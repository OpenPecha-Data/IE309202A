༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN7099
ImageGroup:
ISBN:
13CN7111
n/a
LCCN:
n/a
Title:
རིས་མེད་ཆོས་རིག་གཏེར་མཛོད་ལས།
ཐེངས་གཉིས་པ་དང་གསུམ་པ།
|ris med chos rig gter mdzod las/_thengs gnyis pa dang gsum pa/
to-be-supplied
Author:
to-be-supplied
II C
Descriptor:
Original Publication:
Place:
Publisher:
II
Date:
Volume:
120
Total Volumes:
TBRC Pages:
Introductory Pages:
Text Pages:
Scanning Information:
n/a
Ina
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



དཀར་ཆག
སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།.…..…...…..….ཆོས་རྗེ་ས་སྐྱ་པཎ་ཆེན། 1
དང་པོ་སོ་སོར་ཐར་པའི་སྡོམ་པའི་སྐབས། ....
...……….... 1
གཉིས་པ་བྱང་ཆུབ་སེམས་དཔའི་སྡོམ་པའི་སྐབས། ...
གསུམ་པ་གསང་སྔགས་ཀྱི་སྡོམ་པའི་སྐབས།...
ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་
འཇམ་དབྱངས་བླ་མའི་དགོངས་རྒྱན། .….............དཔོན་སློབ་ངག་དབང་ལེགས་གྲུབ། 119
ལེའུ་དང་པོ་སྤྱི་དོན་རགས་པའི་སྐབས།
.....…....…...... 119
ལེའུ་གཉིས་པ་སོ་སོར་ཐར་པའི་སྡོམ་པའི་སྐབས། ....
..................
ལེའུ་གསུམ་པ་བྱང་ཆུབ་སེམས་དཔའི་སྡོམ་པའི་སྐབས། -
ལེ་འུ་བཞི་པ་རིག་པ་འཛིན་པའི་སྡོམ་པའི་སྐབས།..
ལེའུ་ལྔ་པ་སྡོམ་གསུམ་གནས་གྱུར་སོགས་བཤད་པའི་སྐབས། .
193
སྡོམ་པ་གསུམ་གྱི་ཉམས་ལེན་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན་གྱི་རྣམ་
འགྲེལ་སྐལ་བཟང་མིག་འབྱེད་ཀྱི་གསེར་ཐུར། ... ངག་དབང་བསོད་ནམས་རྒྱལ་མཚན། 209
རྩོམ་པ་ལ་འཇུག་པ་ཀླད་ཀྱི་དོན།...
རྩོམ་པར་བྱ་བ་གཞུང་གི་དོན།..... ....…….………………………..…….……..….. 217
ངག，
............
....................
.….......…་་་་་་་་་་་་་
................. 210



དཀར་ཆག
སྤྱིའི་དོན་རགས་པ་བཤད་གཞི་རྣམ་པར་ཕྱེ་བས་མདོར་བསྟན། ..................…..... 218
ཤེས་ཐོབ་ཀྱི་དམིགས་བྱ་སྦྱང་གཞི་ཁམས་དང་སྦྱང་འབྲས་མཐར་ཐུག་པ་དག་སྦྱོང་བྱེད་དམ་
བྲལ་འབྲས་སྒྲུབ་བྱེད་ལམ་གྱི་ཐེག་པ་ཐམས་ཅད་གཅིག་ཏུ་འདུ་བའི་ཚུལ་
གྱིས་ངོས་བཟུང་བ། .....…......….…....….…...
སྡོམ་པའི་དོན་ཅན་གྱི་ལམ་རྣམ་པར་གཞག་པ། ....
ལམ་གྱི་གནད་སྡོམ་པ་གསུམ་གྱི་ཉམས་ལེན་དུ་བསྡུས་པའི་
...............
218
224
འབྲེལ་གྱིས་ཁོག་
235
......... བབ
.....….237
..................
.............
སྐབས་ཀྱི་དོན་ཕྲ་ཞིང་ཕྲ་བ་སྡོམ་པ་གསུམ་སོ་སོར་གཏན་ལ་
ཕབ་པས་རྒྱས་པར་བཤད། ..
སོ་ཐར་གྱི་སྡོམ་པ་བཤད་པ། .....
དང་པོར་བླང་བའི་ཐབས།.….....
བར་དུ་སྲུང་བའི་ཐབས། ..
སྤྱིར་བཏང་གི་བསྲུང་ཚུལ་དངོས། ..
བསླབ་བྱ་ངོས་བཟུང་བ། .....
ཉེས་དམིགས་དང་ཕན་ཡོན་བསྟན་པ།......་
ཉམས་ན་ཕྱིར་བཅོས་པའི་ཆོ་ག ...
.............
359
..............



༄༅། །སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད་བཞུགས་སོ། །
བདག་ཉིད་ཆེན་པོ་ཉིད་ཀྱིས་མཛད་པའིམཆན་འདི་རང་འགྲེལ་ལྟར་གཅེས་པ་ཡིན།
སྡོམ་པ་གསུམ་གྱི་རབ་ཏུ་དབྱེ་བ་ཞེས་བྱ་བ། བླ་མ་དམ་པའི་ཞབས་ལ་གུས་པས་
ཕྱག་འཚལ་ལོ། །བདེ་གཤེགས་བསྟན་པའི་གསུང་རབ་སེང་གེའི་སྒྲ། །ལྟ་ངན་རི་དྭགས་
མཐའ་དག་སྐྲག་པར་མཛད། །སངས་རྒྱས་དགོངས་པ་ཇི་བཞིན་ལེགས་སྒྲུབ་པ། །མཚུངས་
མེད་བླ་མ་དེ་ལ་བདག་ཅག་དད། །སྐྱོན་མེད་ཡོན་ཏན་ཀུན་གྱི་མཛོད་མངའ་བ། །འགྲོ་བའི་
བླ་མའི་ཞབས་ལ་ཕྱག་འཚལ་ནས། །དད་ལྡན་སངས་རྒྱས་གསུང་བཞིན་བསྒྲུབ་འདོད་པ། །དེ་
ལ་སྡོམ་གསུམ་དབྱེ་བ་བདག་གིས་བཤད། །མཁས་རྣམས་དགའ་བའི་སྡེབ་སྦྱོར་ནི། །བླུན་
པོ་རྣམས་ཀྱིས་གོ་དཀའ་བས། །ཚིག་གི་སྦྱོར་བ་སྤངས་ནས་ཀྱང་། །ཀུན་གྱིས་གོ་བར་བྱ་
ཕྱིར་བཤད། །བདག་ནི་སངས་རྒྱས་བསྟན་པ་ལ། །མི་ཕྱེད་པ་ཡི་དད་པ་ཡོད། །འོན་ཀྱང་
སངས་རྒྱས་བསྟན་པ་ལ། །འཁྲུལ་བར་སྤྱོད་ལ་བདག་མ་དད། །
སོ་སོར་ཐར་པའི་སྡོམ་པ་དང༌། །བྱང་ཆུབ་སེམས་དཔའི་སེམས་བསྐྱེད་དང་། །
གསང་སྔགས་ཀྱི་ནི་དབང་བསྐུར་དང་། །དེ་དག་གི་ནི་ཆོ་ག་དང་། །སོ་སོའི་བསླབ་པར་བྱ་



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བ་དང་། །སེམས་བསྐྱེད་པ་ཡི་གནད་རྣམས་དང་། །སྟོང་ཉིད་སྙིང་རྗེའི་སྙིང་པོ་དང་། །རིམ་
པ་གཉིས་ཀྱི་གསང་ཚིག་གསང་སྔགས་དང་འབྲེལ་བ་འདི་དག་མདོ་ཙམ་ཞིག་བསྟན་ལ་རྒྱས་པར་གཞན་ཏུ་བསྟན་ཡོད།
དང་། ། །
ཡེ་ཤེས་ཕྱག་རྒྱ་ཆེན་པོ་དང་། །ཕྱི་དང་ནང་གི་རྟེན་འབྲེལ་དང་། །ས་དང་ལམ་གྱི་རྣམ་
གཞག་གི། །རྣམ་པར་དབྱེ་བ་བཤད་ཀྱིས་ཉོན། །སོ་སོར་ཐར་པའི་སྡོམ་པ་ལ། །ཉན་ཐོས་
ཐེག་ཆེན་ལུགས་གཉིས་ཡོད། །ཉན་ཐོས་རྣམས་ཀྱི་སྐྱབས་འགྲོ་ནས། །དགེ་སློང་གི་ནི་སྡོམ་
པའི་བར། །ཇི་སྲིད་འཚོ་ཡི་བར་དུ་ཡིན། །ཤི་བའི་ཚེ་ན་སྡོམ་པ་གཏོང་། །སྡོམ་པ་རྣམས་ཀྱི་
འབྲས་བུ་ནི། །ཚེ་འཕོས་ནས་ནི་འབྱུང་བར་འགྱུར། །བྱང་ཆུབ་སེམས་དཔའི་སྡོམ་པ་རྣམས། །
ཤི་འཕོས་ནས་ཀྱང་རྗེས་སུ་འབྲང་། །དེ་དག་གི་ནི་རྒྱུ་མཚན་ཡང་། །ཉན་ཐོས་སྡོམ་པ་རྣམ་
རིག་མིན། །ལུས་ངག་ལས་ནི་སྐྱེ་བར་འདོད། །སྡོམ་པ་གཟུགས་ཅན་ཡིན་པའི་ཕྱིར། །ཤི་
བའི་ཚེ་ན་སྡོམ་པ་གཏོང་། །འདི་ནི་ཆོས་མངོན་མཛོད་ལས་ཀྱང་། །བསླབ་པ་ཕུལ་དང་ཤི་
འཕོས་དང་། །ཕོ་མོའི། མཚན་ལན། གཉིས་དག་ནི་བྱུང་བ་དང་། །ལོག་ལྟ་སྐྱེས་པ། རྩ་བ་ཆད་དང་
བསྙེན་གནས་ནམ་ལངས་པ་དང་སྡོམ་པ་གཏོང་། མཚན་འདས་ལས། །སོ་སོར་ཐར་པའི་སྡོམ་པ་གཏོང་། །
ཞེས་གསུངས་ཉན་ཐོས་ཀྱི་སོ་སོར་ཐར་པ་འདི་ལ་ཚད་མ་ཡིན། །བྱང་ཆུབ་སེམས་དཔའི་སྡོམ་པ་
ནི། །
སེམས་ལས་སྐྱེ་ཕྱིར་གཟུགས་ཅན་མིན། །དེས་ན་ཇི་སྲིད་སེམས་མ་ཉམས། །དེ་ཡི་
བར་དུ་སྡོམ་པ་ཡོད། །མདོ་རྒྱུད་བསྟན་བཅོས་ཐམས་ཅད་ཀྱི། །དགོངས་པ་ཡང་ནི་འདི་
ཉིད་ཡིན། །ཁ་ཅིག་ཇི་སྲིད་འཚོ་བའི་སྒྲ། །ལུས་དང་སེམས་ལ་དགོངས་ཞེས་ཟེར། །དེ་འདྲ་
སངས་རྒྱས་དགོངས་པ་མིན། །མཁས་པའི་གཞུང་ལས་དེ་མ་བཤད། །དེ་ལྟ་ཡིན་ན་ཉན་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
ཐོས་དང་། །ཐེག་ཆེན་སྡོམ་པ་ཁྱད་མེད་འགྱུར། །ཐུན་མོང་ཐུན་མོང་མ་ཡིན་པའི། །སྐྱབས་
འགྲོ་གཉིས་སུ་དབྱེར་མི་རུང་། །སྟེ་ཉན་ཐོས་དང་བྱང་ཆུབ་སེམས་དཔའི་སྡོམ་པ་གཉིས་ཀ་ཇི་སྲིད་སངས་མ་རྒྱས་
པའི་བར་དུ་ལེན་པའི་ཕྱིར་རོ། །སྡོམ་པ་འབོགས་པའི་ཆོ་ག་དང་། །དེ་ཡི་བསླབ་བྱའང་གཅིག་ཏུ་
འགྱུར། །ཤི་ཡང་དགེ་སློང་མི་འདོར་ན། །བསླབ་པ་ཕུལ་བ་ལ་སོགས་པ། །སྡོམ་པ་གཏོང་
རྒྱུ་མཚན་གཉིས་སུ་གྱུར་པ་དང་ལོག་ལྟ་སྐྱེས་པ་ལ་སོགས་པ། གཞན་གྱིས་ཀྱང་། །སྡོམ་པ་གཏོང་བ་མི་སྲིད་
འགྱུར། །
དེ་ལ་ཁ་ཅིག་འདི་སྐད་དུ། །སེམས་བསྐྱེད་ཀྱིས་ནི་མ་ཟིན་པའི། །སྡོམ་པ་གལ་ཏེ་
གཏོང་ན་ཡང་། །བྱང་ཆུབ་སེམས་ཀྱིས་ཟིན་པ་ཡི། །སྡོམ་པ་གཏོང་བ་མི་སྲིད་ལོ། །འོ་ན་
སེམས་བསྐྱེད་ཀྱིས་ཟིན་པའི། །དགེ་སློང་ལ་སོགས་སྡོམ་པ་རྣམས། །བསླབ་པ་ཕུལ་དང་ཤི་
འཕོས་དང་། །རྩ་བ་ཆད་པ་ལ་སོགས་པ། །གཏོང་རྒྱུ་ཀུན་གྱིས་མི་གཏོང་འགྱུར། །དེ་ལྟ་ཡིན་
ན་དགེ་སློང་གི། །སྡོམ་པ་ཕུལ་ཡང་བསྲུང་དགོས་འགྱུར། །མ་བསྲུངས་དགེ་སློང་ཉམས་
པར་འགྱུར། །ཤི་འཕོས་ནས་ཀྱང་དགེ་སློང་འགྱུར། །གལ་ཏེ་དེ་ནི་ལྷར་སྐྱེས་ན། །ལྷ་ཡི་
དགེ་སློང་སྲིད་པར་འགྱུར། །མིར་སྐྱེས་ན་ཡང་བྱིས་པ་ལ། །བླང་མི་དགོས་པར་དགེ་སློང་འགྱུར། །
དེ་ལ་ལྟུང་བ་བྱུང་གྱུར་ན། །དགེ་སློང་སྡོམ་པ་ཉམས་པར་འགྱུར། །ཉམས་ནས་འཆབ་སེམས་
སྐྱེས་པ་ལ། །སླར་ཡང་བླང་དུ་མེད་པར་འདུལ་བ་ལུང་ལས། གསུངས། །
ལྷ་དང་བྱིས་པའི་དགེ་སློང་ནི། །འདུལ་བའི་སྡེ་སྣོད་རྣམས་ལས་བཀག །སེམས་
བསྐྱེད་ལྡན་པའི་བསྙེན་གནས་ཀྱང་། །ནངས་པར་ཕན་ཆད་ཡོད་པའི་ཕྱིར། །རྟག་ཏུ་བསྙེན་
གནས་བསྲུང་དགོས་འགྱུར། །དེ་ལྟ་མིན་ན་བསྙེན་གནས་སྡོམ་པ་ནི་ཡོད་སྲུང་ནི་མི་བསྲུངས་པས།
ཉམས་པར་འགྱུར། །ནངས་པར་ནམ་ལངས་ནས། བསྙེན་གནས་ཀྱི་སྡོམ་པ། གཏོང་ན་ནི། །སྡོམ་པ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དགེ་སློང་དགེ་ཚུལ་ཡང་ཤི་ན་སྡོམ་པ་གཏོང་བར་རིགས་པ་མཚུངས་ལ་རྒྱུན་དུ་འབྱུང་བ་འགལ། །དེས་ན་སོ་སོར་
ཐར་པ་ཡི། །སྡོམ་པ་ཤི་ཡང་ཡོད་དོ་ཞེས། །སྨྲ་བའི་སྐྱེས་བུ་དེ་ལ་ནི། །ཉན་ཐོས་དང་ཐེག་ཆེན་
གཉིས་ཀྱི་སྡེ་སྣོད་ཀྱི་རྣམ་པར། དབྱེ་བ། མེད་པར་ཟད། །བྱེ་བྲག་སྨྲ་བའི་བསྙེན་གནས་ཀྱང་། །དགེ་
སློང་ལས་ལེན་གང་ཟག་ནི། །གླིང་གསུམ་གྱི་སྐྱེས་པ་བུད་མེད་ལས། །འགྲོ་བ་རིགས་
དྲུགགཞན་ལ་སྡོམ་པ་བཀག །མདོ་སྡེ་པ་རྣམས་དུད་འགྲོ་རི་བོང་ལ། སོགས་པ། །འགྲོ་བ་རིགས་
དྲུགགཞན་ལའང་སྐྱེ་བར་བཤད། །བླང་བའི་ཡུལ་ཡང་དགེ་བསྙེན་སོགས། །གང་ཡང་རུང་
ལས་བླང་བར་གནས་འཇོག་གིས་ཞུས་པའི་མདོ་ལས། གསུངས། །ཉན་ཐོས་རྣམས་ཀྱི་ཆོ་ག་ཡང་། །
སྐྱབས་སུ་འགྲོ་བའི་ཚུལ་གྱིས་འབོགས། །དོན་ཡོད་ཞགས་པའི་རྟོགས་པ་ལས། །བསྙེན་
གནས་རང་གིས་བླང་བ་ཡི། །ཆོ་ག་སེམས་བསྐྱེད་འདྲ་བར་གསུངས། །དེས་ན་ཆོ་ག་ཁྱད་
པར་ཡོད། །ལ་ལ་བསྙེན་གནས་བསྲུངས་པ་ཡི། །ནངས་པར་བསྙེན་གནས་འབུལ་དགོས་
ཟེར། །
བསྙེན་གནས་མཚན་མོ་འདས་པ་ན། །གཏོང་ཕྱིར་འདི་ལ་འབུལ་མི་དགོས། །མདོ་
སྡེ་པ་ཡི་ལུགས་བཞིན་དུ། །མདོ་སྡེ་པ་ཡན་ཆད་ལན་གཅིག་སློབ་དཔོན་ལས་བླངས་ནས་ཕྱིས་ནམ་འདོད་དུས་ན་
བསྲུང་བས་ཆོག་ཅེས་ཟེར་ཏེ། སྤྱོད་འཇུག་ལས། སྤོང་བའི་སེམས་ནི་ཐོབ་པ་ལས། །ཚུལ་ཁྲིམས་ཕ་རོལ་ཕྱིན་པར་བཤད། །
ཅེས་པ་ལྟར་རོ། །ཇི་ལྟར་འདོད་ཚེ་ལེན་ན་ཡང་། །ནངས་པར་ཕན་ཆད་བསྲུང་བ་ཡི། །བསམ་
པ་མེད་ཕྱིར་སྡོམ་པ་གཏོང་། །དེ་ཡི་ཕྱིར་ན་འབུལ་མི་དགོས། །ལ་ལ་བསྙེན་གནས་
འཆོལ་བ་ཐོས། །
འདི་འདྲ་གང་ནའང་བཤད་པ་མེད། ཁ་ཅིག་བསྙེན་གནས་བསྲུངས་པའི་ཚེ། །ཉ་
དང་གནམ་སྟོང་ཚེས་བརྒྱད་ལ། །ལྷ་བསྒོམ་ཐ་དད་མ་བྱས་ན། །བསྙེན་གནས་བསྲུང་དུ་མི་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
འདོད་ཟེར། །
འདི་ཡང་རེ་ཞིག་བརྟག་པར་བྱ། །བསྙེན་གནས་སོ་སོར་ཐརཔའི་ལུགས། །གཙོ་
ཆེར་ཉན་ཐོས་གཞུང་ལུགས་ཡིན། །ཡི་དམ་ལྷ་ཡི་བསྒོམ་བཟླས་ནི། །གསང་སྔགས་པ་ཡི་
གདམས་ངག་ཡིན། །ཉན་ཐོས་གཞུང་ལས་བཤད་པ་མེད། །དེས་ན་ལྷ་བསྒོམ་མ་བྱས་ཀྱང་། །
བསྙེན་གནས་ཉམས་པར་འགྱུར་བ་མེད། །འོན་ཀྱང་གསང་སྔགས་ལུགས་བྱེད་ན། །ཡི་
དམ་བསྒོམ་པ་བསོད་ནམས་ཆེ། །ཐེག་པ་ཆེན་པོ་ལས་བྱུང་བའི། །སོ་སོར་ཐར་པ་བཤད་
ཀྱིས་ཉོན། །བྱང་ཆུབ་སེམས་དཔའ་ཉིད་ལ་ཡང་། །སོ་སོར་ཐར་པ་འབོགས་པ་ཡིན། །ཆོ་
ག་འགའ་ཞིག་ཡོད་མོད་ཀྱི། །དེ་ཡི་ཆོ་ག་ཕལ་ཆེར་ནུབ། །གསོ་སྦྱོང་རང་གིས་བླང་བ་
སོགས། །
ཆོ་གའི་ལག་ལེན་འགའ་ཞིག་ཡོད། །རྒྱལ་སྲས་བྱམས་པ་འཇམ་དབྱངས་སོགས། །
བདག་ཉིད་ཆེན་པོ་འགའ་ཞིག་གིས། །མཁན་པོ་མཛད་ནས་འགྲོ་མང་ལ། །བསྙེན་པར་
རྫོགས་པར་མཛད་དོ་ཞེས། །ཚིག་འབྲུ་ཙམ་ཞིག་དཀོན་མཆོག་བརྩེགས་པའི་མདོ་ལས། གསུངས་
མོད་ཀྱི། །འོན་ཀྱང་དེ་ཡི་ཆོ་ག་ནི། །སྦྱོར་དངོས་རྗེས་གསུམ་གྱིས་འབོགས་པ། །མདོ་ལས་གསུངས་པ་
ངས་མ་མཐོང་། །འདི་འདྲ་སྔོན་གྱི་ཆོ་ག་སྟེ། །འཕགས་པ་རྣམས་ཀྱི་སྤྱོད་ཡུལ་ཡིན། བྱམས་པ་
ལ་སོགས་པ་དབུ་སྐྲ་རིང་པོ་རྒྱན་དང་བཅས་པ་རྣམས་ཀྱིས་མཛད་པ་ནི་འཕགས་པ་རྣམས་ཀྱི་སྤྱོད་ཡུལ་ཡིན་གྱི། །སོ་སོ་སྐྱེ་
བོས་བྱར་མི་རུང་། །དེས་ན་ད་ལྟའི་ཆོ་ག་ནི། །བསམ་པ་སེམས་བསྐྱེད་ཀྱིས་ཟིན་པའི། །ཆོ་ག་
ཉན་ཐོས་ལུགས་བཞིན་གྱིས། །སོ་སོར་ཐར་པ་རིགས་བརྒྱད་པོ། །བྱང་སེམས་སོ་སོར་ཐར་
ས་པ་
པར་འགྱུར། ། །
དེ་ནས་བྱང་ཆུབ་སེམས་དཔའ་ཡི། །སོ་སོར་ཐར་པའི་བསླབ་བྱ་ཡི། ཁྱད་པར་ཅུང་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ཟད་བཤད་ཀྱིས་ཉོན། །འདི་ལ་སྡིག་ཏོ་མི་དགེའི་ཕྱོགས། །ཕལ་ཆེར་ཉན་ཐོས་ལུགས་
བཞིན་བསྲུང་། །འདོད་པས་དབེན་པའི་ལྟུང་བ་འགའ། །བྱང་ཆུབ་སེམས་དཔའི་ལུགས་
བཞིན་བསྲུང་། །འཇིག་རྟེན་མ་དད་གྱུར་པའི་ཆ། །གཉིས་ཀ་མཐུན་རྣམས་འབད་པས་
བསྲུང་། །འཇིག་རྟེན་འཇུག་པའི་རྒྱུར་འགྱུར་ན། །ཐེག་ཆེན་སོ་སོར་ཐར་ལས་གནང་། །
དཔེར་ན་ཉན་ཐོས་དགེ་སློང་ནི། །གསེར་དངུལ་ལེན་པ་ཐུབ་པས་བཀག །བྱང་ཆུབ་སེམས་
དཔའི་དགེ་སློང་ལ། །
གཞན་དོན་འགྱུར་ན་ལྟུང་བ་མེད། །ཉན་ཐོས་སེམས་ཅན་དོན་ཡིན་ཡང་། །འདོད་
ཆེན་པོ་ལ་ལྟུང་བ་འབྱུང་། །ཐེག་ཆེན་གཞན་གྱི་དོན་ཡིན་ན། །འདོད་ཆེན་ལྟུང་བ་མེད་ཅེས་
བྱང་ཆུབ་སེམས་དཔའི་ས་ལས། གསུངས། །སོ་སོར་ཐར་པ་ལུགས་གཉིས་པོ། །དེ་འདྲའི་རྣམ་དབྱེ་
ཤེས་པར་བྱ། །ཐེག་ཆེན་སོ་སོར་ཐར་ཡིན་ཡང་། །དགེ་སློང་ལ་སོགས་སྡོམ་པ་ཡི། །ལྡོག་པ་
ཤི་བའི་ཚེ་ན་གཏོང་། །བྱང་ཆུབ་སེམས་ཀྱི་ལྡོག་པ་དང་། །དེ་ཡི་འབྲས་བུ་ཤི་ཡང་འབྱུང་། ། །
དེ་ནས་ལས་དང་རྣམ་སྨིན་གྱི། །རྣམ་པར་དབྱེ་བ་བཤད་ཀྱིས་ཉོན། །ལས་ལ་
དགེ་སྡིག་ལུང་མ་བསྟན། །ཡིན་ཞེས་རྒྱལ་བས་མདོ་ལས་གསུངས། །དགེ་བ་ལེགས་པར་
སྤྱད་པ་སྟེ། །རྣམ་སྨིན་བདེ་བ་སྐྱེད་པ་ཡིན། །སྡིག་པ་ཉེས་པར་སྤྱོད་པ་སྟེ། །རྣམ་སྨིན་སྡུག་
བསྔལ་སྐྱེད་པར་བྱེད། །བཏང་སྙོམས་གཉིས་ཀ་མ་ཡིན་པས། །རྣམ་པར་སྨིན་པའང་
གཉིས་ཀ་མིན། །འདི་དག་བྱས་པའི་ལས་ཡིན་པས། །འདུས་བྱས་ཡིན་པར་ཤེས་པར་བྱ། །
ཆོས་ཀྱི་དབྱིངས་ནི་འདུས་མ་བྱས། །ཡིན་པའི་ཕྱིར་ན་ལས་མ་ཡིན། པས། །དེས་ན་དགེ་བ།
དང་སྡིག་པའི་ནང་དུ་འདུ་བ། མིན། །ལས་ལ་ཐུབ་པས་རྣམ་གཉིས་གསུངས། །སེམས་པ་དང་
ནི་བསམ་པའོ། །སེམས་པ་ཡིད་ཀྱི་ལས་ཡིན་ཏེ། །བསམ་པ་དེ་ནི་ལུས་ངག་གིའོ། །ཆོས་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
ཀྱི་དབྱིངས་ནི་གཉིས་ཀ་མིན། །དེ་ཕྱིར་དགེ་སྡིག་ལས་ལས་གྲོལ། །གཞན་ཡང་ལས་ལ་
རྣམ་བཞི་གསུངས། །ལས་དཀར་རྣམ་སྨིན་དཀར་བ་དང་། །ལས་གནག་རྣམ་སྨིན་གནག་པ་
དང་། །ལས་དཀར་རྣམ་སྨིན་གནག་པ་དང་། །ལས་གནག་རྣམ་སྨིན་དཀར་བའོ། །བསམ་པ་དག་
པའི་སྦྱིན་པ་སོགས། ཕ་རོལ་ཏུ་ཕྱིན་པ་དྲུག །གཉིས་ཀ་དཀར་བས་མཁས་པས་བྱ། །བཟའ་བའི་
དོན་དུ་གསོད་པ་སོགས་མི་དགེ་བ་བཅུ། །གཉིས་ཀ་གནག་པས་མཁས་པས་སྤང་། །སེམས་ཅན་
མང་པོ་བསྐྱབ་པའི། ཕྱིར་གཅིག་གསོད་སོགས། །ལས་གནག་རྣམ་སྨིན་དཀར་ན་བྱ། །དགྲ་
གསོད་པའི། ཕྱིར་སྦྱིན་པ་གཏོང་བ་དང་ལྷ་མཆོད་པ། ལ་སོགས། །ལས་དཀར་རྣམ་སྨིན་གནག་པ་
སྤང་། །
གཞན་ཡང་ལས་ལ་རྣམ་གཉིས་གསུངས། །འཕེན་བྱེད་ལས་དང་རྫོགས་བྱེད་ལས། །དེ་
དག་དབྱེ་ན་མུ་བཞི་ཡོད། །འཕེན་བྱེད་དགེ་བས་འཕངས་པ་ལ། །རྫོགས་བྱེད་ཀྱང་ནི་དགེ་
བ་དང་། །འཕེན་བྱེད་སྡིག་པས་འཕངས་པ་ལ། །རྫོགས་བྱེད་ཀྱང་ནི་སྡིག་པ་དང་། །འཕེན་
བྱེད་དགེ་ལ་རྫོགས་བྱེད་སྡིག །འཕེན་བྱེད་སྡིག་ལ་རྫོགས་བྱེད་དགེ། །དེ་དག་དཔེར་
བརྗོད་མདོར་བསྡུས་པ། །བཤད་པར་བྱ་ཡིས་ཡིད་ལ་ཟུང་། །མཐོ་རིས་གསུམ་པོ་འགྲུབ་
པ་ནི། །དགེ་བའི་ལས་ཀྱིས་འཕེན་པ་ཡིན། །དེ་དག་བདེ་བ་འབྱུང་བ་ནི། །རྫོགས་བྱེད་
དགེ་བས་འཕངས་པ་ཡིན། །ངན་སོང་གསུམ་དུ་སྐྱེ་བ་ནི། །འཕེན་བྱེད་སྡིག་པ་ཡིན་
པར་གསུང་། །དེ་ཡི་སྡུག་བསྔལ་བྱེ་བྲག་ཀུན། །རྫོགས་བྱེད་ལས་ནི་སྡིག་པ་ཡིན། །མཐོ་
རིས་དགེ་བས་འཕངས་མོད་ཀྱི། །དེ་ཡི་ནད་དང་གནོད་པ་ཀུན། །རྫོགས་བྱེད་སྡིག་པ་ཡིན་
པར་གསུངས། །ངན་འགྲོའི་འཕེན་བྱེད་སྡིག་ཡིན་ཡང་། །དེ་ཡི་ལུས་སེམས་བདེ་བ་ཡིས། །
གནས་སྐབས་དགེ་བས་འཕངས་པར་མངོན་པ་དང་མདོ་སྡེ་དུ་མ་ལས། གསུངས། །



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གཞན་ཡང་གཅིག་ཏུ་དཀར་བ་དང་། །གཅིག་ཏུ་གནག་དང་འདྲེན་མའི་ལས། །རྣམ་
པ་གསུམ་དུ་ཐུབ་པས་གསུངས། །གཅིག་ཏུ་དཀར་བས་བདེ་བ་བསྐྱེད། །གཅིག་ཏུ་གནག་
པས་སྡུག་བསྔལ་བསྐྱེད། །འདྲེན་མའི་ལས་ཀྱིས་བདེ་བ་དང་། །སྡུག་བསྔལ་འདྲེན་མ་
བསྐྱེད་པར་མངོན་པ་དང་མདོ་སྡེ་ལས། གསུངས། །འདི་འདྲའི་ལས་དང་རྣམ་སྨིན་གྱི། །རྣམ་པར་
དབྱེ་བ་ཤེས་གྱུར་ན། །ད་གཟོད་ལས་ཀྱི་རྒྱུ་འབྲས་ལ། །ཤིན་ཏུ་མཁས་པ་ཉིད་དུ་འགྱུར། །མུ་
སྟེགས་གྲངས་ཅན་པའི་གཞུང་ལས། །དགེ་དང་སྡིག་པ་ཇི་སྙེད་དང༌། །འཁོར་བ་དང་ནི་གྲོལ་བ་ཡང་། །གཙོ་བོའི་
ནང་ན་གདོད་ནས་ཡོད། །འོན་ཀྱང་ཐབས་ཀྱིས་གསལ་བར་འབྱིན། །ཞེས་བྱ་བ་དང༌། འོ་མའི་དུས་ན་ཞོ་གང་དང་། །ཞོ་ཡི་
དུས་ན་མར་གང་ཞེས། །དྲག་པོ་ལེན་གྱིས་བཤད་པ་སྟེ། །འབིགས་བྱེད་གནས་པའང་དེ་སྐད་སྨྲ། །ཞེས་བྱ་བ་ལ་སོགས་པ་མང་
དུ་བཤད་དོ། ། །
རྣམས་ནི། །གཤིས་ལ་དགེ་སྡིག་ཡོད་ཅེས་ཟེར། །རྒྱུ་ལ་འབྲས་བུ་གནས་པར་འདོད། །
བོད་ཀྱང་ལ་ལ་དེ་རྗེས་འབྲང་བོད་ཁ་ཅིག རྒྱུ་ཡི་དུས་ན་འབྲས་བུ་ཡོད། །ལས་འཕྲོ་ཅན་གྱིས་རྟོགས་པར་འགྱུར། །
ཞེས་པའི་ལུང་འདྲེན་པ་དུ་མ་ཡོད་དེ་མདོ་རྒྱུད་སངས་རྒྱས་པའི་བསྟན་བཅོས་ཁུངས་མ་ཐམས་ཅད་ལ་གང་ནས་ཀྱང་བཤད་
པ་མེད། མུ་སྟེགས་ཀྱི་ལུགས་ལ་མོས་པའི་བོད་ཀྱིས་རང་བཟོར་སྦྱར་བ་ཡིན་ཡིད་བརྟན་མེད། ཕལ་པོ་ཆེའི་རྡོ་རྗེ་རྒྱལ་
མཚན་གྱི། བསྔོ་བའི་ལེའུ། ལས། །འགྲོ་ཀུན་དགེ་བ་ཇི་སྙེད་ཡོད། །བྱས་དང་བྱེད་འགྱུར་བྱེད་
པ་ཞེས། །གསུངས་པའི་དགོངས་པ་འཆད་པ་ལ། །ཁ་ཅིག་གྲངས་ཅན་ལུགས་བཞིན་དུ། །
ཡོད་པའི་དགེ་བ་ཞེས་བྱ་བ། །རང་བྱུང་དུ་ནི་གྲུབ་པར་འདོད། །དེ་ལ་བདེ་གཤེགས་སྙིང་
པོ་ཟེར། །གྲངས་ཅན་ལུགས་འདི་མི་འཐད་པས། །ལུང་དང་རིགས་པས་དགག་པར་བྱ། །
བདེ་གཤེགས་སྙིང་པོ་ཞེས་བྱ་བ། །ཆོས་དབྱིངས་འགྱུར་མེད་ཉིད་ལ་གསུངས། །དེ་
སྐད་དུ་ཡང་རྒྱུད་བླ་ལས། །སེམས་ནི་རང་བཞིན་འོད་གསལ་བ། །ནམ་མཁའ་བཞིན་དུ་
འགྱུར་མེད་གསུངས། རྒྱུད་བླ་མ་ཉིད་ལས། ཉེས་པ་གློ་བུར་དང་ལྡན་པ། །ཡོན་ཏན་རང་བཞིན་དང་ལྡན་ཕྱིར། །ཇི་ལྟར་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
སྔར་བཞིན་ཕྱིས་དེ་བཞིན། །འགྱུར་བ་མེད་པའི་ཆོས་ཉིད་དོ། །ཞེས་གསུངས་སོ། །མདོ་ལས་དེ་བཞིན་གཤེགས་
པ་ཡི། །སྙིང་པོ་འགྱུར་མེད་ཡིན་ཞེས་བཤད། །བཅོམ་ལྡན་འདས་དེ་བཞིན་གཤེགས་པའི་སྙིང་པོ་ནི། སྐྱེས་
པའམ། འགག་པའམ། འཆི་བའམ། འཆི་འཕོ་བ་དང་། སྐྱེ་བ་མ་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས་དེ་
བཞིན་གཤེགས་པའི་སྙིང་པོ་ནི། འདུས་བྱས་ཀྱི་མཚན་ཉིད་ཀྱི་ཡུལ་ལས་འདས་པ་སྟེ། རྟག་པ། བརྟན་པ། ཞི་བ། གཡུང་
དྲུང་ངོ༌། །ཞེས་བྱ་བ་དང་། ཤཱ་རིའི་བུ་དོན་དམ་པ་ཞེས་བྱ་བ་ནི། སེམས་ཅན་གྱི་ཁམས་ཀྱི་ཚིག་བླ་དྭགས་སོ། །ཤཱ་རིའི་བུ་
སེམས་ཅན་གྱི་ཁམས་ཞེས་བྱ་བ་ནི། དེ་བཞིན་གཤེགས་པའི་སྙིང་པོའི་ཚིག་བླ་དྭགས་སོ། །ཤཱ་རིའི་བུ་དེ་བཞིན་གཤེགས་པའི་
སྙིང་པོ་ཞེས་བྱ་བ་འདི་ནི། ཆོས་ཀྱི་སྐུའི་ཚིག་བླ་དྭགས་སོ། །ཞེས་གསུངས་སོ། ། །
ཀླུ་སྒྲུབ་ཀྱིས་ཀྱང་དབུ་མ་ལས། །དེ་བཞིན་གཤེགས་པའི་རང་བཞིན་གང་། །དེ་ནི་
འགྲོ་བའི་རང་བཞིན་ཡིན། །དེ་བཞིན་གཤེགས་པའི་རང་བཞིན་མེད། །འགྲོ་བ་འདི་ཡི་རང་
བཞིན་མེད། །ཅེས་གསུངས་པ་ཡང་དེ་ཉིད་ཡིན། །ཤེས་རབ་ཕ་རོལ་ཕྱིན་པ་ལས། །ཆོས་ཀྱི་
དབྱིངས་ནི་དུས་གསུམ་དང་། །ཁམས་གསུམ་དང་ནི་དགེ་སྡིག་ལས། །རྣམ་པར་གྲོལ་བ་ཡིན་
ཞེས་གསུངས། །བརྒྱད་སྟོང་པ་ལས། ཆོས་རྣམས་ཀྱི་ཆོས་ཉིད་གང་ཡིན་པ་དེ་ནི། འདས་པ་ཡང་མ་ཡིན། མ་འོངས་པ་
ཡང་མ་ཡིན། ད་ལྟར་བྱུང་བ་ཡང་མ་ཡིན། གང་འདས་པ་དང་། མ་འོངས་པ་དང་། ད་ལྟར་བྱུང་བ་མ་ཡིན་པ་གང་ཡིན་པ་དེ་ནི་
དུས་གསུམ་ལས་རྣམ་པར་གྲོལ་བའོ། །གང་དུས་གསུམ་ལས་རྣམ་པར་གྲོལ་བ་དེ་ནི་ཡོངས་སུ་བསྔོ་བར་བྱ་བར་མི་ནུས་ཤིང༌།
དེ་ནི་དམིགས་པ་དང་། མཐོང་བ་དང་། རྟོགས་པ་དང་། རྣམ་པར་ཤེས་པ་མ་ཡིན་ནོ། །ཞེས་གསུངས་སོ། །འབུམ་དང་། ཉི་
ཁྲི་ལས་ཀྱང་རྒྱས་པར་གསུངས་སོ། །
དེས་ན་ཆོས་ཀྱི་དབྱིངས་ལ་ནི། །བསྔོ་བ་མེད་ཅེས་འབུམ་ལས་ཆོས་ཀྱི་དབྱིངས་ལ་ཡོངས་སུ་བསྔོ་བ་
མེད་དོ་ཞེས། རྒྱལ་བས་བཤད། །ཡང་དག་སྦྱོར་བའི་རྒྱུད་ལས་ཀྱང་། །དེ་ཡི་སྡིག་དང་བསོད་
ནམས་ཀྱི། །ཆ་གཉིས་རྣམ་པར་རྟོག་པ་སྟེ། །མཁས་པས་འདི་གཉིས་རྣམ་པར་སྤང་། །ཞེས་
གསུངས་དེ་བཞིན་གསང་འདུས་ལ། །སོགས་པའི་རྒྱུད་སྡེ་ཀུན་ལས་གསུངས། །
འཕགས་པ་ཀླུ་སྒྲུབ་ཉིད་ཀྱིས་ཀྱང་
། །གཏམ་བྱ་རིན་ཆེན་ཕྲེང་བ་ལས། །གནས་མེད་



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཆོས་ཀྱིས་སྐྲག་གྱུར་པ། །སྐྱེ་བོ་གནས་ལ་མངོན་དགའ་ཞིང་། །ཡོད་དང་མེད་ལས་མ་
འདས་པ། །མི་མཁས་རྣམས་ནི་འཕུང་བར་འགྱུར། །འཇིགས་མིན་གནས་འཇིགས་དེ་
དག་ནི། །འཕུང་ལ་གཞན་ཡང་འཕུང་བར་འགྱུར། །རྒྱལ་པོ་འཕུང་བ་དེ་དག་གིས། །ཅི་
ནས་མི་འཕུང་དེ་ལྟར་གྱིས། །རྒྱལ་པོ་ཁྱོད་ནི་མི་འཕུང་བར། །བགྱི་སླད་འཇིག་རྟེན་འདས་
པའི་ལུགས། །གཉིས་ལ་མི་གནས་ཡང་དག་པ། །རྣམ་དག་ལུང་གི་དབང་གིས་བཤད། །
སྡིག་དང་བསོད་ནམས་བྱ་བ་འདས། །ཟབ་མོ་བཀྲོལ་བའི་དོན་དང་ལྡན། །མུ་སྟེགས་གཞན་
དང་རང་ཉིད་ཀྱིའང་། །གནས་མིན་སྐྲག་པས་མ་མྱངས་པ། །ཞེས་གསུངས་གཞན་ཡང་དེ་
ཉིད་ལས། །ཤེས་པས་ཡོད་དང་མེད་ཞིའི་ཕྱིར། །སྡིག་དང་བསོད་ནམས་ལས་འདས་པ། །
དེ་ཡིས་བདེ་འགྲོ་ངན་འགྲོ་ལས། །དེ་ནི་ཐར་པ་དམ་པར་བཞེད། །ཅེས་གསུངས་འདི་ཡང་
ཆོས་ཀྱི་དབྱིངས། །དགེ་སྡིག་མེད་པའི་ལུང་ཡིན་ནོ། ། །
ཁ་ཅིག་བདེ་གཤེགས་སྙིང་པོའི་སྒྲ། །སྟོང་ཉིད་སྙིང་རྗེའི་སྙིང་པོར་འདོད། །འདི་ནི་
བདེ་གཤེགས་སྙིང་པོའི་ཁམས། །སྦྱོང་བྱེད་ཡིན་གྱི་ཁམས་དངོས་མིན། །དེ་སྐད་དུ་ཡང་
རྣམ་འགྲེལ་ལས། །སྒྲུབ་བྱེད་ཐུགས་རྗེ་གོམས་པ་ལས། །ཞེས་གསུངས་བསླབ་བཏུས་ཉིད་
ལས་ཀྱང་། །སྟོང་ཉིད་སྙིང་རྗེའི་སྙིང་པོ་ཅན། །བསྐྱེད་པས་བསོད་ནམས་དག་པར་འགྱུར། །
ཞེས་གསུངས་དེ་བཞིན་མདོ་སྡེ་དང་། །རྒྱུད་ཀུན་ལས་ཀྱང་དེ་སྐད་གསུངས། །མངོན་པའི་གཞུང་
ལས་ཉན་ཐོས་རྣམས། །ངོ་བོ་ཉིད་ཀྱི་དགེ་བ་ཞེས། །བཤད་པ་དད་པ་ལ་སོགས་པ། །བཅུ་
གཅིག་ཁོ་ན་ཡིན་ཞེས་གསུང་། །དོན་དམ་དགེ་བ་ཞེས་བཤད་པ། །དེ་བཞིན་ཉིད་ལ་
གསུངས་པ་ཡིན། །དོན་དམ་སྡིག་པ་འཁོར་བ་ཀུན། །ནམ་མཁའ་དང༌། སོ་སོར་བརྟགས་
མིན་གྱི་འགོག་པ། གཉིས། །དོན་དམ་ལུང་མ་བསྟན་ཞེས་བཤད། །དེ་བཞིན་ཉིད་ལ་དགེ་བ་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
ཞེས། །བཤད་པའི་དགོངས་པ་འདི་ལྟར་ཡིན། །དཔེར་ན་ནད་དང་བྲལ་བ་ནི། །ལུས་བདེ་
མྱ་ངན་མེད་པ་ལ། །སེམས་བདེ་ཞེས་ནི་འཇིག་རྟེན་ཟེར། །འདི་དག་སྡུག་བསྔལ་མེད་པ་
ལས། །གཞན་པའི་བདེ་བ་མེད་མོད་ཀྱི། །འོན་ཀྱང་སྡུག་བསྔལ་མེད་ཙམ་ལ། །བདེ་བ་
ཡིན་ཞེས་ཀུན་ལ་གྲགས། །དེ་བཞིན་ཆོས་ཀྱི་དབྱིངས་ལ་ཡང་། །སྡིག་པ་མེད་པ་ཙམ་ཞིག་ལས། །
ལྷག་པའི་དགེ་བ་མེད་མོད་ཀྱི། །དགེ་བ་ཡིན་ཞེས་བཏགས་པར་ཟད། ། །
གཞན་ཡང་མངོན་པའི་གཞུང་རྣམས་ལས། །ཟས་ཀྱིས་འགྲངས་པ་དང་འཁྲིག་
པའི་རྗེས། ལ་སོགས་པ། ལ། །འདོད་ཆགས་དང་། བྲལ་བར་གསུངས་མོད་ཀྱི། །འོན་ཀྱང་
གཏན་ནས་བྲལ་བ་ཡི། །འདོད་ཆགས་དང་། བྲལ་བ་མཚན་ཉིད་པ། མ་ཡིན་ནོ། །དེ་བཞིན་
ཆོས་ཀྱི་དབྱིངས་ལ་ཡང་། །དགེ་བ་ཡིན་ཞེས་གསུངས་གྱུར་ཀྱང་། །འབྲས་བུ་བདེ་བ་
བསྐྱེད་པ་ཡི། །དགེ་བ་བཅུ་ལ་སོགས་པ་དགེ་བ་དངོས་ནི་མ་ཡིན་ནོ། །
ཅི་ནས་ཆོས་དབྱིངས་དགེ་བ་ཉིད། །ཡིན་ན་ཧ་ཅང་ཐལ་འགྱུར་ཏེ། །ཆོས་ཀྱི་དབྱིངས་
ལས་མ་གཏོགས་པའི། །ཆོས་གཞན་མེད་ཕྱིར་མདོ་སྡེ་རྒྱན་ལས། ཆོས་ཀྱི་དབྱིངས་ལས་མ་གཏོགས་པའི། །
གང་ཕྱིར་ཆོས་མེད་དེ་ཡི་ཕྱིར། །ཞེས་གསུངས་སོ། །སྡིག་པ་དང་། །ལུང་མ་བསྟན་ཡང་དགེ་བར་འགྱུར། །
དེ་ལྟ་ཡིན་ན་སེམས་ཅན་ཀུན། །ངན་འགྲོར་འགྲོ་བ་མི་སྲིད་དོ། །
དེའི་སྡིག་པའང་ཆོས་ཀྱི་དབྱིངས་ཡིན་ལ། ཆོས་ཀྱི་དབྱིངས་དགེ་བ་ཡིན་པའི་ཕྱིར་རོ། །ལ་ལ་བྱམས་དང་
སྙིང་རྗེ་སོགས། །གཤིས་ཀྱི་དགེ་བ་ཡིན་ཞེས་ཟེར། །འདི་ཡང་དེ་ལྟར་ངེས་པ་མེད། །མི་
མཁས་པ་ཡི་བྱམས་སྙིང་རྗེ། ཉེ་དུ་ལ་བྱམས་པས་དཀོན་མཆོག་གི་དཀོར་འཕྲོགས་ནས་གསོ་བ་དང་། གཞན་
གྱི་རླུང་ནད་གསོ་བའི་ཕྱིར་སྲོག་ཆགས་བསད་ནས་ཤ་སྟེར་བ་ལ་སོགས་པ། །ངན་སོང་རྒྱུ་རུ་ཐུབ་པས་
གསུངས། །ཐབས་ལ་མཁས་པའི་སྙིང་རྗེ་ལ། །དགོངས་ནས་དགེ་བར་གསུངས་པ་ཡིན། །



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དེས་ན་འགྲོ་ཀུན་དགེ་བ་ཇི་སྙེད་ཡོད་པ་དང་ཞེས་བྱ་བའི་དོན་བཤད་ན། འགྲོ་བ་ཐམས་ཅད་ཀྱིས། །བྱས་
པའི་དགེ་བ་ལ་དགོངས་ནས། །འགྲོ་ཀུན་དགེ་བ་ཇི་སྙེད་ཡོད། པ་དང༌། །ཅེས་བྱའི་ཚིག་གིས་
གསུངས་པ་ཡིན། །
གལ་ཏེ་ཆོས་ཀྱི་དབྱིངས་ཡིན་ན། །ཇི་སྙེད་ཅེས་བྱའི་སྒྲ་མི་འཐད། །ཡོད་ཅེས་བྱ་བའི་སྒྲ་
ཡང་འགལ། །དེ་ཡི་རྒྱུ་མཚན་འདི་ལྟར་ཡིན། །ཇི་སྙེད་ཅེས་བྱ་མང་པོའི་སྒྲ། །ཆོས་ཀྱི་
དབྱིངས་ལ་མང་ཉུང་མེད། །དེ་ནི་སྤྲོས་བྲལ་ཡིན་ཕྱིར་རོ། །ཆོས་དབྱིངས་ཡོད་པའང་མ་
ཡིན་ཏེ། །ཡོད་ཙམ་མི་རྟག་གིས་ཁྱབ་པར། །ཆོས་ཀྱི་གྲགས་པས་ལེགས་པར་གསུངས། །
རྣམ་འགྲེལ་ལས། འཇིག་པ་ཡོད་ཙམ་འབྲེལ་བ་ཅན། །ཉིད་ཕྱིར་སྒྲ་ནི་མི་རྟག་ཉིད། །ཅེས་བྱ་བ་ལ་སོགས་པ་རྒྱས་པར་
གསུངས་སོ། །
ཀླུ་སྒྲུབ་ཀྱིས་ཀྱང་དབུ་མ་ལས། །གལ་ཏེ་མྱ་ངན་འདས་དངོས་ན། །མྱ་ངན་འདས་པ་
འདུས་བྱས་འགྱུར། །དངོས་པོ་འདུས་བྱས་མ་ཡིན་པ། །འགའ་ཡང་གང་ནའང་ཡོད་མ་ཡིན། །
ཞེས་གསུངས་གཞན་ཡང་དེ་ཉིད་ལས། །གང་དག་རང་བཞིན་གཞན་དངོས་དང་། །དངོས་
དང་དངོས་མེད་ཉིད་ལྟ་བ། །དེ་དག་སངས་རྒྱས་བསྟན་པ་ལ། །དེ་ཉིད་མཐོང་བ་མ་ཡིན་ནོ། །
ཞེས་གསུངས་གཞན་ཡང་དེ་ཉིད་ལས། །བཅོམ་ལྡན་དངོས་དང་དངོས་མེད་པ། །
མཁྱེན་པས་ཀཱཏྱཱ་ཡ་ན་ཡི། །གདམས་ངག་ལས་ནི་ཡོད་པ་དང་། །མེད་པ་གཉིས་ཀ་དགག་
པར་མཛད། །ཅེས་གསུངས་གཞན་ཡང་དེ་ཉིད་ལས། །ཡོད་ཅེས་བྱ་བ་རྟག་པར་འཛིན། །
མེད་ཅེས་བྱ་བ་ཆད་པར་ལྟ། །དེ་ཕྱིར་ཡོད་དང་མེད་པ་ལ། །མཁས་པས་གནས་པར་མི་
བྱའོ། །
ཞེས་གསུངས་པ་ཡང་ཆོས་ཀྱི་དབྱིངས། །ཡོད་མེད་གཉིས་ཀ་མིན་པའི་ལུང་། །དེས་
ན་སངས་རྒྱས་བསྟན་པ་ལ། །གུས་པར་བྱེད་ན་ཆོས་ཀྱི་དབྱིངས། །ཡོད་མེད་གཉིས་ཀར་
12



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
མ་ཟུངས་ཤིག །མདོ་ཏིང་ངེ་འཛིན་རྒྱལ་པོ་ལས། མྱ་ངན་འདས་པའི་ཆོས་ལ་ཆོས་མེད་དེ། །གང་ཕྱིར་དེ་ཉིད་ནམ་ཡང་
ཡོད་མི་འགྱུར། །རྟོག་ཅན་དག་གིས་ཡོད་དང་མེད་ཅེས་བསྟན། །དེ་ལྟར་བརྟགས་པས་སྡུག་བསྔལ་ཞི་མི་འགྱུར། །ཞེས་བྱ་བ་
དང༌། ཡོད་དང་མེད་ཅེས་བྱ་བ་མཐའ་ཡིན་ཏེ། །གཙང་དང་མི་གཙང་འདི་ཡང་མཐའ་ཡིན་ནོ། །དེ་ལྟར་མཐའ་གཉིས་རྣམ་
པར་སྤང་བྱ་སྟེ། །མཁས་པས་དབུས་ལའང་གནས་པར་ཡོང་མི་བྱ། །ཞེས་བྱ་བ་དང་། ཡོད་དང་མེད་ཅེས་བྱ་བ་རྩོད་པ་སྟེ། །
གཙང་དང་མི་གཙང་འདི་ཡང་རྩོད་པ་ཡིན། །རྩོད་པར་གྱུར་པས་སྡུག་བསྔལ་ཞི་མི་འགྱུར། །རྩོད་པ་མེད་པར་གྱུར་ན་སྡུག་
བསྔལ་འགག ། ཅེས་གསུངས་སོ། །རིགས་པས་ཀྱང་ནི་འདི་འགྲུབ་སྟེ། །ཡོད་ཙམ་དོན་བྱེད་ནུས་
ཕྱིར་རོ། །
ཆོས་ཀྱི་དབྱིངས་ལ་བྱ་བྱེད་མེད། །དེ་ནི་སྤྲོས་བྲལ་ཡིན་ཕྱིར་རོ། །གཞན་ཡང་ཡོད་པའི་
དགེ་བ་ནི། །ཆོས་ཉིད་ཡིན་ན་འགྲོ་ཀུན་གྱི། །དགེ་བ་ཞེས་བྱ་སྨོས་ཅི་དགོས། །བེམས་པོ་
དང་ནི་དངོས་མེད་དང་། །འཕགས་པའི་ཆོས་ཉིད་ཅིས་མི་བསྔོ། །སྟེ་དེ་དག་ཀྱང་ཆོས་ཀྱི་དབྱིངས་
ཡིན་ལ། །ཆོས་ཀྱི་དབྱིངས་ཐམས་ཅད་བསྔོ་རྒྱུ་ཡིན་ཕྱིར་རོ། །
དེས་ན་གཞུང་དེའི་དགོངས་པ་ནི། །ལེགས་པར་བཤད་ཀྱིས་འདི་ལྟར་ཟུངས། །
འགྲོ་བ་ཀུན་གྱིས་བྱས་པ་ཡི། །དགེ་བ་ཇི་སྙེད་ཡོད་པ་ཞེས། །བྱ་བའི་སྒྲ་ནི་སྤྱིར་བསྟན་ཡིན། །
བྱས་དང་བྱེད་འགྱུར་བྱེད་པ་ཞེས། །དུས་གསུམ་དབྱེ་བ་དམིགས་བསལ་ཡིན། །ཡང་ན་
གཞན་གྱིས་བྱས་པ་ཡི། །དགེ་བ་ཇི་སྙེད་ཡོད་པ་དང་། །རྡོ་རྗེ་རྒྱལ་མཚན་རང་ཉིད་ཀྱིས། །
བྱས་དང་བྱེད་འགྱུར་བྱེད་པ་ཞེས། །བཤད་ཀྱང་མདོ་དང་འགལ་བ་མེད། །ཡང་ན་མདོར་
བསྟན་རྒྱས་བཤད་དོ། །
དཔེར་ན་འགྲོ་བ་ཀུན་གྱི་སྡིག །ཇི་སྙེད་ཡོད་པ་བྱས་པ་དང་། །བྱེད་འགྱུར་དེ་བཞིན་
བྱེད་པ་རྣམས། །རྒྱལ་བའི་མདུན་དུ་བཤགས་པར་ཤོག །ཅེས་བྱའི་ཚིག་དང་མཚུངས་པ་
ཡིན། །འདི་ལའང་དུས་གསུམ་ལས་གཞན་པའི། །ཡོད་པའི་སྡིག་པ་གང་ཡང་མེད། །དེ་
13



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བཞིན་དུས་གསུམ་ལས་གཞན་པའི། །ཡོད་པའི་དགེ་བ་སྲིད་མ་ཡིན། །རྡོ་རྗེ་རྒྱལ་མཚན་
ཉིད་ལས་ཀྱང་། །ཡོད་པ་ཞེས་བྱ་བསྒྲུབ་པར་གསུངས། །རྡོ་རྗེ་རྒྱལ་མཚན་གྱི་བསྔོ་བ་ཉིད་ལས། ཕྱོགས་
བཅུའི་འཇིག་རྟེན་ཀུན་ན་གང་ཡོད་པའི། །དགེ་བ་དེ་དག་ཡང་དག་བསྒྲུབས་པས་ན། །འགྲོ་བ་ཀུན་ལ་ཕན་དང་བདེ་སེམས་
ཀྱིས། །ཡེ་ཤེས་མཁས་པ་དེ་ཡིས་ཡོངས་སུ་བསྔོ། །ཞེས་གསུངས་སོ། །ཆོས་དབྱིངས་དགེ་བར་བྱས་ནས་ནི། །
དེ་ལ་བསྔོ་བའི་རྒྱུར་བྱེད་པ། །བསྔོ་བས་འགྱུར་ན་འདུས་བྱས་འགྱུར། །མི་འགྱུར་བསྔོ་བ་
དོན་མེད་ཡིན། །མདོ་སྡེ་རྣམས་ལས་ཆོས་ཀྱི་དབྱིངས། །འགྱུར་བ་མེད་ཅེས་རྒྱལ་བས་
གསུངས། །
རྩ་བའི་ཤེས་རབ་ཉིད་ལས་ཀྱང་། །རང་བཞིན་རྒྱུ་དང་རྐྱེན་ལས་ནི། །འབྱུང་བར་
རིགས་པ་མ་ཡིན་ནོ། །རྒྱུ་དང་རྐྱེན་ལས་བྱུང་བ་ཡི། །རང་བཞིན་བྱས་པ་ཅན་དུ་འགྱུར། །
རང་བཞིན་བྱས་པ་ཅན་ཞེས་བྱར། །ཇི་ལྟ་བུར་ན་རུང་བར་འགྱུར། །རང་བཞིན་དག་ནི་
བཅོས་མིན་དང་། །གཞན་ལ་ལྟོས་པ་མེད་པ་ཡིན། །ཞེས་གསུངས་གཞན་ཡང་དེ་ཉིད་ལས། །
གལ་ཏེ་རང་བཞིན་གྱིས་ཡོད་ན། །དེ་ནི་མེད་ཉིད་མི་འགྱུར་རོ། །
རང་བཞིན་གཞན་དུ་འགྱུར་བ་ནི། །ནམ་ཡང་འཐད་པ་མ་ཡིན་ནོ། །དེ་ལ་སོགས་
པའི་ལུང་རིགས་རྣམས། །ཆོས་དབྱིངས་དགེ་བ་མིན་པར་གསུངས། །གལ་ཏེ་ཆོས་ཉིད་དེ་
བཞིན་ཉིད། །བསྔོ་བྱའི་དགེ་བ་མ་ཡིན་མོད། །བྱང་ཆུབ་སེམས་དཔའི་བློ་སྦྱོང་ལ། །བསྔོས་
ཀྱང་ཉེས་པ་མེད་སྙམ་ན། །མ་ཡིན་འདི་ལ་ཉེས་པ་ཡོད། །དམིགས་པའི་འདུ་ཤེས་ཡོད་
པའི་ཕྱིར། །བསྔོ་བ་དུག་དང་བཅས་པར་འགྱུར། །འདི་འདྲའི་བསྔོ་བ་བྱས་གྱུར་ན། །སྦལ་
པ་རྨ་ཅན་གཅིག་དོང་དུ་ཞུགས་ན་སྦལ་པ་ཐམས་ཅད་འཆི་བ། ཇི་བཞིན་དུ། །བསྔོ་བ་ལ་དམིགས་པའི་དུག་
གཅིག་ཞུགས་ན་དགེ་བ། ཐམས་ཅད་འཇིག་པར་འགྱུར། །བར་གསུངས། ཆོས་ཉིད་སྤྲོས་བྲལ་ངང་
14



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
ནས་ནི། ། །
དགེ་བ་ཇི་སྙེད་བྱས་པ་རྣམས། །འགྲུབ་བམ་གལ་ཏེ་མི་འགྲུབ་ཀྱང་། །འགྲོ་བའི་
དོན་དུ་བསྔོ་བྱེད་ན། །བྱང་ཆུབ་སེམས་དཔའི་བློ་སྦྱོང་ཡིན། །ཆོས་ཉིད་བསྔོ་རྒྱུར་བྱེད་ན་ནི། །བློ་
སྦྱོང་དུ་ཡང་མི་རུང་ངོ་། །དེ་ཡི་རྒྱུ་མཚན་འདི་ལྟར་ཡིན། །ཆོས་དབྱིངས་སྤྲོས་དང་བྲལ་བ་ལ། །
དགེ་བར་བྱེད་ན་དམིགས་པར་འགྱུར། ཏེ། དགེ་སྡིག་ལུང་མ་བསྟན་གསུམ་ག་ལས་ཡིན་ལ། ལས་བློ་ཡུལ་དུ་
འགྱུར་ཞིང་། བློའི་ཡུལ་དུ་བྱས་ན་དམིགས་པར་འགྱུར་བའི་ཕྱིར་རོ། །དམིགས་དང་བཅས་པའི་འདུ་ཤེས་ཀྱིས། །བསྔོ་
བ་དུག་དང་བཅས་པར་གསུངས། །དཔེར་ན་དུག་དང་བཅས་པ་ཡི། །ཁ་ཟས་བཟང་པོ་ཟ་བ་
ལྟར། །དཀར་པོའི་ཆོས་ལ་དམིགས་པ་ཡང་། །དེ་དང་འདྲ་བར་རྒྱལ་བས་གསུངས། །
སྡུད་པ་ལས། གལ་ཏེ་མཚན་མར་བྱེད་ན་དེ་ནི་བསྔོ་མ་ཡིན། །ཅི་སྟེ་མཚན་མ་མེད་ན་བྱང་ཆུབ་བསྔོ་བ་ཡིན། །ཇི་
ལྟར་དུག་དང་འདྲེས་པའི་ཁ་ཟས་བཟང་ཟ་བ། དཀར་པོའི་ཆོས་ལ་དམིགས་པའང་དེ་འདྲར་རྒྱལ་བས་གསུངས། །
ཞེས་གསུངས་སོ། །འབུམ་ལས་ཀྱང་། དམིགས་པ་དང་བཅས་པའི་འདུ་ཤེས་ཅན་ལ་ཡོངས་སུ་བསྔོ་བ་མེད་དོ། །ཞེས་
གསུངས་སོ། །
མངོན་པར་རྟོགས་པའི་རྒྱན་ལས་ཀྱང་། །ཡོངས་སུ་བསྔོ་བ་ཁྱད་པར་ཅན། །དེ་ཡི་
བྱེད་པ་མཆོག་ཡིན་ནོ། །དེ་ནི་དམིགས་མེད་རྣམ་པ་ཅན། །ཕྱིན་ཅི་མ་ལོག་མཚན་ཉིད་དོ། །ཞེས་
གསུངས་མདོ་རྒྱུད་ཐམས་ཅད་མཐུན། །པར་དམིགས་པ་ཡོད་ན་བསྔོ་བ་ཐམས་ཅད་ཕྱིན་ཅི་ལོག་ཏུ་གསུངས་སོ། །
གང་དག་དམིགས་པ་མེད་པ་ཡི། །ཆོས་ཀྱི་དབྱིངས་ལའང་ཡོད་པ་ཡི། །དགེ་བ་ཡིན་
ཞེས་དམིགས་བྱེད་པ། །དེ་ཡིས་ཆོས་ཅན་གཞན་དག་ལ། །དམིགས་པར་འགྱུར་བ་ལྟ་ཅི་
སྨོས། །བྱི་བས་དབྱུག་པའང་ཟོས་གྱུར་ན། །སྣུམ་ཁུར་ཟོས་པ་སྨོས་ཅི་དགོས། །གཞན་
ཡང་ཆོས་ཉིད་དེ་བཞིན་ཉིད། །བསྔོ་བའི་ཡུལ་དུ་བྱེད་པ་དང་། །ཆོས་ཉིད་མི་འགྱུར་བདེན་
པ་ཞེས། །ཟེར་བ་གོང་འོག་འགལ་བ་ཡིན། །དེས་ན་ལེགས་པར་སོམས་ལ་སྨོས། །



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ལ་ལ་བདེ་གཤེགས་སྙིང་པོའི་སྒྲ། །ཆོས་ཀྱི་དབྱིངས་ལ་མི་ཟེར་བར། །སེམས་ཅན་
ཁོ་ནའི་ཁམས་ལ་འདོད། །སེམས་ཅན་ཁམས་དེ་བརྟག་པར་བྱ། །ཁམས་དེ་དངོས་པོའམ་
དངོས་མེད་དམ། །གཉིས་ཀ་མིན་པར་སྤྲོས་བྲལ་ཡིན། །རྣམ་པ་གསུམ་ལས་གཞན་མི་
སྲིད། །དངོས་པོ་ཡིན་ན་བེམས་པོ་དང་། །རིག་པ་གཉིས་སུ་ཁ་ཚོན་ཆོད། །བེམས་པོ་
སེམས་ཅན་ཁམས་ཉིད་དུ། །འདོད་པ་མུ་སྟེགས་བྱེ་བྲག་པ་འགའ་ཡི་ལུགས། །ཡིན་གྱི་སངས་
རྒྱས་པ་ལ་མེད། །རིག་པ་ཡིན་ན་རྣམ་ཤེས་ཀྱི། །ཚོགས་བརྒྱད་ཉིད་ལས་འདའ་བ་མེད། །
ཚོགས་བརྒྱད་འདུས་བྱས་ཡིན་པའི་ཕྱིར། །བདེ་གཤེགས་སྙིང་པོར་མི་འཐད་དེ། །མདོ་ལས་
བདེ་གཤེགས་སྙིང་པོ་ནི། །འདུས་མ་བྱས་སུ་གསུངས་ཕྱིར་རོ། །འགའ་ལས་ཟག་མེད་སེམས་
རྒྱུད་ཅེས། །གསུངས་པ་ཀུན་གཞིའི་རྣམ་ཤེས་ཀྱི། །གསལ་ཆ་ཉིད་ལ་དགོངས་པ་ཡིན། །དེ་ནི་
མ་བསྒྲིབས་ལུང་མ་བསྟན། །ཡིན་ཕྱིར་དགེ་བའི་ཐ་སྙད་མེད། །འོན་ཏེ་ཟག་མེད་སེམས་
རྒྱུད་ཅེས། །ཚོགས་བརྒྱད་ལས་གཞན་ཡོད་ན་ནི། །དེ་ཚེ་རྣམ་ཤེས་ཚོགས་དགུར་འགྱུར། །
དེས་ན་ཚོགས་བརྒྱད་ལས་གཞན་པའི། །ཟག་མེད་སེམས་རྒྱུད་མི་འཐད་དོ། །དངོས་མེད་
ཡིན་ན་དོན་བྱེད་མེད། །དེ་ལ་དགེ་སྡིག་འཐད་མ་ཡིན། །གལ་ཏེ་སེམས་ཅན་ཁམས་དངོས་
དང་། །
དངོས་མེད་གཉིས་ཀ་མ་ཡིན་པར། །སྤྲོས་བྲལ་ཡིན་ན་སྔར་བཤད་པའི། །ཆོས་ཀྱི་
དབྱིངས་ལས་འདའ་བ་མེད། །དེ་ལྟ་ཡིན་ན་ཆོས་ཀྱི་དབྱིངས། །དགེ་སྡིག་མེད་པར་བཤད་
ཟིན་ཏོ། །གལ་ཏེ་བེམས་པོའི་ཆོས་ཀྱི་དབྱིངས། །བདེ་གཤེགས་སྙིང་པོ་མ་ཡིན་ཡང་། །
སེམས་ཅན་རྣམས་ཀྱི་ཆོས་ཀྱི་དབྱིངས་། །བདེ་གཤེགས་སྙིང་པོ་ཡིན་སྙམ་ན། །མ་ཡིན་
ཆོས་ཀྱི་དབྱིངས་ལ་ནི། །དབྱེ་བ་མེད་པར་རྒྱལ་བས་འབུམ་ལས་མང་དུ། གསུངས། །རིགས་པས་
16



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
ཀྱངནི་འདི་འགྲུབ་བོ། ། །
དེས་ན་དེ་བཞིན་གཤེགས་པ་ཡི། །སྙིང་པོ་སྤྲོས་བྲལ་ཡིན་པའི་ཕྱིར། །སེམས་ཅན་རྣམས་
ལ་སངས་རྒྱས་དང་། །འཁོར་བ་གཉིས་ཀ་འབྱུང་བ་འཐད། །འཕགས་པ་ཀླུ་སྒྲུབ་སྐྱོབ་
ཉིད་ཀྱིས། །གང་ལ་སྟོང་པ་ཉིད་རུང་བ། །དེ་ལ་ཐམས་ཅད་རུང་བ་ཡིན། །གང་ལ་སྟོང་
ཉིད་མི་རུང་བ། །དེ་ལ་ཐམས་ཅད་རུང་མ་ཡིན། །ཞེས་གསུངས་པ་ཡང་དོན་འདི་ཡིན། ། །
ཐེག་པ་ཆེན་པོ་རྒྱུད་བླ་མར། །བདེ་གཤེགས་ཁམས་ཀྱི་སྒྲུབ་བྱེད་ནི། །གལ་ཏེ་བདེ་
གཤེགས་ཁམས་མེད་ན། །སྡུག་ལ་སྐྱོ་བར་མི་འགྱུར་ཞིང་། །མྱ་ངན་འདས་ལ་འདོད་པ་དང་། །
དོན་གཉེར་སྨོན་པའང་མེད་པར་འགྱུར། །ཞེས་གསུངས་པ་ཡང་འདི་ཉིད་དེ། །ཉེ་བར་
ལེན་པའི་ཕུང་པོ་ལྔ། །སྡུག་བསྔལ་ཡིན་ཞིང་མྱ་ངན་ལས། །འདས་པ་བདེ་བ་ཡིན་པས་ན། །
སེམས་ནི་རང་གནས་སྙེག་པའི་ཕྱིར། །མེ་ཡི་སྒྲུབ་བྱེད་ཚ་བ་ལྟར། །བྱ་ཚང་དུ་སྙེག །ཆུ་བུར་
དུ་འབབ། སེམས་མཐར་སྟོང་པ་ཉིད་ལ་དགའ་བ་ཆོས་ཉིད་ཡིན་པས། བདེ་གཤེགས་ཁམས་ཀྱི་སྒྲུབ་བྱེད་
འཐད། །འདི་དོན་རྒྱས་པར་བརྒྱད་སྟོང་པའི། །ཆོས་འཕགས་ཀྱི་ནི་ལེའུར་ལྟོས། །འོན་
ཀྱང་དཔལ་ཕྲེང་སེང་གེའི་སྒྲ་དང་གཟུངས་ཀྱི་དབང་ཕྱུག་རྒྱལ་པོ་ལ་སོགས་པ། མདོ་སྡེ་འགའ་ཞིག་དང་། །ཐེག་པ་
ཆེན་པོ་རྒྱུད་བླ་མར། །གོས་ངན་ནང་ན་རིན་ཆེན་ལྟར། །སེམས་ཅན་རྣམས་ལ་སངས་རྒྱས་ཀྱི། །
སྙིང་པོ་ཡོད་པར་གསུངས་པ་ནི། །དགོངས་པ་ཡིན་པར་ཤེས་པར་བྱ། །དེ་ཡི་དགོངས་གཞི་
སྟོང་ཉིད་ཡིན། །དགོས་པ་སྐྱོན་ལྔ་སྤང་ཕྱིར་གསུངས། །
སྤྲིན་དང་ཉོན་མོངས། རྨི་ལམ་ལས་ཀྱི་ལམ། སྒྱུ་བཞིན་རྣམ་སྨིན་གྱི་ཕུང་པོ། དེ་དང་དེར། །ཤེས་བྱ་ཐམས་ཅད་རྣམ་
ཀུན་སྟོང་པ་ཞེས། །གསུངས་ནས་རྒྱལ་རྣམས་ཡང་འདིར་སེམས་ཅན་ལ། །སངས་རྒྱས་སྙིང་པོ་ཡོད་ཅེས་ཅི་སྟེ་གསུངས། །
སེམས་ཞུམ་སེམས་ཅན་དམན་ལ་བརྙས་པ་དང་། །ཡང་དག་མིན་འཛིན་ཡང་དག་ཆོས་ལ་སྐུར། །བདག་ཆགས་ལྷག་པའི་
སྐྱོན་ལྔ་གང་དག་ལ། །ཡོད་པ་དེ་དག་དེ་སྤོང་དོན་དུ་གསུངས། །དངོས་ལ་གནོད་བྱེད་ཚད་མ་ནི། །དེ་འདྲའི་
7



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སངས་རྒྱས་ཁམས་ཡོད་ན། །མུ་སྟེགས་བདག་དང་མཚུངས་པ་དང་། །བདེན་པའི་དངོས་
པོར་འགྱུར་ཕྱིར་དང་། །ངེས་པའི་དོན་གྱི་མདོ་སྡེ་དང་། །རྣམ་པ་ཀུན་ཏུ་འགལ་ཕྱིར་རོ། །
འདི་དོན་དེ་བཞིན་གཤེགས་པ་ཡི། །སྙིང་པོའི་ལེའུའི་མདོ་སྡེར་ལྟོས། །བློ་གྲོས་ཆེན་པོ། དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི་སྟོང་པ་ཉིད་དང་། ཡང་དག་པའི་མཐའ་དང་། མྱ་
ངན་ལས་འདས་པ་དང་། མ་སྐྱེས་པ་དང་། མཚན་མ་མེད་པ་དང་། སྨོན་པ་མེད་པ་ལ་སོགས་པའི་ཚིག་གི་དོན་རྣམས་ལ། དེ་
བཞིན་གཤེགས་པའི་སྙིང་པོར་བསྟན་པར་བྱས་ནས། བྱིས་པ་རྣམས་བདག་མེད་པས་འཇིགས་པར་འགྱུར་བའི་གནས་རྣམ་
པར་སྤང་བའི་དོན་དུ་དེ་བཞིན་གཤེགས་པའི་སྙིང་པོའི་སྒོ་བསྟན་པས་རྣམ་པར་མི་རྟོག་པའི་གནས་སྣང་བ་མེད་པའི་སྤྱོད་
ཡུལ་སྟོན་ཏེ་ཞེས་བྱ་བ་དང་། བློ་གྲོས་ཆེན་པོ་དེ་ལྟར་དེ་བཞིན་གཤེགས་པ་རྣམས་ཀྱིས་མུ་སྟེགས་བྱེད་བདག་ཏུ་ཞེན་པ་རྣམས་
དྲང་བའི་ཕྱིར་དེ་བཞིན་གཤེགས་པའི་སྙིང་པོའི་སྒོ་བསྟན་པས་དེ་བཞིན་གཤེགས་པའི་སྙིང་པོ་སྟོན་ཏེ་ཞེས་བྱ་བ་ལ་སོགས་པ་
རྒྱས་པར་གསུངས་སོ། །སློབ་དཔོན་ཟླ་བ་གྲགས་པས་ཀྱང་། །དབུ་མ་ལ་ནི་འཇུག་པ་ལས། །བདེ་
གཤེགས་སྙིང་པོ་དྲང་དོན་དུ། །གསུངས་པ་དེ་ཡང་ཤེས་པར་གྱིས། །
འགའ་ཞིག་བསྔོ་བ་བྱེད་པའི་ཚེ་ན་རིལ་བ་སྤྱི་བླུགས་ཀྱིས། ཆུ། །སྦྲེང་བའི་ལག་ལེན་བྱེད་པ་ཡོད།
ཅེས་གྲགས། །འདི་ནི་མུ་སྟེགས་རིག་བྱེད་པའི། །ལུགས་ཡིན་སངས་རྒྱས་པ་ལ་མེད། །སྐྱེས་
རབས་ལས་ཐམས་ཅད་སྒྲོལ་གྱིས་གླང་པོ་ཆེ་བྱིན་པ་ན་བྲམ་ཟེ་ལ་ཆུ་སྦྲེངས་པ་དེའང་མུ་སྟེགས་ཀྱི་བྲམ་ཟེ་ཡིན། དེས་ན་གང་
དང་གང་བྱེད་པ། །སངས་རྒྱས་གསུང་བཞིན་གུས་པས་སྒྲུབས། །བསྔོ་བ་དེ་ཡང་མདོར་བསྡུ་ན། །
གནས་དང་གནས་མ་ཡིན་པ་གཉིས། །གནས་ཀྱི་བསྔོ་བ་འགྲུབ་པར་གསུངས། །གནས་མིན་
བསྔོས་ཀྱང་འགྲུབ་མི་འགྱུར། །འདི་དག་གཉིས་ཀ་མདོ་ལས་གསུངས། མདོ་གང་ལས་གསུངས་ན། །
འཇམ་དཔལ་སངས་རྒྱས་ཀྱི། ཞིང་གི་བཀོད་པ། ལས་ནི། །ཆོས་རྣམས་ཐམས་ཅད་རྐྱེན་
བཞིན་ཏེ། །འདུན་པའི་རྩ་ལ་རབ་ཏུ་གནས། །གང་གིས་སྨོན་ལམ་ཅི་བཏབ་པ། །དེ་འདྲའི་
འབྲས་བུ་ཐོབ་པར་འགྱུར། །ཞེས་གསུངས་པ། འདི་ནི་གནས་ཀྱི་བསྔོ་བ། ལ་དགོངས། །དཀོན་
མཆོག་བརྩེགས་པར་བུ་མོ་དྲི་མེད་བྱིན་གྱིས་ཞུས་པའི་མདོར། །ཆོས་རྣམས་ཆོས་ཉིད་བསྔོ་བ་ཡིས། །
ན
རབས་ལས་བ



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
མི་འགྱུར་གལ་ཏེ་འགྱུར་ན་ནི། །དང་པོའི་སངས་རྒྱས་གཅིག་ཉིད་ཀྱི། །བསྔོ་བ་དེང་སང་
ཅིས་མི་འགྲུབ། །ཅེས་གསུངས་འདི་ནི་གནས་མིན་གྱི། །བསྔོ་བ་ཉིད་ལ་དགོངས་པ་ཡིན། །དྲི་
མེད་བྱིན་གྱིས་ཞུས་པ་ལས། རིགས་ཀྱི་བུ། ཆོས་རྣམས་ཀྱི་ཆོས་ཉིད་ནི་སྨོན་ལམ་གྱི་དབང་གིས་བསྒྱུར་བར་མི་ནུས་སོ། །
གལ་ཏེ་ནུས་པར་གྱུར་ན་སེམས་ཅན་ཐམས་ཅད་མྱ་ངན་ལས་བཟླའོ་ཞེས་དེ་བཞིན་གཤེགས་པ་རེ་རེའི་དགོངས་པ་དེ་སྨོན་
ལམ་གྱི་དབང་གིས་ཇི་ལྟར་མི་འགྲུབ་སྟེ། རྣམ་གྲངས་དེས་ན་སྨོན་ལམ་གྱི་དབང་གིས་བསྒྱུར་བར་མི་ནུས་པར་རིག་པར་
བྱའོ། །ཞེས་གསུངས་སོ། ། །
དེས་ན་བསྔོ་རྒྱུའི་དགེ་བ་དང་། །བཤགས་པར་བྱ་བའི་སྡིག་པ་ཡང་། །བྱས་པའི་
དགེ་སྡིག་ཡིན་མོད་ཀྱི། །མ་བྱས་པ་ལ་དགེ་སྡིག་མེད། །དེ་ཡི་རྣམ་གཞག་བཤད་ཀྱིས་ཉོན། །འདོད་
ཆགས་ཞེ་སྡང་གཏི་མུག་གསུམ། །དེས་བསྐྱེད་ལས་ནི་མི་དགེ་བ། །མ་ཆགས་ཞེ་སྡང་གཏི་
མུག་མེད། །དེས་བསྐྱེད་ལས་ནི་དགེ་བ་ཞེས། །གཏམ་བྱ་རིན་ཆེན་ཕྲེང་བ་ལས་གསུངས་པའི་
དགོངས་པ་ཤེས་ནས་ནི། །མཁས་པ་རྣམས་ཀྱིས་དཔྱད་པར་བྱ། །ཉན་ཐོས་དགེ་བ་ཕལ་
ཆེར་ཡང་། །བྱང་ཆུབ་སེམས་དཔའི་སྡིག་པར་འགྱུར། །བྱང་ཆུབ་སེམས་དཔའི་དགེ་བ་ཡང་། །
ཉན་ཐོས་སྡིག་ཏུ་འགྱུར་བར་གསུངས། །བསྐལ་པ་དུ་མར་དགེ་སྤྱད་ཀྱང་། །ཉན་ཐོས་ས་རུ་
སེམས་བསྐྱེད་ན། །བྱང་ཆུབ་སེམས་དཔའི་སྡིག་པ་ལྕི། །དེ་ནི་ཉན་ཐོས་དགེ་ཆེན་ཡིན། །སྡུད་
པ་ལས། གལ་ཏེ་བསྐལ་པ་བྱེ་བར་དགེ་བའི་ལས་ལམ་བཅུ། །སྤྱོད་ཀྱང་རང་རྒྱལ་དགྲ་བཅོམ་ཉིད་ལ་འདོད་སྐྱེད་ན། །དེ་ཚེ་
ཚུལ་ཁྲིམས་སྐྱོན་བྱུང་ཚུལ་ཁྲིམས་ཉམས་པ་ཡིན། །སེམས་སྐྱེད་དེ་ནི་ཕས་ཕམ་ལས་ཀྱང་ཤིན་ཏུ་ལྕི། །ཞེས་གསུངས་སོ། །
འདོད་པའི་ཡོན་ཏན་ལྔར་སྤྱོད་ཀྱང་། །ཐབས་མཁས་བྱང་ཆུབ་སེམས་ལྡན་ན། །རྒྱལ་སྲས་
རྣམས་ཀྱི་དགེ་ཆེན་ཡིན། །ཉན་ཐོས་རྣམས་ཀྱི་སྡིག་པར་གསུངས། །སྡུད་པ་ལས། གལ་ཏེ་བྱང་ཆུབ་
སེམས་དཔའ་འདོད་ཡོན་ལྔ་སྤྱོད་ཀྱང༌། །སངས་རྒྱས་ཆོས་དང་འཕགས་པའི་དགེ་འདུན་སྐྱབས་སོང་སྟེ། །སངས་རྒྱས་འགྲུབ་
བྱ་སྙམ་དུ་ཀུན་མཁྱེན་ཡིད་བྱེད་ན། །མཁས་པ་ཚུལ་ཁྲིམས་ཕ་རོལ་ཕྱིན་གནས་རིག་པར་བྱ། །ཞེས་གསུངས་སོ། །
གཞན་གྱི་དོན་གྱི་སེམས་བརྟན་པའི། །ཕམ་པ་བཞི་པོ་སྤྱད་ན་ཡང་། །བྱང་ཆུབ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སེམས་དཔའི་དགེ་བ་སྟེ། །ཉན་ཐོས་རྣམས་ཀྱི་སྡིག་པར་གསུངས། །
འཁོར་བའི་འགྲོ་ལ་ཆགས་པ་ནི། །གཞན་དོན་ཡིན་ཡང་ཉན་ཐོས་ཀྱི། །སྡིག་ཡིན་དེ་ཉིད་
རྒྱལ་སྲས་ཀྱི། །དགེ་བ་ཡིན་པར་ཤེས་པར་བྱ། །འདི་དག་གི་དོན་དཀོན་མཆོག་བརྩེགས་པར་ལྟོས།
དཀར་ནག་ཟང་ཐལ་ཞེས་བྱ་བའི། །ཆོས་སྐད་འདི་འདྲ་རྒྱ་གར་ན་མེད་བོད་དུ་ཐོས། ངོ་མཚར་ཆེ་བར་
གྲག ། དེ་དག་གིས་ནི་དྲང་དོན་ལ། །ངེས་པའི་དོན་དུ་འཁྲུལ་པར་ཟད། །དེད་དཔོན་
སྙིང་རྗེ་ཆེན་པོ་ཡིས། །ཚོང་པ་གཡོན་ཅན་བསད་པ་ཡིན། །ལས་ཀྱིས་རྫོགས་པའི་སངས་རྒྱས་
ལ། །སེང་ལྡེང་ཚལ་པ་ཟུག་པ་དང་། །བྲམ་ཟེའི་ཁྱེའུ་བླ་མས་དགེ་སྦྱོང་མགོ་རེག་ལ་བྱང་ཆུབ་ལྟ་ག་ལ་ཡོད་ཅེས་
སྨྲས་པའི་རྣམ་སྨིན་གྱིས་ལོ་དྲུག་དཀའ་བ་སྤྱད་པ་དང་། །བྲམ་ཟེའི་སློབ་དཔོན་དུ་གྱུར་པ་ན། སངས་རྒྱས་རྣམ་
པར་གཟིགས་ཀྱི་ཉན་ཐོས་ལ། འདི་ཚོ་རྟ་ཆས་རུལ་བ་བསྙོད་རྒྱུ་ཞེས་སྨྲས་པའི་རྣམ་སྨིན་གྱིས་རྟ་ཆས་རུལ་བ་
གསོལ་བ་དང་། །བྲམ་ཟེའི་བུ་མོས་སྐུར་བ་དང་། །རིག་བྱེད་ཀྱི་ཞར་ཆོས་སུ་གྱུར་པ་ན་སློབ་དཔོན་གྱི་
འཁོར་ཕྱེ་སྟེ་བཤད་པས་དགེ་འདུན་དབྱེན་གྱི་རྒྱུ་ལ་སོགས། །ཐུབ་པའི་སྐུ་ཚེ་སྔ་མ་ཡི། །ལས་ངན་
སྨིན་པར་འདུལ་བ་ལུང་ལས། གསུངས་པ་ནི། །དེས་འདུལ་བ་ཡི་སྐྱེ་བོ་ལ། །དགོངས་པའི་
དབང་གིས་གསུངས་པ་ནི་དྲང་དོན་ཡིན་གྱི་ངེས་དོན་མ་ཡིན། སྟེ། །དེའི་རྒྱུ་མཚན་གསང་ཆེན་ཐབས་ལ་
མཁས་པའི་མདོ་སྡེར་ལྟོས། །དེ་ནི་ངེས་དོན་མདོ་སྡེ་ཡིན། །འདུལ་བ་ལུང་ཉན་ཐོས་ཀྱི་གཞུང་། དྲང་
བའི་དོན་ཡིན་པ་དེ། ལ་ཡིད་མ་རྟོན། །
གལ་ཏེ་རྫོགས་པའི་སངས་རྒྱས་ལ། །ལས་ངན་སྨིན་པ་བདེན་ན་ནི། །ཚོགས་གཉིས་
རྫོགས་པ་དོན་མེད་ཅིང་། །དགྲ་བཅོམ་དང་ཡང་འདྲ་བར་འགྱུར། །སྐུ་གསུམ་རྣམ་གཞག་
བྱར་མི་རུང་། །དེ་ཡི་འཐད་པ་བཤད་ཀྱིས་ཉོན། །ཚོགས་གཉིས་རྫོགས་པའི་སངས་རྒྱས་ནི། །
སྟུག་པོ་བཀོད་པར་སངས་རྒྱས་པའི། །ལོངས་སྤྱོད་རྫོགས་པའི་སྐུ་ཉིད་ཡིན། །དེ་ཡི་སྤྲུལ་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
པའི་སྐུ་ཉིད་ནི། །ཟས་གཙང་སྲས་སུ་འཁྲུངས་པ་ཡི། །ཤཱཀྱ་སེང་གེ་འདི་ཡིན་ནོ། ། །
འདི་ནི་གདུལ་བྱ་སྨིན་པའི་ཕྱིར། །གཤེགས་དང་བཞུགས་དང་མནལ་བ་དང་། །མུ་
གེའི་གྲོང་དུ་གཤེགས་པ་དང་། །ལྷུང་བཟེད་སྟོང་པར་བྱོན་པ་དང་། །བསོད་སྙོམས་མང་དུ་
རྙེད་པ་དང་། །དགྲ་དང་ཉེ་དུའི་འབྲེལ་བ་དང་། །རད་རོད་ཅན་དུ་གཟིམས་པ་དང་། །རེས་
འགའ་བསྙུང་བར་གཤེགས་པ་དང་། །གཞན་གྱིས་སྐུར་བ་སྣ་ཚོགས་དང་། །རེས་འགའ་
སྙན་པའི་བ་དན་དང་། །བདེ་དང་དགེས་པར་སྤྱོད་པ་སོགས། །རྣམ་པ་སྣ་ཚོགས་སྟོན་པ་ནི། །
སྤྲུལ་པ་ཡིན་གྱི་རང་རྒྱུད་མིན། །གལ་ཏེ་སངས་རྒྱས་དངོས་ལ་ནི། །ལས་ངན་སྨིན་པར་
འདོད་ན་ཡང་། །ལོངས་སྤྱོད་རྫོགས་པའི་སྐུ་ཉིད་ལ། །སེང་ལྡེང་གི་ཚལ་པ་ཟུག་པ་ལ་སོགས་པ་སྨིན་
པར་རིགས་ཀྱི་སྤྲུལ་པའི་སྐུ། །ཤཱཀྱ་ཐུབ་པ་ལ་སོགས་ལ། འཛུགས་པར་མི་རིགས། །སྨིན་པར་
འདོད་པ་མུན་སྤྲུལ་ཡིན། །དཔེར་ན་སྒྱུ་མའི་མཁན་པོ་ལ། །ལས་ངན་འབྱུང་གི་དེས་
སྤྲུལ་པའི། །སྒྱུ་མ་ལ་ནི་མི་འབྱུང་བཞིན། །དེས་ན་དགོངས་པ་ཤེས་དགོས་སོ། །
འདི་ཡི་ལུང་དང་རིགས་པ་རྣམས། །དབྱིག་གཉེན་གྱི་རྣམ་བཤད་རིག་པ། དང་ནི་ལེགས་
ལྡན་འབྱེད་ཀྱི་རྟོག་གེ་འབར་བ། སོགས། །མཁས་པའི་གཞུང་རྒྱས་པའི་བསྟན་བཅོས། བཞིན་ཤེས་
པར་གྱིས། །ཡེ་བཀག་ཡེ་གནང་ཞེས་བྱ་བའང་། །སངས་རྒྱས་བསྟན་དང་མཐུན་མ་ཡིན། །
ཉན་ཐོས་དང་ནི་ཐེག་ཆེན་གྱི། །གནང་བཀག་ཐམས་ཅད་གཅིག་ཏུ་ངེས་པ། མེད། །དེས་ན་
ལ་ལར་གནང་བ་ནི། །ལ་ལའི་བཀག་པ་ཉིད་དུ་འགྱུར། །དེ་ཡི་འཐད་པ་ཇི་ལྟར་ཡིན། །
རྣམ་དག་ལུང་བཞིན་བཤད་ཀྱིས་ཉོན། །ཉན་ཐོས་རྩ་བའི་སྡེ་བཞི་ལ། །འདུལ་བ་མི་
འདྲ་རྣམ་བཞི་ཡོད། །སྐད་ཀྱང་ལེགས་སྦྱར་ཐམས་ཅད་ཡོད་སྨྲའོ། །གནས་བརྟན་པའི་རང་བཞིན་གྱི་
སྐད། དང༌། །ཕལ་ཆེར་པའི་ཟུར་བཅག་པ་དང་མང་པོས་བཀུར་བའི་ཤ་ཟའི་སྐད། །རྣམ་པ་བཞི་རུ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གནས་པ་ཡིན། ། །
དེ་ལས་གྱེས་པ་བཅོད་བརྒྱད་ལ། །འདུལ་བའི་དབྱེ་བའང་བཅོ་བརྒྱད་ཡོད། །དང་
པོར་སྡོམ་པ་ལེན་པ་དང་། །བར་དུ་བསྲུང་དང་ཕྱིར་བཅོས་དང་། །སོ་སོར་ཐར་པ་འདོན་
པ་དང་། །ཐ་མར་སྡོམ་པ་གཏོང་བའི་ཚུལ། །སྡེ་པ་ཐམས་ཅད་མི་མཚུངས་པས། །གཅིག་གིས་
བཀག་པ་གཅིག་ལ་གནང་། །གལ་ཏེ་སྡེ་པ་གཅིག་བདེན་གྱི། །དེ་ལས་གཞན་པ་བརྫུན་
སྙམ་ན། །རྒྱལ་པོ་ཀྲི་ཀྲིའི་རྨི་ལམ་ན་རས་ཡུག་གཅིག་ལས་བཞི། དེ་ལས་བཅོ་བརྒྱད་དུ་གཤགས་པ། ལྟར། །སྡེ་
པ་ཐམས་ཅད་བདེན་པར་གསུངས། །
འདི་དོན་རྒྱས་པར་སྡེ་པ་ནི། །ཐ་དད་བཀླག་པའི་འཁོར་ལོ་དང་། །འདུལ་བ་འོད་
ལྡན་ལ་སོགས་སྤྱོད་འཇུག་ལྟོས། །སྡེ་པ་ཀུན་གྱི་བསླབ་པ་ཡང་། །ཤེས་ན་གཅིག་ཏུ་
འགྱུར་ཞེ་ན། །ཤེས་ཀྱང་ཕལ་ཆེར་ཐ་དད་ཡིན། །དཔེར་ན་ཐམས་ཅད་ཡོད་སྨྲ་བའི། །
མདོ་སྡེ་ལེགས་སྦྱར་སྐད་དུ་ཡོད། །གནས་བརྟན་པ་དག་ལེགས་སྦྱར་གྱི། །མདོ་སྡེ་བཏོན་
ན་རྐང་པ་རེ་ལ་ཉེས་བྱས་རེ་ཚིགས་བཅད་གཅིག་བཏོན་ན། ལྟུང་བ་རྫོགས་པ། ར་བྱེད། །ཐམས་ཅད་ཡོད་སྨྲ་
རང་ཉིད་ཀྱི། །གསོལ་བཞིའི་ཆོ་གས་སྡོམ་པ་སྐྱེ། །དེ་ཡི་ཆོ་ག་བཞིན་བྱས་ན། །སྡེ་པ་གཞན་
གྱི་དགེ་སློང་འཇིག ། ཐམས་ཅད་ཡོད་སྨྲ་སྨིན་མའི་སྤུ། །བཞར་ན་ལྟུང་ཡིན་སྡེ་པ་ཕལ་ཆེན་པ་
ལ་སོགས་པ། འགའ། །མ་བཞར་ན་ནི་ལྟུང་བར་འདོད། །ཕལ་ཆེན་པ་ལ་སོགས་པ། ལ་ལ་བུ་རམ་ཕྱི་
དྲོ་འགོག ཁ་ཅིག་ཐམས་ཅད་ཡོད་སྨྲ། ལྟུང་བ་མེད་ཅེས་ཟེར། །ཐམས་ཅད་ཡོད་སྨྲ་སོགས། ལ་ལ་བྱིན་
ལེན་ལག་པ་བཀན། །ལ་ལ་དེ་ལས་གཞན་དུ་ལག་པ་སྟེང་འོག་བྱེད། །ཕལ་ཆེན་པ་ལ་སོགས་པ།
འགའ་ཞིག་ལྷུང་བཟེད་བྱིན་ལེན་བྱེད། །ཐམས་ཅད་ཡོད་སྨྲ། ལ་ལ་ལྷུང་བཟེད་བྱིན་ལེན་
འགོག །ཐམས་ཅད་ཡོད་སྨྲ་སོགས་ཁ་ཅིག་མིར་ཆགས་བསད་པ་ལ། །ཕམ་པ་གནས་བརྟན་པ་ལ་སོགས་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
པ་ལ་ལ་ཕམ་པ་མེད། མང་པོས་བཀུར་བ། ལ་ལའི་སོ་སོར་ཐར་པ་ལ། །གླིང་གཞིའི་ཚིགས་
བཅད་གཅིག་ལས་མེད། །ཐམས་ཅད་ཡོད་སྨྲའི། ལ་ལའི་རིང་ཐུང་གནས་བརྟན་པ་ལ་སོགས་པ་དེ་ལས།
གཞན་དུ་ཡོད། །
མདོར་ན་ཕམ་པ་བཞི་པོ་ནས། །བརྩམས་ཏེ་བསླབ་པར་བྱ་བ་ཀུན། །སྡེ་པ་
ཐམས་ཅད་མི་མཐུན་པས། །གང་གི་བཀག་ལ་གང་གི་གནང་། །དཔེར་ན་བུ་རམ་ཕྱི་དྲོའི་
ཟས། །ཡེ་གནང་ཡིན་ན་སྡེ་པ་གཞན། །ལྟུང་བ་དག་དང་བཅས་པར་འགྱུར། །ཡེ་བཀག་
ཡིན་ན་ཐམས་ཅད། ཡོད་སྨྲ་ཡི། །དགེ་སློང་ལྟུང་བ་ཅན་དུ་འགྱུར། །བྱིན་ལེན་མ་བྱས་ཟ་བ་ཡི། །
ལྟུང་བ་མི་སྐྱ་ལ་འབྱུང་ན། །མི་སྐྱའང་དགེ་སློང་ཉིད་འགྱུར་བས། །མི་སྐྱས་བྱིན་ལེན་བྱས་ན་
ཡང་། །དགེ་སློང་གིས་ནི་དགེ་སློང་ལ། །བྱིན་ལེན་བྱས་པ་ཇི་བཞིན་དུ། །བཟའ་བར་རུང་
བར་མི་འགྱུར་རོ། །
དེ་བཞིན་ཀུན་ལ་སྦྱར་བར་གྱིས། ཁ་ཅིག་རབ་ཏུ་བྱུང་བ་ལ། །ལྟུང་བ་ཇི་སྙེད་འབྱུང་
བ་དེ། ཁྱིམ་པ་ནས་ནི་དམྱལ་བའི་བར། །དུད་འགྲོ་ལ་སོགས་ཐམས་ཅད་ལ། །ཆོས་གོས་མེད་པ་
དང༌། དབྱར་གནས། དགག་དབྱེ། རུང་ཆུ་ལ་སོགས་པ། ལྟུང་བ་མཚུངས་པར་འབྱུང་ཞེས་ཟེར། །འདི་ནི་
སངས་རྒྱས་དགོངས་པ་མིན། །ཅི་ཕྱིར་ཞེ་ན་ལྟུང་བ་དེ། །བཅས་པ་ཕན་ཆད་འབྱུང་མོད་ཀྱི། །
མ་བཅས་པ་ལ་ལྟུང་མེད་ཕྱིར། །དེས་ན་ཐུབ་པས་འདུལ་བ་ལུང་ལས། ལས་དང་པོ་པ་ལ་། །ཉེས་
པ་བྱས་ཀྱང་ལྟུང་བ། མེད་དོ་ཞེས། གསུངས། །དེ་ལྟ་མིན་པར་ཐམས་ཅད་ལ། །གལ་ཏེ་ལྟུང་
བ་ཀུན་འབྱུང་ན། །འགྲོ་ཀུན་ལྟུང་བ་དང་བཅས་པས། །ཐར་པ་ཐོབ་པ་ལྟ་ཅི་སྨོས། །མཐོ་
རིས་ཀྱང་ནི་འབྱུང་རེ་སྐན། །གཞན་ཡང་ཉན་ཐོས་དང་ཐེག་ཆེན་གནང་བཀག་མི་གཅིག་སྟེ།
ཉན་ཐོས་རྣམ་གསུམ་དག་པའི་ཤ །བཟའ་རུང་གལ་ཏེ་མི་ཟ་ན། །ལྷས་བྱིན་གྱི་ནི་



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བརྟུལ་ཞུགས་སུ། འགྱུར། །ཏེ། འོ་མ་ཤ་དང་ལན་ཚྭ་དང་། །གོས་དང་དགོན་པར་གནས་པའོ། །ཞེས་ལྔའི་གཅིག་ཤ་
མི་ཟ་བའོ། །ཐེག་པ་ཆེ་ལས་ཤ་རྣམས་བཀག །ལང་ཀར་གཤེགས་པ་ལས། གླང་པོའི་རྩལ་དང་སྤྲིན་ཆེན་དང་། །
མྱ་ངན་འདས་དང་སོར་ཕྲེང་དང༌། །ལངྐར་གཤེགས་པའི་མདོ་ལས་ཀྱང་། །ངས་ནི་ཤ་རྣམས་རྣམ་པར་སྨད། །ཅེས་གསུངས་
ཟོས་ན་ངན་འགྲོའི་རྒྱུ་རུ་གསུངས། །ཉེ་བ་འཁོར་གྱིས་ཞུས་པའི་མདོ་ལས། བཅོམ་ལྡན་འདས་ཀྱིས་
བཀའ་སྩལ་པ། ཉེ་བ་འཁོར་ཉན་ཐོས་ཀྱི་གཞིའང་གཞན། བསམ་པའང་གཞན། སྦྱོར་བའང་གཞན་ཡིན་ལ་བྱང་ཆུབ་སེམས་
དཔའི་གཞིའང་གཞན། བསམ་པའང་གཞན། སྦྱོར་བ་ཡང་གཞན་ཡིན་ནོ། །ཞེས་གསུངས་སོ། །དེ་བཞིན་ཕ་རོལ་
ཕྱིན་པ་བྱང་སེམས་ལ་ལངྐར་གཤེགས་པར་ཤ་བཀག་པ། ཉན་ཐོས་ལ་གནང་དང་། །གསང་སྔགས་ཀྱི་ནི་ལྟུང་
བ་ལ། །གནང་བཀག་འགའ་ཞིག་ཐ་དད་ཡོད། ། །
དེ་འདྲའི་འགལ་བ་ལྟག་སྤྲོད་ལ། །ཡེ་བཀག་ཡེ་གནང་ཇི་ལྟར་བརྩི། །དེས་ན་ཡེ་
བཀག་ཡེ་གནང་གི། །རྣམ་གཞག་ཕྱོགས་གཅིག་བྱར་མི་རུང་
། །དཔེར་ན་པདྨའི་སོ་ནམ་ལ། །
རྟག་ཏུ་འདམ་དང་ལྡན་ལྗིན་དགོས། །ཤུ་དག་སོགས་ཀྱིས་བསྐོར་ན་སྐྱེ། །མེ་ཏོག་གཞན་ལ་
དེ་མི་དགོས། །ཆུ་ལས་སྐྱེ་ལ་སྐམ་ས་དགྲ། །སྐམ་སར་སྐྱེ་ལ་རློན་པ་དགྲ། །གྲང་སར་དྲོ་
བའི་རྫས་མི་སྨིན། །དྲོ་སར་བསིལ་བ་འཐད་མ་ཡིན། །དེས་ན་བྱ་བ་གང་ཅིའང་རུང་། །
རང་རང་ལུགས་བཞིན་བྱས་ན་འགྲུབ། །དེ་ལས་བཟློག་པའི་ལུགས་བྱས་ན། །མི་འགྲུབ་
གྲུབ་ཀྱང་བཟང་པོ་དཀའ། །དེ་བཞིན་གནང་བཀག་ཐམས་ཅད་ཀྱང་། །རང་རང་ལུགས་
བཞིན་བྱས་ན་འགྲུབ། །གལ་ཏེ་སྡོམ་པ་མ་བླངས་ན། །ལྟུང་བའི་ཐ་སྙད་མི་ཐོབ་ཀྱང་། །
རབ་ཏུ་བྱུང་ལ་བཅས་པ་ཡི། །སྡིག་པ་ཁྱིམ་པ་ལ་ཡང་འབྱུང་། །དེ་ལྟ་མིན་པར་རབ་བྱུང་
ལ། །
ཆེད་དུ་བྱས་ནས་སྡིག་བསྒོ་ན། །ཐུབ་པས་རབ་ཏུ་བྱུང་བ་ལ། །སྙིང་ནད་བྱས་པར་
24



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
འགྱུར་ཞེས་ཟེར། །འདི་འདྲའི་རིགས་པ་གཟུ་ལུམས་ཡིན། །འོ་ན་ཞིང་ཡོད་རྣམས་ལ་ཡང་། །
སེར་བ་ལ་སོགས་འབྱུང་འགྱུར་གྱི། །ཞིང་མེད་རྣམས་ལ་མི་འབྱུང་བས། །ཞིང་བཟང་བྱིན་
པའང་སྙིང་ནད་འགྱུར། །དེས་ན་ཞིང་ལ་དགྲ་ཡོད་ཀྱང་། །ལོ་ཐོག་འབྱུང་བའི་ཕན་ཡོན་
ཡོད། །
དེ་བཞིན་རབ་ཏུ་བྱུང་བ་ལ། །ལྟུང་བ་སྲིད་མོད་ཕན་ཡོན་ཆེ། །དཔེར་ན་སྤྲང་པོ་སེར་
བ་སོགས། །
མི་འཇིགས་མོད་ཀྱི་ལོ་ཐོག་མེད། །དེ་བཞིན་ཁྱིམ་པ་རྣམས་ལ་ཡང་། །ལྟུང་བ་མེད་
མོད་དགེ་མི་འབྱུང་། །དེས་ན་མདོ་དང་བསྟན་བཅོས་ལས། །རང་བཞིན་ཁ་ན་མ་ཐོ་སྲོག་
གཅོད་པ་སོགས། དང༌། །བཅས་པའི་ཁ་ན་མ་ཐོ་བ། །ཆོས་གོས་མེད་པ་ལ་སོགས། རྣམ་པ་གཉིས་སུ་སྡུས་
ཏེ་གསུངས་། །རང་བཞིན་ཁ་ན་མ་ཐོ་བ། །སེམས་ཅན་ཀུན་ལ་སྡིག་པར་འགྱུར། །བཅས་
པའི་ཁ་ན་མ་ཐོ་བ། །བཅས་པ་ཕྱིན་ཆད་ལྟུང་བར་འགྱུར། །དེ་ལྟ་མིན་པར་མ་བཅས་ཀྱང་། །
ཅི་ནས་སྡིག་པར་འགྱུར་ན་ནི། །རྒྱལ་བ་རིགས་ལྔ་ལ་སོགས་པ། །ལོངས་སྤྱོད་
རྫོགས་པའི་སྐུ་རྣམས་དང་། །ཉེ་བའི་སྲས་བརྒྱད་འཇམ་དཔལ་དང་། སྤྱན་རས་གཟིགས། ལ་
སོགས་པ། །བྱང་ཆུབ་སེམས་དཔའ་ཕལ་ཆེར་ཡང་། །དབུ་སྐྲ་རིང་ཞིང་རྒྱན་དང་བཅས། །
ཁ་དོག་སྣ་ཚོགས་ན་བཟའ་ཅན། །ཕྱག་མཚན་སྣ་ཚོགས་འཛིན་པ་རྣམས། །ཡེ་བཀག་པ་
ལ་སྤྱོད་པའི་ཕྱིར། །གཤིས་ཀྱི་མི་དགེ་ཅན་དུ་འགྱུར། །རྣལ་འབྱོར་དབང་ཕྱུག་བིརླ་པ། །ཏི་
ལོ་ནཱ་རོ་ལ་སོགས་པ། །དགེ་སློང་བརྟུལ་ཞུགས་བོར་བ་ཡི། །གྲུབ་ཐོབ་རྣམས་ཀྱང་སྡིག་
ཅན་འགྱུར། །ཙནྡན་གཙུག་ན་རིན་པོ་ཆེས་ཞུས་པའི་མདོ་ལས། ལྷས་བལྟས་ཞེས་བྱའི་འཇིག་རྟེན་གྱི། སྤོས་ཀྱི་
ངད་ལྡན་པའི། །དགེ་སློང་ཇི་སྙེད་ཐམས་ཅད་ཀྱང་། །རྒྱན་དང་བཅས་ཤིང་གོས་དཀར་བ། ། །
25



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
དེ་དག་ཀྱང་ནི་སྡིག་ཅན་འགྱུར། །གཤིས་ཀྱི་མི་དགེ་སྤྱོད་ཕྱིར་རོ། །
དགེ་བསྙེན་དགེ་ཚུལ་སྡོམ་བརྩོན་ལའང་། །སྡིག་མེད་སྲིད་པར་མི་འགྱུར་ཏེ། །དེ་
དག་ལ་ཡང་དགེ་སློང་གི། །ལྟུང་བ་ཐམས་ཅད་འབྱུང་ཕྱིར་རོ། །འདི་འདྲ་གང་དག་སུ་
ཟེར་བ། །དེ་ཡིས་རང་གི་རྩ་བ་དང་། །བརྒྱུད་པའི་བླ་མར་གང་གྱུར་པ། ཁྱིམ་པའམ་ནི་དགེ་
བསྙེན་ནམ། །རྣལ་འབྱོར་པ་རུ་གང་བཞུགས་པ། །དེ་དག་ཐམས་ཅད་སྨད་པ་སྟེ། །གཤིས་
ཀྱི་མི་དགེ་མཛད་ཕྱིར་དང་། །ལྟུང་བ་ཐམས་ཅད་སྤྱོད་ཕྱིར་རོ། །དེས་ན་མདོ་ལས་བརྟུལ་ཞུགས་
ལ། །
དགེ་སྡིག་གཉིས་ཀ་མེད་པར་གསུངས། །ཞིང་གི་གྲབ་བཞིན་ཚུལ་ཁྲིམས་ལ། །
གུས་པའི་རྒྱུ་རུ་གསུངས་པར་ཟད། །འདུལ་བ་ལ་བསྟོད་པ་ལས། ར་བ་མཚམས་ཀྱི་འོབས་དང་འདྲ་བ་ཡི། །ཟག་
པ་ཀུན་གྱི་ཆུ་ལོན་འདུལ་བ་ཡིན། །ཞེས་གསུངས་སོ། །དེས་ན་འདོད་པས་དབེན་པ་རབ་ཏུ་བྱུང་བ་ལ་བཅས་པ།
དང་། །
སྡིག་ཏོ་མི་དགེའི་ཆོས་ཀྱིས་ནི། །དབེན་པ་ཁྱིམ་པ་དང་རབ་ཏུ་བྱུང་བ་གཉིས་ཀ་ལ་བཀག་པ་ཞེས་
བྱ་རྣམ་གཉིས་གསུངས། །ཐུབ་པའི་དགོངས་པ་ཇི་བཞིན་ཟུངས། །བུ་མོ་གསེར་མཆོག་
འོད་དཔལ་གྱིས། །བློ་གྲོས་ཆེན་པོ་འཇམ་དཔལ་ལ། །རབ་ཏུ་འབྱུང་བར་ཞུས་པའི་ཚེ། །
ལུས་ཀྱི་རབ་བྱུང་བུ་མོ་ལུས་རབ་ཏུ་བྱུང་བ་རབ་ཏུ་བྱུང་བ་མ་ཡིན་གྱི་སེམས་རབ་ཏུ་བྱུང་བ་རབ་ཏུ་བྱུང་བ་ཡིན་ནོ། །
ཞེས་བྱ་བ་ལ་སོགས་པ་རྒྱས་པར་གསུངས་སོ། །བཀག་ནས་ཀྱང་། །སེམས་ཀྱི་རབ་བྱུང་ཐོབ་
པར་མཛད། །གལ་ཏེ་གཤིས་ལ་དགེ་ཡོད་ན། །ལུས་ལ་ངུར་སྨྲིག་ཅིས་མི་བསྐོན། །ཏེ་སྡོམ་པ་
མེད་ཀྱང་གཟུགས་བཙུན་རེ་ཅི་ཡི་ཕྱིར་མི་བྱེད། དཀོན་མཆོག་བརྩེགས་པའི་མདོ་སྡེ་ལས། །དད་རྫས་ཟ་
བའི་ཉེས་མཐོང་ནས། །དགེ་སློང་ལྔ་བརྒྱས་ཆོས་གོས་ལྷུང་བཟེད་དང་བཅས་པ། སྡོམ་པ་ཕུལ། །དེ་ལ་
26



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
ཐུབ་པས་སྡོམ་པ་བསྲུང་མི་ནུས་ན་ཕུལ་བ་ཉིད། ལེགས་སོ། །ཞེས་གསུངས། །ནས། འཕགས་པ་བྱམས་
པའི་བསྟན་པ་ལ། །འདུས་པ་འཁོར་དང་པོར་དེ་ལ་དགྲ་བཅོམ་པ་ཐོབ་པར། ལུང་བསྟན། །དེས་ན་
སྡོམ་པ་དགེ་བ་ཡིན། །ཆ་ལུགས་ཙམ་ལ་དགེ་བ་མེད། །སྡོམ་པ་མེད་པའི་ཆ་ལུགས་ཀུན། །
མདོ་དང་བསྟན་བཅོས་རྣམས་ལས་བཀག །གཤིས་ལ་དགེ་བ་ཡོད་ན་ནི། །སྡོམ་པ་
མེད་ཀྱང་རབ་བྱུང་གི། །ཆ་ལུགས་ཙམ་རེ་ཅིས་མི་གཟུང་། །འདི་འདྲའི་ཆོས་ལུགས་བསྟན་
པ་མིན། །དེ་ལ་ཁ་ཅིག་འདི་སྐད་དུ། །གལ་ཏེ་གཤིས་ལ་དགེ་བ་དང་། །སྡིག་པ་གཉིས་ཀ་
མེད་པ་ལ། །ཐུབ་པས་བཅས་པ་ལ་ལྟུང་བ་ཡོད། མ་བཅས་པ་ལ་ལྟུང་བ་མེད་ཅེས། ལྟུང་བ་འཆའ་ན་ནི། །
མུ་སྟེགས་ཀྱི་དབང་ཕྱུག་ལྟར་བདེ་སྡུག་ཀུན་གྱི་བྱེད་པ་པོ། །སངས་རྒྱས་ཡིན་པར་འགྱུར་ཅེ་ན། །
འདི་ཡི་ལན་ལ་རྣམ་གཉིས་ལས། །མགོ་བསྒྲེའི་ལན་ནི་འདི་ལྟར་ཡིན། །གཤིས་བཅས་པ་ལ་
མི་ལྟོས་པར་ལ་ངོ་བོ་ཉིད་ཀྱིས། དགེ་སྡིག་ཡོད་ན་ནི། །ཁྱེད་ཀྱང་མུ་སྟེགས་ཆད་ལྟ་ན་རེ། འབྱུང་ལྔ་ཉི་མ་ཟླ་
བ་དང་། ཁ་བ་དང་ནི་མངར་བ་སོགས། །དགེ་དང་སྡིག་པ་ཐམས་ཅད་ཀྱང་། །སུས་ཀྱང་མ་བྱས་ངོ་བོས་གྲུབ་ཅེས་སོ། །
འགའ་ཞིག་ལྟར། །ངོ་བོ་ཉིད་རྒྱུར་སྨྲ་བར་འགྱུར། །གཉིས་པ་དངོས་པོའི་ལན་ལ་ནི། །
གཤིས་ལ་དགེ་བ། དང་སྡིག་པ། མེད་ཀྱང་། །བདེ་སྡུག་རང་གིལས་ཀྱིས་བྱས་པ་ཡིན། །གྱི་
གཤིས་ལ་ཡོད་པར་མི་འདོད། ལས་ལུས་ངག་གི་ཀྱི་བྱེད་པོ་རྩ་བ་སེམས་ཉིད་ཡིན། །སེམས་ནི་དགེ་དང་
མི་དགེ་བའི། །སྟོབས་ཀྱིས་ལས་ལ་བཟང་ངན་འབྱུང་། །ལས་བཟང་ངན་དེ་ལས་བདེ་སྡུག་
འབྱུང༌། །རང་གིས་བསྒྲུབ་པར་མ་ནུས་པའི། །དེ་དག་ལས་བཟང་བ་བླང་ངན་པ་དོར་བར་བྱེད་པ་
ཡི། །ཐབས་ནི་སྡོམ་པའི་ཚུལ་ཁྲིམས་ཡིན། །བརྟུལ་སྐྲ་བྲེགས་ཆོས་གོས་ལ་སོགས་པའི་ཞུགས་ཚུལ་
ཁྲིམས་བསྲུང་བའི་ཐབས། །ཚུལ་ཁྲིམས་བསྲུང་བ་དེ་ལ་གང་ལ་གང་དགོས་པའི། །མཐའ་དག་གི་
བསླབ་པ་འཆའ་བའི་བྱེད་པ་པོ། །རྫོགས་པའི་སངས་རྒྱས་ཉག་གཅིག་ཡིན། །འོན་ཀྱང་ཐེག་པ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཆེན་པོའི་བསླབ་པ་ཕྲན་ཚེགས་འགའ་ཞིག་ས་ཆེན་པོ་ལ་གནས་པའི་བྱང་ཆུབ་སེམས་དཔས་ཀྱང་འཆའ་བ་མདོ་སྡེ་རྒྱན་ལས་
གསུངས། །དེས་ན་གང་ཟག་གི་བསམ་པའི་ཁྱད་པར་གྱིས། །སྡེ་པ་ཐ་དད་ལ་གཉེན་པོའི་བྱེ་བྲག་གིས་
བཅས་པ་མི་འདྲ་བ་དུ་མ་ཞིང་མི་འདྲ་བ་ལ་སོ་ནམ་མི་འདྲ་བ་བཞིན་ཡོད། །དེ་ཡི་ཐབས་སུ་བརྟུལ་ཞུགས་
དང༌། །འདུལ་བའི་བཅས་པ་མི་འདྲ་བ། །མཛད་པའི་རྒྱུ་མཚན་དེ་ལྟར་ཡིན། །དེས་ན་བདེ་
དང་སྡུག་བསྔལ་གྱི། །བྱེད་པོ་སངས་རྒྱས་མ་ཡིན་ཡང་། །བསླབ་པ་འཆའ་དང་འདུལ་བ་ལུང་
ལས། བཅོམ་ལྡན་འདས་བསླབ་པ་འཆའ་བར་བཞེད་ནས་ཞེས་བྱ་བ་དང་། ཉེས་པ་བྱུང་ཡང་མ་བཅས། བྱུང་ནས་བཅས། མ་
བྱུང་ཡང་བཅས་པ་དང་། བཅས་པའི་རྗེས་སུ་བཅས་པ་ལ་སོགས་པ་རྒྱས་པར་ལུང་དུ་ལྟོས། །
སྔགས་སྦྱོར་བའི། །བྱེད་པོ་སངས་རྒྱས་ཡིན་པར་གསུངས། །རྣམ་འགྲེལ་ལས། འགའ་ཡིས་
བརྡ་བྱས་ཉིད་ཡིན་ན། །སྔགས་རྣམས་འབྲས་བུ་སྒྲུབ་བྱེད་ཡིན། །ཅི་སྟེ་དངོས་པོའི་ནུས་ཡིན་ན། །ཁྱད་པར་མེད་ཅེས་གཞན་
ལའང་འགྱུར། །ཞེས་བྱ་བ་དང༌། འབྲས་བུ་འདོད་པས་སྔགས་རྣམས་ནི། །བྱས་དང་སྐྱེས་བུས་བྱས་བརྗོད་བྱ། །སྐྱེས་བུ་ནུས་
མེད་སྒྲུབ་བྱེད་ནི། །འདི་ཉིད་ཀྱིས་ནི་བསལ་བ་ཡིན། །ཞེས་གསུངས་པ་དང་། རིག་བྱེད་པ་ན་རེ། ཚིག་རྣམས་ལོག་པ་ཉིད་ཀྱི་རྒྱུ། །
ཉེས་རྣམས་སྐྱེས་བུ་ལ་བརྟེན་ཕྱིར། །སྐྱེས་བུས་མ་བྱས་བདེན་དོན་ཅན། །ཞེས་ནི་ལ་ལ་བརྗོད་པར་བྱེད། །ཚིག་རྣམས་བདེན་
པ་ཉིད་ཀྱི་རྒྱུ། །ཡོན་ཏན་སྐྱེས་བུ་ལ་བརྟེན་ཕྱིར། །སྐྱེས་བུས་མ་བྱས་ལོག་པའི་དོན། །ཅིས་མིན་ཞེས་ནི་ལ་ལ་བརྗོད། །ཅེས་
རྣམ་འགྲེལ་ལས་གསུངས་སོ། །
སྦུ་གུ་ཅན་དང་གོང་བ་ཅན། །རྟ་ལ་ཞོན་པ་ལ་སོགས་དང་། །ལག་ཉ་སྔར་དགེ་སློང་གིས་
བྱིན་ལེན་མ་བྱས་པའི་ཟས་ལ་རེག་ན་ཕྱིས་དགེ་སློང་གིས་བཟར་མི་རུང་བ། དང་ནི་བླ་གབ་ཉེ་འཁོར་དང་བཅས་པའི་ནང་
དུ་བསྙེན་པར་མ་རྫོགས་པ་དང་ལྷན་ཅིག་ཏུ་ཉལ་དུ་མི་རུང་བ་ནུབ་ཚངས་སོགས། །འདུལ་བའི་སྤྱོད་པ་མ་
ཡིན་པ། །བྱས་པ་ཀུན་ལ་གནོང་པ་ཡི། །ཚུལ་གྱིས་བཤགས་པ་ལེགས་པར་བྱ། །དེ་དག་
ལྟུང་བ་མེད་དོ་ཞེས། །ཁྱད་དུ་བསད་ནས་སྨྲ་ན་སངས་རྒྱས་ཀྱི་བསྟན་པ་ལ་གནོད་པ་ཡིན། །རབ་ཏུ་
བྱུང་བ་འབབ་པ་དང་། །ཕན་ཚུན་རྩོད་པར་བྱེད་པ་དང་། །དམ་ཆོས་ཉོ་ཚོང་བྱེད་པ་དང་། །
དགེ་སྦྱོང་ཕྱི་དྲོ་ཟ་བ་དང་། །ཆང་འཐུང་བ་ལ་སོགས་པ་དང་། །ཆོས་གོས་ལྷུང་བཟེད་མེད་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
པ་སོགས། ། །
ཆོས་དང་འགལ་བའི་སྤྱོད་པ་ཀུན། །ལྟུང་བ་མེད་ཅེས་སྒྲོགས་པ་དང་
། །བླ་མའི་
ཞབས་ཏོག་ཡིན་པ་དང་། །སངས་རྒྱས་བསྟན་ལ་ཕན་པ་སོགས། །སྨྲ་ན་བསྟན་པ་སྤྱི་ལ་
གནོད། །འདི་དག་ལ་ཉེས་པ་ཆེན་པོ་དག་ཡོད་ཀྱང་རང་གིས་བསྒྲུབ་པར་མ་ནུས་ཞེས་པའམ། །སྐྱེ་བ་སྔ་མའི་
ལས་ངན་ཡིན་པས་བྱ་དགོས་པ་བྱུང་ཞེས་སྨྲ་ན་ནི། །རང་ལ་གནོད་ཀྱི་བསྟན་ལ་མིན། །དེ་གནོད་ཚབས་
ཆུང་། གལ་ཏེ་སྐྱེ་བ་སྔ་མ་ཡི། །ལས་ངན་སྨིན་པའི་ཤུགས་ཉིད་ལས། །ཆོས་དང་འགལ་བའི་
སྤྱོད་པ་ཀུན། །དབང་མེད་བྱ་དགོས་བྱུང་ན་ཡང་། །འདི་ནི་ཆོས་མིན་འདུལ་བ་མིན། །
སངས་རྒྱས་བསྟན་པའང་མིན་ནོ་ཞེས། །མནོང་བའི་ཚུལ་གྱིས་ལེགས་པར་བཤགས། །པ་
བྱེད་དགོས། ཆོས་དང་འགལ་བ་ལ་ཡང༌། འདི་དག་ཆོས་དང་མི་འགལ་ཞིང་། །སངས་རྒྱས་བསྟན་པ་
ཡིན་ནོ་ཞེས། །སྨྲ་ན་སངས་རྒྱས་བསྟན་ལ་གནོད། །དེས་ན་བསྟན་པའི་སྒོར་ཞུགས་པས། །
སངས་རྒྱས་བསྟན་ལ་མ་ཕན་ཡང་། །རྣམ་པ་ཀུན་ཏུ་གནོད་མི་བྱ། །མདོ་བསྐུལ་ལ་སོགས་
བྱ་བ་ཀུན། །འདུལ་བའི་གཞུང་དང་མཐུན་པར་གྱིས། །མདོ་བསྐུལ་རིང་མོ་ཞེས་བྱ་བ། །
འདི་འདྲ་རྒྱ་གར་ན་མེད་བོད་ཀྱིའང་སྡེ་སྣོད་འཛིན་པ་རྣམས་ལ་མེད། གཟུང་རྒྱུ་མང་བས་དཀའ་ལ་ཆོས་ནས་མ་བཤད་
པས་ན་ནོར་བ་བྱེད་པ་མཐོང་། །མདོ་རྒྱུད་ཀུན་ལས་འདི་མ་གསུངས། །འདི་འདྲའི་རིགས་ཀྱི་
ཆོས་འཕེལ་ན། །བསྟན་པའི་རྩ་བ་ནུབ་ཟེར་བ་ཡིན། པར་འགྱུར། །སངས་རྒྱས་གསུངས་པའི་
ཆོ་ག་ཀུན། །སླ་བར་གྱུར་ཀྱང་མི་བྱེད་ལ། །སངས་རྒྱས་ཀྱིས་ནི་མ་གསུངས་ན། །དཀའ་
ཡང་འབད་ནས་བྱེད་པ་མཚར། །ཞེས་པ་བསྟིང་ཚིག་སྟེ་བསྟན་པ་དཀྲུགས་པའི་ཞེ་འདོད་ཡོད་པས་བྱས་པ་སྲིད་
པ་ཡིན། སངས་རྒྱས་གསུང་དང་མི་མཐུན་ཡང་། །འདི་འདྲ་བ་བྱས་པ་ལ་སྐྱོན་ཅན་དུ་ཅང་འགྱུར་རམ་སྙམ་
ནས་ནོར་བ་ལ། བདེན་པར་འདོད་ན་ནི། །
སྙ



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ལག་ལེན་ཕྱིན་ཅི་ལོག་ལས་ཆོག་སྤྱི་བོར་བཞག་པས་དགེ་སློང་དུ་སོང་ཟེར་བ་དང་། གཏོར་མ་སྤྱི་བོར་
བཞག་པས་དབང་བསྐུར་ཐོབ་ཟེར་བ་དང་། དགེ་འདུན་གྱི་དོན་དུ་ཕྱུགས་བསད་ན་བསོད་ནམས་སུ་འགྲོ་ཟེར་བ་དང་། རང་
རེ་གང་དྲན་པའི་ལག་ལེན་བྱས་ནས་སངས་རྒྱས་ཀྱི་བསྟན་པ་ཡིན་ཞེས་སྨྲ་བ། གཞན་ཡང་། །འཁྲུལ་ཞེས་བརྗོད་
པར་མི་ནུས་ཏེ། །ལུང་དང་འགལ་བའི་ཆོས་ཡིན་པར། །མདོ་བསྐུལ་རིང་མོ་དང་ལས་ཆོག་སྤྱི་བོར་
བཞག་པའི་དགེ་སློང་ལ་སོགས་ལུང་ནས་མ་བཤད་པའི་རང་བཟོར་ཡིན་པར། ཐམས་ཅད་མཚུངས་པ་ལ། །
འགའ་ཞིག་བདེན་ལ་འགའ་ཞིག་ནི། །བརྫུན་པ་ཡིན་ཞེས་དཔྱད་མི་རུང་། །སྟེ་བདེན་ནའང་
ཐམས་ཅད་བདེན། བརྫུན་ནའང་ཐམས་ཅད་བརྫུན་དུ་འགྲོ། མུ་སྟེགས་ལ་སོགས་ཆོས་ལོག་ཀྱང་། །སྲོག་
བཅད་པས་མཐོ་རིས་ཐོབ་པ་དང་། བ་ལང་གི་ཆུ་དང་ལྕི་བ་ཟོས་པས་ལུས་ངག་འདག་པ་དང་། དཀའ་ཐུབ་སྤྱད་པས་སྡིག་པ་འདག་
པར་འདོད་པ་དག སུན་དབྱུང་བར་ནི་མི་ནུས་ཏེ། །ལུང་རིགས་མེད་པར་མཚུངས་པ་ལ། །བདེན་
བརྫུན་དབྱེ་བ་ནུས་མ་ཡིན། །ལ་ལ་རྫོགས་པའི་སངས་རྒྱས་ཀྱི། །གསུང་རབ་ཚིག་དོན་ཟབ་
མོ་སྟོན་པའི་མདོ་རྒྱུད།དང༌། །གྲུབ་ཐོབ་རྣམས་དང་མཁས་རྣམས་ཀྱི། །ཤིན་ཏུ་ལེགས་པར་བཤད་བསྟན།
པའི་ཆོས། །རྣམས་ལ། ཚིག་གི་ན་ཡ་ཡིན་པས་ན། །དགོས་པ་མེད་པས་དོར་ཞེས་ཟེར། །
ཚིག་ཀྱང་བསྒྲིག་ལེགས་མི་ཤེས་ན། །དོན་བཟང་སྨོས་ཀྱང་ཅི་དགོས་པའི། །བླུན་པོ་
རྣམས་ཀྱི་རང་དགའི་ཚིག ། མཁས་རྣམས་བཞད་གད་བསྐྱེད་པ་ཡི། །འབྲེལ་མེད་སྣ་
ཚོགས་བྲིས་པ་ལ། །བསྟན་བཅོས་ཡིན་ཞེས་ཉན་བཤད་བྱེད། །བླུན་པོ་དགའ་བ་བསྐྱེད་
ནུས་ཀྱི། །མཁས་རྣམས་དགའ་བ་བསྐྱེད་མི་ནུས། །དུས་དང་བློ་གྲོས་གྲོན་དུ་འགྱུར། །ཀྱེ་
མ་སངས་རྒྱས་བསྟན་པ་ན། །འདི་ལྟར་གྱུར་པ་ད་གཟོད་གོ། །དེས་ན་སངས་རྒྱས་གསུང་
རབ་དྲི་མེད། དང་། །མཁས་པ་རྣམས་ཀྱི་བསྟན་བཅོས་ཀྱི། །ཚིག་དོན་ལ་ནི་བྱིན་རླབས་ཡོད། །
འདི་འདྲ་ཉན་བཤད་བྱེད་པ་ལ། །ཐོས་པ་ཞེས་ནི་བརྗོད་པ་ཡིན། །དེ་དོན་དཔྱོད་པ་བསམ་
པ་ཡིན། །ནན་ཏན་གྱིས་ནི་དེ་བསྒྲུབ་པ། །བསྒོམ་པ་ཡིན་པར་ཤེས་པར་བྱ། །ཐོས་བསམ་
ནསs
3)



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
བསྒོམ་གསུམ་དེ་ལྟར་གྱིས། །འདི་ནི་སངས་རྒྱས་བསྟན་པ་ཡིན། །སོ་སོར་ཐར་པའི་སྡོམ་
པའི་སྐབས་ཏེ་དང་པོའོ།། །།
སེམས་བསྐྱེད་ལ་ནི་ཉན་ཐོས་དང༌། །ཐེག་པ་ཆེན་པོའི་ལུགས་གཉིས་ཡོད། །ཉན་
ཐོས་རྣམས་ལ་སེམས་བསྐྱེད་གསུམ། །དགྲ་བཅོམ་དུ་སེམས་བསྐྱེད། རང་རྒྱལ་དུ་སེམས་བསྐྱེད།
སངས་རྒྱས་སུ་སེམས་བསྐྱེད། སོ། །
ཉན་ཐོས་ཀྱི། བསྟན་པ་རྣལ་མ་ལོ་སྟོང་ནས། ནུབ་པས་ན། །དེང་སང་དེ་ཡི་ཆོ་ག་སྤྱོད་པ་ཉུང་། །
ཐེག་པ་ཆེན་པོའི་སེམས་བསྐྱེད་ལ། །དབུ་མ་སེམས་ཙམ་རྣམ་པ་གཉིས། །དེ་གཉིས་ལྟ་བ་ཐ་
དད་པས། །ཆོ་ག་ཡང་ནི་ཐ་དད་ཡིན། །ལྟུང་བ་དང་ནི་ཕྱིར་བཅོས་དང་། །བསླབ་པར་བྱ་
བའང་སོ་སོར་ཡོད། །འདི་གཉིས་ཀྱི་ཁྱད་པར་རྒྱས་པ་ཁོ་བོས་བྱས་པའི་སེམས་བསྐྱེད་ཀྱི་ཆོ་གར་ལྟོས། སེམས་
ཙམ་པ་ཡི་སེམས་བསྐྱེད་འདི། །བོད་ན་བྱེད་པ་མང་མོད་ཀྱི། །དེ་ནི་སུ་ཡང་རུང་བ་ཡི། །གང་
ཟག་སོ་སོར་ཐར་པའི་སྡོམ་པ་མེད་པའི་མི་སྐྱ་དང་། སྡོམ་པ་ཡོད་ཀྱང་བྱང་ཆུབ་སེམས་དཔའི་སྡེ་སྣོད་མི་ཤེས་པ་དང་། ཤེས་
ཀྱང་བྱང་ཆུབ་སེམས་དཔའི་བསླབ་པ་ཉམས་འོག་ཏུ་མ་ཆུད་པ། རྣམས་ལ་བྱར་མི་རུང་། །ལ་ལ་སྐྱེ་བོ་འགའ་
ཞིག་གི། །རྨི་ལམ་ན་ཁྲོམ་ལ་འཇུག་པ་སེམས་བསྐྱེད་བྱེད་པ་རྨི་བའི་རྨི་ལམ། གྱི་ནི་རྗེས་སུ་འབྲངས་ནས། །
སེམས་ཅན་ཀུན་ལ་སེམས་ཙམ་པའི་འཇུག་པ། སེམས་བསྐྱེད་བྱེད། །དེ། རྨི་ལམ་ཆོས་དང་མཐུན་ན་སངས་
རྒྱས་ཀྱི་བྱིན་རླབས་ཡིན་པ་ལ་འདི་ཆོས་དང་མི་མཐུན་པའི་རྨི་ལམ་ཡིན་པས། བདུད་ཀྱི་མིན་ན་རུང་། །མདོ་ལས་
བདུད་སྡིག་ཅན་སངས་རྒྱས་ཀྱི་ཆ་བྱད་དུ་བྱས་ནས་ཆོས་ལོག་པ་སྟོན་པར་འགྱུར་རོ། །ཞེས་གསུངས་པས་སོ། །
བྱང་ཆུབ་སེམས་དཔའི་ས་དང་ནི། །མར་མེ་མཛད་ཇོ་བོ་རྗེ། ཀྱིས་བཀག་ཕྱིར་དང་། །ཆོ་
ག་ལས་ཀྱང་རིགས་ཀྱི་བུ་ཁྱོད་བྱང་ཆུབ་སེམས་དཔའ་ཡིན་ནམ་ཞེས་བྱ་བ་ལ་སོགས་པས་བྱང་ཆུབ་སེམས་དཔའི་སྡེ་
སྣོད་མི་ཤེས་པ་ལ་འཇུག་པའི་སེམས་བསྐྱེད་བཀག་པ། གསལ་བའི་ཕྱིར། །རོ།
37



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ལུགས་དེ་སངས་རྒྱས་བསྟན་པ་མིན། །ཁ་ཅིག་བླུན་པོ་སྡིག་པ་ཅན། །ཡིན་ཡང་དེར་
འཚོགས་ཐམས་ཅད་ནི། །སོ་སོར་ཐར་པའི་སྡོམ་པ་ཅན། །བྱང་ཆུབ་སེམས་དཔའི་སྡེ་སྣོད་ལ། །
མཁས་པ་ཤ་སྟག་ཡིན་ནོ་ཞེས་ཟེར་ལོ། །མེད་པར་མཐོང་བཞིན་དུ་ཡོད་ཅེས་བརྫུན་ཟེར་འདི་འདྲའི་ཚིག་
ལའང་བདེན་འཛིན་ཡོད། །སེམས་ཡོད་རྣམས་ཀྱིས་འདི་ལ་དཔྱོད། །གལ་ཏེ་འདི་འདྲའི་ཚིག་
བདེན་ན། །དེ་ལས་མི་བདེན་གཞན་ཅི་ཡོད། །འོ་ན་མེ་བསིལ་བ་ཡིན། ཆུ་སྲེག་པ་ཡིན། སེམས་ཅད་ཐམས་
ཅད་སངས་རྒྱས་ཡིན་པས་སེམས་བསྐྱེད་བྱ་མི་དགོས་ཞེས་གང་ཕྱིན་ཅི་ལོག་ཐམས་ཅད་སྨྲས་ན་སུས་ཁེགས། དེས་ན་
ཆོས་ཀྱི་རྗེས་འབྲངས་པའི། །མཁས་པ་རྣམས་ཀྱིས་ལུགས་འདི་སྤོངས། །དབུ་མའི་ལུགས་
ཀྱི་སེམས་བསྐྱེད་འདི། །སེམས་ཅན་ཀུན་གྱིས་ལེགས་ཐོབ་ན། །རྫོགས་སངས་རྒྱས་ཀྱི་
རྒྱུར་འགྱུར་ཞེས། །མདོ་དང་བསྟན་བཅོས་རྣམས་ལས་གསུངས། །དེ་ཡང་སྡོང་པོ་བཀོད་པ་
དང༌། །བསྐལ་བཟང་ནམ་མཁའི་སྙིང་པོ་དང་། །དཀོན་བརྩེགས་རྒྱལ་པོ་གདམས་པ་ཡི། །
མདོ་སྡེ་ལ་སོགས་རྣམས་སུ་ལྟོས། ། །
འཕགས་པ་ཀླུ་སྒྲུབ་ཀྱིས་མཛད་དང་། །རྒྱལ་སྲས་ཞི་བ་ལྷས་མཛད་པའི། །བསྟན་
བཅོས་ལ་སོགས་རྣམས་ལས་གསུངས། །འདི་དག་གི་ལུང་བསྡུས་པ་སེམས་བསྐྱེད་ཀྱི་ལུང་སྦྱོར་ན་ཡོད་པས་དེ་
ལྟར་ལྟོས། ཇི་ལྟར་འབྲས་ཀྱི་ས་བོན་ནི། །གྲང་བའི་ཡུལ་དུ་མི་སྐྱེ་བ། །དེ་བཞིན་སེམས་ཙམ་པ་
ཡི་ཡང་། །སེམས་བསྐྱེད་སྡིག་ཅན་ལ་མི་སྐྱེ། །ཇི་ལྟར་ནས་ཀྱི་ས་བོན་ནི། །གྲང་དྲོ་གང་
དུའང་སྐྱེ་བ་ལྟར། །དེ་བཞིན་དབུ་མའི་སེམས་བསྐྱེད་ཀྱང་
། །སྡིག་པ་ཡོད་མེད་ཀུན་ལ་སྐྱེ། །
གལ་ཏེ་མདོ་ལས་སེམས་ཅན་ཐམས་ཅད་ལ་སེམས་བསྐྱེད་བྱ་བར། བཤད་པ་ཡི། །གཞུང་དེ་
སེམས་ཙམ་པ་ཡི་ཡང་། །སེམས་བསྐྱེད་ཀྱི། ལུང་དུ་ཅི་འགལ་ཞེས། །སྙམ་ན་དེ་ནི་འཁྲུལ་
པ་ཡིན། །རྒྱལ་བ་ཕན་བཞེད་ཉིན་གཅིག་གི ། སྲོག་གཅོད་སྡོམ་པ་བླངས་པ་ལ། །བྱང་
ru



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
ཆུབ་སེམས་དཔའི་སེམས་བསྐྱེད་མཛད། །བསྐལ་པ་བཟང་པོ་ལས། རྒྱལ་བ་ཕན་བཞེད་གྲོང་དཔོན་གྱུར་
པའི་ཚེ། །དེ་བཞིན་གཤེགས་པ་བསོད་ནམས་འོད་དེ་ལ། །ཉིན་གཅིག་སྲོག་གཅོད་སྡོམ་པ་ཕུལ་ནས་ཀྱང་། །དང་པོར་བྱང་
ཆུབ་མཆོག་ཏུ་སེམས་བསྐྱེད་དོ། ། །
ཞེས་གསུངས་སོ། །དེ་ནི་སོ་སོར་ཐར་པ་མིན། །དེ་ལ་སོགས་པའི་འཐད་པ་རྣམས། །དབུ་
མའི་ལུགས་ལ་འཐད་མོད་ཀྱི། །སེམས་ཙམ་པ་ཡི་ལུགས་ལ་མིན། །དེས་ན་སེམས་ཙམ་པ་
ཡི་ལུགས། །གལ་ཏེ་སེམས་བསྐྱེད་དེ་འདོད་ན། །ཐོག་མར་སོ་སོར་ཐར་པ་ལོངས་། །བྱང་
ཆུབ་སེམས་དཔའི་སྡེ་སྣོད་སློབས། །དད་ཅིང་བསྒྲུབ་པར་ནུས་གྱུར་ན། །ཕྱི་ནས་སེམས་
བསྐྱེད་སྡོམ་པ་ལོངས། །ཅི་སྟེ་སེམས་ཅད་ཐམས་ཅད་ལ། །སངས་རྒྱས་ས་བོན་འཇོག་
འདོད་ན། །ཆོ་ག་འཁྲུལ་པ་མེད་པ་ཡི། །དབུ་མ་པ་ཡི་གཞུང་བཞིན་གྱིས། ། །
དོན་དམ་སེམས་བསྐྱེད་ཅེས་བྱ་བ། །བསྒོམས་པའི་སྟོབས་ཀྱིས་སྐྱེ་མོད་ཀྱི། །ཆོ་གའི་སྒོ་ནས་
འདི་མི་སྐྱེ། །བྱང་ཆུབ་སེམས་འགྲེལ་ལས། དོན་དམ་པ་བྱང་ཆུབ་ཀྱི་སེམས་བསྒོམ་པའི་སྟོབས་ཀྱིས་བསྐྱེད་པར་བྱ་སྟེ་ཞེས་
གསུངས་ལ། མདོ་སྡེ་རྒྱན་ལ་སོགས་པ་མཐའ་དག་ལས་ཀྱང་དོན་དེ་ཉིད་གསུངས་སོ། །གལ་ཏེ་ཆོ་གས་དོན་དམ་
སེམས་བསྐྱེད། སྐྱེ་ན་སྐྱོན་ཅི་ཡོད་སྙམ་ན། ནི། །ཆོ་ག་དགོས་ན་བརྡ་ལས་བྱུང་བའི་སེམས་བསྐྱེད་དུ། འགྱུར། །
ལ། འདི་ནི་དོན་དམ་ཆོས་ཉིད་ཀྱིས། །ཐོབ་པ་ཞེས་བྱའི་སེམས་བསྐྱེད་ཡིན། །འདི་ལ་སྦྱོར་
དངོས་རྗེས་གསུམ་གྱི། །ཆོ་ག་རྒྱལ་བས་གསུངས་པ་མེད། །མཁས་པ་ཐམས་ཅད་འདི་མི་
མཛད། །མཛད་ཀྱང་ཆོ་གར་མི་འགྱུར་རོ། །
དེས་ན་འདི་འདྲའི་རིགས་ཅན་ཀུན། །སངས་རྒྱས་བསྟན་པའི་གཟུགས་བརྙན་
ཡིན། །དཔེར་ན་ཆུ་ལུད་ས་བོན་སོགས། །སོ་ནམ་ཞིང་པས་བྱར་ནུས་ཀྱི། །མྱུ་གུ་སྡོང་བུ་སྙེ་
མ་སོགས། །ཞིང་ལས་འབྱུང་གི་མི་ལས་མིན། །དེ་བཞིན་ཀུན་རྫོབ་བྱང་ཆུབ་སེམས། །ཆོ་
33



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གའི་སྒོ་ནས་བསྐྱེད་ནུས་ཀྱི། །དོན་དམ་བྱང་ཆུབ་སེམས་དང་ནི། །ཟག་པ་མེད་པའི་
སྡོམ་པ་དང་། །བསམ་གཏན་གྱི་ནི་སྡོམ་པ་སོགས། །ངང་གིས་སྐྱེ་ཡི་ཆོ་གས་མིན། །འདི་དག་
འཐད་པ་དང་བཅས་པ། །མདོ་དང་བསྟན་བཅོས་ཀུན་ལས་འབྱུང་། །དོན་དམ་སེམས་བསྐྱེད་བྱའོ་
ཞེས། །གལ་ཏེ་བརྒྱ་ལ་གསུངས་སྲིད་ཀྱང་། །སྤང་སྐོང་ལས་དོན་དམ་པ་བྱང་ཆུབ་ཀྱི་སེམས་བསྐྱེད་བྱ་བར་
གསུངས་སོ་ཟེར་ནའང་སྤང་སྐོང་བོད་མ་ཡིན་གྱི་རྒྱ་གར་བ་མ་ཡིན་པས་པཎྜི་ཏ་རྣམས་གཙིགས་སུ་མི་བྱེད། གལ་ཏེ་གཙིགས་
སུ་བྱེད་དགོས་ན་ཡང་། དམ་བཅའ་ཡིན་གྱི་ཆོ་ག་མིན། །དཔེར་ན་སྦྱིན་པ་གཏོང་བར་བྱ། །ཚུལ་
ཁྲིམས་དམ་པ་བསྲུང་བར་བྱ། །སངས་རྒྱས་ཡོན་ཏན་བསྒྲུབ་པར་བྱ། །དེ་ལ་སོགས་པ་
གསུངས་པ་སོ་སོ་ཐར་པ་ལས། བརྩམ་པར་བྱ་ཞིང་དབྱུང་བར་བྱ། །སངས་རྒྱས་བསྟན་ལ་འཇུག་པར་བྱ། །འདམ་བུའི་
ཁྱིམ་ན་གླང་ཆེན་བཞིན། །འཆི་བདག་སྡེ་ནི་གཞོམ་པར་བྱ། །ཞེས་གསུངས་པ་ལའང་ཆོ་ག་མི་དགོས། ཀུན། །དམ་
བཅའི་ཚིག་ཙམ་ཉིད་ཡིན་གྱི། །ཆོ་གའི་སྒོ་ནས་བསྐྱེད་པ་མིན། །སྤང་སྐོང་ཡང་དེ་དང་འདྲ། ཡིན་
ན་ཧ་ཅང་ཐལ་འགྱུར་ཞིང་། །ཆོ་ག་ཡང་ནི་ཐུག་མེད་འགྱུར། །ཀྱེ་མ་འཇིག་རྟེན་བླུན་པོ་
འདི། །
རྒྱལ་བས་གསུངས་པའི་སོ་སོར་ཐར་པའི་ལག་ལེན་དང་། བྱང་ཆུབ་སེམས་དཔའི་བསླབ་བྱ་དང་གསང་
སྔགས་ཀྱི་དབང་བསྐུར་དང་རིམ་གཉིས་ལ་སོགས་པ་ཆོ་ག་དགོས་ངེས་པ། ཀུན་བོར་ནས། །མ་གསུངས་པ་མདོ་
བསྐུལ་རིང་མོ་དང་། སེམས་ཙམ་པའི་སེམས་བསྐྱེད་ལ་སྡིག་བཤགས་བྱེད་པ་དང་། དོན་དམ་སེམས་བསྐྱེད་དང་
། ཕག་མོའི་
དབང་བསྐུར་ལ་སོགས་པ་གང་སངས་རྒྱས་ཀྱིས་མ་གསུངས་པ། ནན་གྱིས་འཚང་བ་ནི། །འདི་འདྲ་ཅིར་
འགྱུར་བརྟག་དགོས་སོ། ། །
དེ་ལྟར་སེམས་ཙམ་དབུ་མ་གཉིས། །རྣམ་གཞག་ཐ་དད་ཡོད་མོད་ཀྱི། །འོན་ཀྱང་
ཐེག་ཆེན་ཀུན་མཐུན་པར། །ལྟུང་བའི་རྣམ་གཞག་མུ་བཞི་གསུངས། །ལྟུང་མེད་ལྟུང་དང་
ལྟུང་བ་ཡི། །གཟུགས་བརྙན་ལྟུང་བ་མེད་པ་ཡི། །གཟུགས་བརྙན་ཞེས་བྱ་རྣམ་པ་བཞི། །
34



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
བསམ་པ་དག་པའི་སྦྱིན་པ་སོགས། །རྣམ་པ་ཀུན་ཏུ་ལྟུང་བ་མེད། །བསམ་པ་ངན་པའི་སྲོག་
གཅོད་སོགས། །རྣམ་པ་ཀུན་ཏུ་ལྟུང་བར་འགྱུར། །དགེ་བའི་སེམས་ཀྱིས་བསད་པ་སོགས། །
ལྟུང་བའི་གཟུགས་བརྙན་ཡིན་ཞེས་གསུངས། །གཞན་ལ་གནོད་ན་བརྫུན་མིན་ཡང་། །ལྟུང་
བ་མེད་པའི་གཟུགས་བརྙན་ཡིན། །མདོར་ན་སེམས་ཀྱི་འཕེན་པ་ལས། །གཞན་པའི་དགེ་སྡིག་ཡོད་
མ་ཡིན། །འཕགས་པ་ལྷ་ཡིས་བཞི་བརྒྱ་པར། །བསམ་པས་བྱང་ཆུབ་སེམས་དཔའ་ཡི། །
དགེ་བའམ་ཡང་ན་མི་དགེ་བ། །ཐམས་ཅད་དགེ་བ་ཉིད་འགྱུར་ཏེ། །གང་ཕྱིར་སེམས་དེ་
གཙོ་བའི་ཕྱིར། །ཞེས་གསུངས་མདོ་རྒྱུད་གཞན་ལས་ཀྱང་། །དགེ་སྡིག་རྣམ་གཞག་དེ་ལྟར་
གསུངས། ། །
བྱང་ཆུབ་སེམས་ཀྱི་བསླབ་པ་ལ། །བདག་གཞན་མཉམ་བརྗེ་གཉིས་སུ་གསུངས། །
ཁ་ཅིག་བརྗེ་བའི་བྱང་ཆུབ་སེམས། །བསྒོམ་དུ་མི་རུང་ཞེས་སུ་སྨྲ། །སེམས་ཅན་ཀུན་གྱི་སྡུག་བསྔལ་
བདག་ལ་སྨིན། །བདག་གི་བདེ་བས་དེ་ཀུན་བདེར་གྱུར་ཅིག །ཅེས་བྱ་བ་ལ་སོགས་པའི་སྨོན་ལམ་གདབ་ཏུ་མི་རུང་ཟེར་བ་
ཡོད། དེ་ཡི་རྒྱུ་མཚན་འདི་སྐད་ལོ། །བདག་བདེ་གཞན་ལ་བྱིན་ནས་ནི། །གཞན་སྡུག་བདག་
གིས་བླངས་གྱུར་ན། །སྨོན་ལམ་མཐའ་ནི་བཙན་པའི་ཕྱིར། །བདག་ནི་རྟག་ཏུ་སྡུག་བསྔལ་
འགྱུར། །དེས་ན་འདི་འདྲའི་བྱང་ཆུབ་སེམས། །བསྒོམ་པ་དེ་དག་ཐབས་མི་མཁས། །ནོར་
པ་ཆེན་པོའི་ཆོས་ཡིན་ལོ། །དེ་དོན་འདི་ལྟར་བསམ་པར་བྱ། །བདག་གཞན་བརྗེ་བའི་བྱང་
ཆུབ་སེམས། །དགེ་བ་ཡིན་ནམ་སྡིག་ཡིན་བརྟག །གལ་ཏེ་དགེ་བ་ཡིན་ན་ནི། །དེ་ལས་
སྡུག་བསྔལ་འབྱུང་བ་འགལ། །སྡིག་པ་ཡིན་ན་ཆགས་སྡང་རྨོངས་པ། དུག་གསུམ་གྱིས། །བསྐྱེད་པའི་
ལས་སུ་ཐལ་བར་འགྱུར། །བརྗེ་བ་དུག་གསུམ་མ་ཡིན་པས། །དེ་ལས་སྡུག་བསྔལ་ག་ལ་
འབྱུང་། །བྱང་ཆུབ་སེམས་དཔའི་བློ་སྦྱོང་བའི། །སྨོན་ལམ་འགའ་ཞིག་མཐའ་མི་བཙན། །གལ་
3 ན



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཏེ་བཙན་ན་མཛའ་བོའི་བུ། །ཡིས་སེམས་ཅན་ཐམས་ཅད་ཀྱི་ཀླད་ནད་ཐམས་ཅད་བདག་ལ་སྨིན་ལ། སེམས་ཅན་
ཐམས་ཅད་ཀླད་ནད་མེད་པར་གྱུར་ཅིག་ཅེས་སྨོན་ལམ་བཏབ་པས་དེ་ཀླད་ནད་ལས་གྲོལ་ནས་ལྷར་སྐྱེས་མཐར་སངས་རྒྱས།
གལ་ཏེ་སྨོན་ལམ་གྱི་མཐའ་བཙན་ན། རྒྱུན་དུ་ཀླད་ནད་ཆེན་པོར་འགྱུར། དགོས་པ་ལས་མ་གྱུར་པ་བཞིན་ནོ། །
དུས་གསུམ་སངས་རྒྱས་ཐམས་ཅད་ཀྱང་། །བདག་གཞན་བརྗེ་བ་བསྒོམ་པའི་ཕྱིར། །རྒྱུན་
དུ་སྡུག་བསྔལ་ཐོབ་པར་འགྱུར། །བརྗེས་པའི་སེམས་ཅན་དེ་དག་ཀུན། །སྡུག་བསྔལ་
འབྱུང་བ་སྲིད་མི་འགྱུར། །དེས་ན་འདི་འདྲའི་གསང་ཚིག་ནི། །བདུད་ཀྱི་ཡིན་པ་མི་ཤེས་སོ། །
ཐབས་ལ་བསླུ་བའི་བདུད་ཀྱིས་ཐབས་ཕྱིན་ཅི་ལོག་བསྟན་ནས་སེམས་ཅན་རྣམས་འཁོར་བ་ལས་མི་ཐར་
བར་བྱེད་པ། ཡོད་ཅེས། །རྒྱལ་བས་གསུངས་པའང་དྲན་པར་བྱ། །བདག་གཞན་བརྗེ་བ་སངས་
རྒྱས་ཀྱི། །བསྟན་པའི་སྙིང་པོ་ཡིན་པར་གསུངས་། །འཕགས་པ་ཀླུ་སྒྲུབ་སྐྱོབ་ཉིད་ཀྱིས། །
རིན་ཆེན་ཕྲེང་བར་འདི་སྐད་གསུངས། །བདག་ལ་དེ་དག་སྡིག་སྨིན་ཅིང་། །བདག་དགེ་མ་
ལུས་དེར་སྨིན་ཤོག །ཇི་སྲིད་སེམས་ཅད་འགའ་ཞིག་ཀྱང་། །གང་དུ་མ་གྲོལ་དེ་སྲིད་དུ། །དེ་
ཕྱིར་བླ་ན་མེད་པ་ཡི། །བྱང་ཆུབ་ཐོབ་ཀྱང་གནས་གྱུར་ཅིག །དེ་སྐད་བརྗོད་པའི་བསོད་
ནམས་འདི། །གལ་ཏེ་དེ་ནི་གཟུགས་ཅན་འགྱུར། །གངྒའི་བྱེ་མ་སྙེད་ཀྱི་ནི། །འཇིག་རྟེན་
ཁམས་སུ་ཤོང་མི་འགྱུར། །འདི་ཀླུ་སྒྲུབ་ཁྱོད་རང་གི་རང་བཟོ་མ་ཡིན་ནམ་ཞེ་ན་མ་ཡིན་ཏེ། འདི་ནི་བཅོམ་
ལྡན་འདས་ཀྱིས་གསུངས། །གསུངས་ཀྱང་དྲང་དོན་ཡིན་ནོ་ཞེ་ན་གཏན་ཚིགས་ཀྱང་ནི་འདི་ལ་སྣང་། །
བའི་ཕྱིར་ངེས་དོན་ཡིན་ནོ། །
དེ་ལ་སོགས་པ་ལེགས་པར་གསུངས། །རྡོ་རྗེ་རྩེ་མོ་ལས། སེམས་ཅན་སངས་རྒྱས་མ་ཐོབ་བར། །
བདག་འཚང་རྒྱ་བར་མ་གྱུར་ཅིག །ཅེས་གསུངས་པ་དང་ཡང་འགལ་བར་འགྱུར་རོ། །སྤྱོད་འཇུག་ལས་ཀྱང་འདི་
སྐད་དུ། །བདག་བདེ་གཞན་གྱི་སྡུག་བསྔལ་དག །ཡང་དག་བརྗེ་བར་མ་བྱས་ན། །སངས་
རྒྱས་ཉིད་དུ་མི་འགྲུབ་ཅིང་། །འཁོར་བ་ན་ཡང་བདེ་བ་མེད། །དེ་སྐད་གསུངས་པ་ལེགས་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
པར་ཟུངས། །གཞན་ཡང་། འགྲོ་བའི་སྡུག་བསྔལ་གང་ཅིའང་རུང་། །དེ་ཀུན་བདག་ལ་སྨིན་གྱུར་ཅིག །བྱང་ཆུབ་
སེམས་དཔའི་དགེ་བ་ཡིས། །འགྲོ་བ་བདེ་ལ་སྤྱོད་པར་ཤོག །ཅེས་གསུངས་སོ། །
མདོ་དང་བསྟན་བཅོས་གཞན་ལས་ཀྱང་། །ཆོས་ཀྱི་སྙིང་པོར་འདི་གསུངས་སོ། །
དེས་ན་བདག་གཞན་བརྗེ་བ་ཤེས། །དེ་ནི་མྱུར་དུ་རྫོགས་འཚང་རྒྱ། །དེ་ཡི་བར་དུའང་
འཇིག་རྟེན་གྱི། །ཕུན་སུམ་ཚོགས་པ་འབྱུང་བར་གསུངས། །བྱང་ཆུབ་སེམས་ཀྱི་གནད་
འཆུགས་ན། །ཆོས་གཞན་གྱིས་ནི་འཚང་མི་རྒྱ་། །སྟོང་ཉིད་ཉན་ཐོས་རྣམས་ཀྱང་བསྒོམ། །དེ་
ཡི་འབྲས་བུ་འགོག་པ་ཐོབ། །སོ་སོར་ཐར་པའི་མདོ་ལས། སོ་སོ་ཐར་པ་བཏོན་པ་ལས། །བསོད་ནམས་
གྲུབ་པ་གང་ཡོད་པ། །དེས་ནི་འཇིག་རྟེན་མ་ལུས་པ། །ཐུབ་དབང་གོ་འཕང་ཐོབ་པར་ཤོག །ཅེས་གསུངས་པ། བཞིན་དུ། །
བསྔོ་བ་ཉན་ཐོས་རྣམས་ཀྱང་བྱེད། །འདུལ་བ་ལུང་གི་ཀཱ་ཏྱཱ་ནའི་གདམས་ངག་ལས་སྟོང་ཉིད་ལ་སོགས་པ་
དབུ་མ་དང་ཁྱད་མེད་པར་གསུངས། ལ་སོགས་པ་ལས་བརྒྱ་པ་དང་གང་པོ་ལ་སོགས་པའི་རྟོགས་པ་བརྗོད་པ་བརྒྱ་པ།
རུ། །
སྟོང་པ་ཉིད་དང་སྐྱེ་མེད་དང་། །མཁའ་དང་ལག་མཐིལ་མཉམ་པ་སོགས། །ཆོས་
ཀུན་མཉམ་ཉིད་རྟོགས་པའང་གསུངས། །འདུལ་བ་ལུང་གི་ཐམས་ཅད་སྒྲོལ་གྱི་སྐྱེས་རབས་ལས་བདག་
གིས་བྲམ་ཟེ་འདོད་པ་ལ། །དགའ་བས་ཤིང་རྟ་འདི་བཏང་བས། །དངོས་པོ་ཐམས་ཅད་
བཏང་ནས་ནི། །རྫོགས་པའི་སངས་རྒྱས་ཐོབ་པར་ཤོག །ཅེས་པ། དེ་ལ། སོགས་པ་བསྔོ་བ་
མང་དུ་གསུངས། །འོན་ཀྱང་ཐབས་ལ་མཁས་པ་ཡི། ཁྱད་པར་འགའ་ཞིག་མ་གསུངས་
པས། །ཕར་ཕྱིན་གྱི་ལུགས་ཀྱི་བསྐལ་པ་གྲངས་མེད་པ་གསུམ་ཕ་རོལ་དུ་ཕྱིན་པ་དྲུག་ལ་ཚོགས་གསོག་མི་ནུས། གསང་
སྔགས་ཀྱི་ལུགས་ཀྱི་དབང་དང་རིམ་གཉིས་ལ་འཇུག་མི་ནུས་པས་སྟོང་ཉིད་རྟོགས་ཀྱང་། རྫོགས་པའི་སངས་རྒྱས་
བསྒྲུབ་མི་ནུས། །དེ་ཕྱིར་ཐབས་མཁས་ཤེས་རབ་ཉིད། །སངས་རྒྱས་རྒྱུ་ཡི་གཙོ་བོ་ཡིན། །



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སངས
སངས་རྒྱས་དགོངས་པ་མི་ཤེས་པར། །ཆོས་ལྟར་བཅོས་པས་བླུན་པོ་འགའ། །ངོ་མཚར་
བསྐྱེད་ཀྱི་མཁས་པ་རྣམས། ཁྲེལ་བར་འགྱུར་བ་འདི་འདྲ་ཡོད། །
ཆང་དང་དུག་དང་མཚོན་ཆ་དང་། །གཞན་གྱི་ལོངས་སྤྱོད་སྟེར་བ་དང་། །གསོད་
སར་ཕྱུགས་མ་སྟེར་བ་དང་། །མཆོག་གི་ནོར་ནི་མཆོག་མིན་ལ། །སྟེར་རབ་ཏུ་བྱུང་བའི་ནོར་ཁྱིམ་པ་
ལ་སྟེར་བ་ལྟ་བུ། སོགས་མདོ་ལས་བཀག་པས་ན། །མ་དག་པ་ཡི་སྦྱིན་པ་ཡིན། །ཉན་ཐོས་ཀྱི་
ནི་སྡོམ་པ་ལ། །ཐེག་པ་ཆེན་པོར་འཆོས་པ་སོ་སོ་ཐར་པའི་སྡོམ་པ་ཇི་སྲིད་འཚོའི་བར་དུ་ལེན་པ་ལ། ཇི་སྲིད་
སངས་མ་རྒྱས་ཀྱི་བར་དུ་ལེན་དགོས་ཟེར་བ། དང་། །དེ་བཞིན་ཐེག་ཆེན་ཉན་ཐོས་སུ། །ཆོས་པ་ཐེག་ཆེན་
གྱི་སྡོམ་པ་སེམས་ལ་སྐྱེ་བ་ལ་ཉན་ཐོས་ཀྱི་ལུགས་རྣམ་པར་རིག་བྱེད་མ་ཡིན་པའི་གཟུགས་ཡིན་ཟེར་བ། ཚུལ་ཁྲིམས་མ་
དག་པ། །རང་ཉིད་ཚུལ་ཁྲིམས་བསྲུངས་ན་ཡང་། །ཚུལ་ཁྲིམས་ལ་ནི་མཆོག་འཛིན་ཅིང་། །
གཞན་ལ་ཁྱད་གསོད་བྱེད་པ་ནི། །མ་ད ག་པ་ཡི་ཚུལ་ཁྲིམས་ཡིན། །དཀོན་མཆོག་གསུམ་
དང་བླ་མ་ལ། །གནོད་ཅིང་བསྟན་པ་འཇིག་པ་ལ། ཁྲོས་ན་ལྡོག་པར་ནུས་བཞིན་དུ། །བཟོད་
པ་བསྒོམས་ན་མ་དག་པའོ། །
ལོག་པའི་ཆོས་ལ་དགའ་བ་དང་། །ཐོས་བསམ་བསྒོམ་གསུམ་ནོར་བ་ལ། །བརྩོན་
འགྲུས་ཆེན་པོ་བྱེད་པ་སོགས། །མ་དག་པ་ཡི་བརྩོན་འགྲུས་ཡིན། །མི་མཁས་སྟོང་ཉིད་
བསྒོམ་པ་དང་། །གནད་འཆུགས་པ་ཡི་ཐབས་ལམ་སོགས། །རྣམ་རྟོག་འགའ་ཞིག་འཇིལ་བ་
དང་། །ཏིང་འཛིན་ཕྲ་མོ་སྐྱེད་པའི་ཐབས། །དད་པ་ཆེན་པོས་བསྒོམས་ན་ཡང་། །ཡང་དག་ཡེ་
ཤེས་མི་སྐྱེ་བས། །མ་དག་པ་ཡི་བསྒོམ་པ་ཡིན། །སངས་རྒྱས་གསུང་དང་མི་མཐུན་པའི། །
འཆད་རྩོམ་རྩོད་ལ་མཁས་གྱུར་ཅིང་། །བྱ་བ་ཐམས་ཅད་ཤེས་གྱུར་ཀྱང་། །མ་དག་པ་ཡི་
ཤེས་རབ་ཡིན། །བླ་མ་ངན་ལ་དད་པ་དང་། །ཆོས་ངན་པ་ལ་མོས་པ་དང་། །བསྒོམ་ངན་པ་



Tལ་
སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
ལ་དགའ་བ་ནི། །མ་དག་པ་ཡི་དད་པ་ཡིན། །ནད་པ་དགའ་བའི་ཁ་ཟས་སྟེར། །ཚད་ནད་ཅན་
སྐོམ་པ་ལ་སྙིང་རྗེ་ཟེར་ནས་ཆང་སྟེར་བ་ལྟ་བུའོ། །
ངན་པར་སྤྱོད་པ་ལ་སྙིང་རྗེ་ཟེར་ནས། ཚར་མི་གཅོད། །པ་ལྟ་བུའོ། །ཆོས་ཟབ་མོ་མ་ཐོབ་པར་སྙིང་རྗེ་
ཟེར་ནས་དབང་བསྐུར་མེད་པར་གསང་སྔགས་སྟོན། །པ་ལྟ་བུ། ཟབ་དང་རྒྱ་ཆེའི་སྣོད་མིན་པ་ལ་
ཆོས་འཆད་པ་ལ། སོགས། །པ་ལྟ་བུ། འཕྲལ་ལ་ཕན་པ་ལྟར་སྣང་ཡང་། །ཕྱི་ནས་གནོད་པ་
ཆེར་འགྱུར་བས། །སྙིང་རྗེའི་དབང་གིས་བྱེད་ན་ཡང་། །མ་དག་པ་ཡི་སྙིང་རྗེ་ཡིན། །གདུག་
པ་ཅན་ལ་བྱམས་པ་དང་། །བུ་དང་སློབ་མ་ཕྱིན་ཅི་ལོག་བྱེད་པ་ཐབས་ཀྱིས། མི་འཆོས་དང་། །སྲུང་
བའི་འཁོར་ལོ་བསྒོམས་ན་བདུད་ལ་གནོད་ཟེར་ནས། མི་བསྒོམ་ཞིང་། ཁྲོ་བོའི་བཟླས་པ་བགེགས་ལ་
གནོད་ཟེར་ནས། འགོག་པ་སོགས། །རྒྱུད་སྡེ་ཀུན་དང་འགལ་ཏེ་ལྷ་ཁྲོ་བོར་བཞུགས་པ་དང་། སངས་རྒྱས་
བདུད་འདུལ་བ་ཐམས་ཅད་བྱམས་པ་མེད་པར་ཐལ། བས་ན། །དེ་འདྲའི་རིགས་མ་དག་པ་ཡི་བྱམས་པ་ཡིན། །
མདོ་རྒྱུད་ཀུན་ལས་མ་གསུངས་ཤིང་། །རིགས་པས་བསྒྲུབ་པར་མི་ནུས་པ། །ལྟོ་བའི་ནང་དུ་མེ་
མཐེ་བོང་གི་ཚད་ཙམ་བསྒོམས་པས་དྲོད་དང་བདེ་བ་སྐྱེ་བ་མུ་སྟེགས་བྱེད་ལའང་ཡོད་པ། དང་། །མི་རྟོག་ལྟར་
སྣང་སྐྱེ་བ་རྟོག་པ་ཁ་བཀག་ནས་མི་རྟོག་པ་བསྒོམ་པ་མུ་སྟེགས་པ་ལའང་ཡོད། སོགས། །ནད་གདོན་ཅུང་ཟད་
སེལ་བ་དག །མུ་སྟེགས་ཀྱི་ན་ར་སི་ཧ་དང་ཧ་ནུ་མཎྜ་ལ་སོགས་པའི་དམིགས་པའང་འགའ་ཞིག་གིས། བླུན་པོ་
དགའ་བ་བསྐྱེད་ན་ཡང་། །མུ་སྟེགས་བྱེད་ལའང་ཡོད་པའི་ཕྱིར། །མ་དག་པ་ཡི་ཐབས་ལམ་
ཡིན། །
བདག་ལྟའི་རྩ་བ་ངར་འཛིན། མ་ཆོད་ཅིང་། །འཁོར་བའི་ཕུན་སུམ་ཚོགས་པ་དང་མྱ་ངན་ལས། འདས་
པའི་བདེ་བ། གཉིས་ལ་སྨོན་པ་ཅན། །དགེ་བ་ལ་ནི་ངོ་མཚར་དུ། བལྟ། །བ། ཆོས་ཀུན་སྤྲོས་བྲལ་མི་
ཤེས་པས། ཆོས་ཀྱི་དབྱིངས་ཡོད་པའི་དགེ་བ་ཡིན་ཟེར་བ་ལྟ་བུ། །སངས་རྒྱས་ཉིད་དུ་བསྔོ་ན་ཡང་། །བསྔོ་བ་དེས་
E



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སངས་རྒྱས་ཐོབ་མི་སྲིད་པས་མ་དག་པ་ཡི་སྨོན་ལམ་ཡིན། །དེ་ལ་སོགས་པ་ནོར་བ་མང་པོ་ཡོད་ཀྱང་བཤད་ཀྱིས་མི་
ལང་བས། མཐའ་ཡས་པ། །སངས་རྒྱས་གསུང་གི་གནད་འཆུགས་པ། །དགེ་བར་བྱེད་པར་
སྣང་ན་ཡང་། །མ་དག་པ་རུ་ཤེས་པར་གྱིས། །
མདོར་ན་སངས་རྒྱ་གསུང་རབ་དང་། །མཐུན་པའི་ཐོས་བསམ་བསྒོམ་པ་གསུམ། །
བསམ་པ་དག་པས་སྒྲུབ་བྱེད་ན། །སངས་རྒྱས་བསྟན་པར་ཤེས་པར་བྱ། །བྱང་ཆུབ་སེམས་
དཔའི་སྡོམ་པའི་སྐབས་ཏེ་གཉིས་པའོ།། །།
རྡོ་རྗེ་ཐེག་པའི་ལམ་ཞུགས་ཏེ། །མྱུར་དུ་སངས་རྒྱས་ཐོབ་འདོད་ན། །སྨིན་བྱེད་དབང་དང་།
གྲོལ་བྱེད་ལམ་རིམ་པ། གཉིས་ལ་འབད་པར་བྱ། །སྨིན་པར་བྱེད་པའི་དབང་བསྐུར་ཡང་། །བླ་
མ་བརྒྱུད་པ་མ་ཉམས་ཤིང་། །ཆོ་ག་འཁྲུགས་པར་མ་གྱུར་པ། །ཕྱི་ནང་རྟེན་འབྲེལ་བསྒྲིག་
མཁྱེན་ཞིང་། །སྐུ་བཞིའི་ས་བོན་ཐེབས་ནུས་པ། །སངས་རྒྱས་གསུང་བཞིན་མཛད་པ་ཡི། །
བླ་མ་བཙལ་ལ་དབང་བཞི་བླང་། །དེ་ཡིས་སྡོམ་པ་སུམ་ལྡན་འགྱུར། །
དེང་སང་རྡོ་རྗེ་ཕག་མོ་ཡི། །བྱིན་རླབས་དབང་བསྐུར་ཡིན་ཞེས་ཟེར། །འདི་ཡིས་ཆོས་ཀྱི་སྒོ་ཕྱེ་
ནས། །གཏུམ་མོ་ལ་སོགས་བསྒོམ་པ་མཐོང་། །འདི་འདྲ་རྒྱུད་སྡེ་ལས་མ་གསུངས། །བསྟན་
བཅོས་རྣམས་ལས་བཤད་པ་མེད། །རྡོ་རྗེ་ཕག་མོའི་གཞུང་ཁུངས་མ། ཉིད་ལས་ཀྱང་། །དབང་བསྐུར་
བ་ཐོབ་ཅིང་དམ་ཚིག་དང་ལྡན་པའི་རྣལ་འབྱོར་པ་ལ་རྡོ་རྗེ་རྣལ་འབྱོར་མའི་བྱིན་རླབས་བྱའོ་ཞེས་གསུངས་ཀྱི། དབང་བསྐུར་
མ་ཐོབ། དམ་ཚིག་དང་མི་ལྡན་པ་ལ་བྱིན་རླབས་བྱ་བར་མ་གསུངས།
དབང་བསྐུར་ཐོབ་ཅིང་དམ་ཚིག་ལྡན། །དེ་ལ་བྱིན་རླབས་བྱ་ཞེས་གསུངས། །དབང་
བསྐུར་མེད་ལ་བྱིན་རླབས་བཀག །དཔེར་ན་མུ་ཟིའི་བཅུད་ལེན་འཇུ། །དེ་ནས་དངུལ་ཆུ་
བཟའ་བར་གསུངས། །མུ་ཟི་ཐོག་མར་མ་བསྟེན་པར། །དངུལ་ཆུ་ཟོས་ན་འཆི་བ་ལྟར། །དེ་
བཞིན་ཐོག་མར་དབང་བསྐུར་བླང་། །དེ་ནས་རྡོ་རྗེ་ཕག་མོ་སྦྱིན། །དབང་བསྐུར་མེད་པར་
ར་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
བྱིན་བརླབས་ན། །དམ་ཚིག་ཉམས་པར་ཐུབ་པས་གསུངས། །
རྡོ་རྗེ་ཕག་མོའི་བྱིན་རླབས་ལ། །སྡོམ་པ་གསུམ་ལྡན་བྱ་མི་རུང་། །ཕྱི་ནང་རྟེན་འབྲེལ་
འགྲིག་མི་འགྱུར། །སྐུ་བཞིའི་ས་བོན་ཐེགས་མི་ནུས། །དེ་ཕྱིར་འདི་ནི་བྱིན་རླབས་ཙམ། །ཡིན་
གྱི་སྨིན་པར་བྱེད་པའི་དབང་བསྐུར། །པ་མིན། །དེས་ན་ཐུབ་པས་རྒྱུད་སྡེ་དེ་ཉིད་བསྡུད་པ་ལ་
སོགས་པ། ལས། །དཀྱིལ་འཁོར་ཆེན་པོ་མ་མཐོང་བའི། །མདུན་དུ་འདི་ནི་མ་སྨྲ་ཞིག །སྨྲས་
ན་དམ་ཚིག་ཉམས་ཞེས་གསུངས། །འགའ་ཞིག་འདི་ལའང་ཕག་མགོ་ལ། །སོགས་པ་གྲི་
གུག་དང་། མདའ་གཞུ་དང་། ཆང་པ་སྟོང་པའི་དབང་བསྐུར་ཡོད་ཅེས་ཟེར། །དེ་འདྲ་དབང་བསྐུར་ཉིད་
མ་ཡིན། །རྒྱུད་སྡེ་ཀུན་ལས་འདི་མ་གསུངས། །གལ་ཏེ་བརྒྱ་ལ་སུས་ཀྱང་མ་མཐོང་བའི་རྒྱུད་སྡེ་འདྲ་ལས།
གསུངས་སྲིད་ཀྱང་། །རྗེས་གནང་ཡིན་གྱི་དབང་བསྐུར་མིན། །ལ་ལ་རྡོ་རྗེ་ཕག་མོ་ལ། །སྡོམ་
པ་འབོགས་པའི་ཆོ་ག་དང་། །དཀྱིལ་འཁོར་དང་ནི་དབང་བསྐུར་སོགས། །རང་བཟོས་ཆོ་
ག་བྱེད་པ་ཐོས། །རང་བཟོས་ཆོ་གར་འགྱུར་མི་སྲིད། །ཆོ་ག་སངས་རྒྱས་སྤྱོད་ཡུལ་ཡིན།
ཁྱིམ་པས་མཁན་སློབ་དད་པའི་དགེ་འདུན། གསོལ་བཞིའི་ལས་བྱས་པ་ལ་སོགས་པ་ཆོ་ག་གང་གི་ལད་མོ་བྱེད།
ཀྱང་། ། །
དགེ་སློང་གི་སྡོམ་པ་མི་འཆགས་པ། ལྟར། །རྡོ་རྗེ་ཕག་མོའི་བྱིན་རླབས་ལ། །སྡོམ་པ་
ཕོག་ཀྱང་རིག་པ་འཛིན་པའི་སྡོམ་པ། འཆགས་མི་འགྱུར། །ཆོ་ག་ཅུང་ཟད་ཉམས་པ་ཚིག་གི་བརྗོད་པ་
བག་ཙམ་འཁྲུལ་བ། ལའང་། །ཆོ་ག་འཆགས་པར་མ་གསུངས་ན། །འདུལ་བའི་མདོ་ལས་ཀྱང་། ཆོ་ག་
ལས་འདས་ན་ལས་མི་འཆགས་ཞེས་སོ། །ཆོ་ག་ཕལ་ཆེར་ཉམས་པ་དང་འཁྲུལ་པ། ལ། །ཆོ་ག་འཆགས་
པར་འགྱུར་རེ་སྐན། །ཏེ་མི་འཆགས། གསང་བ་སྤྱི་རྒྱུད་ལས། ཁྱད་པར་ཅན་གྱི་ལས་རྣམས་ལ། །ལྟ་དུས་བྱ་བ་དུས་
བཞིན་བསྟན། །གཞན་དུ་ཆོ་ག་ཉམས་པའི་ཕྱིར། །འགྲུབ་པ་ནམ་ཡང་ཡོད་མ་ཡིན། །ཞེས་གསུངས་སོ། །དེས་ན་འཆད་པའི་
47



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གནས་སྐབས་སུ། །ཅུང་ཟད་ནོར་བར་གྱུར་ཀྱང་བླའི། །སྨན་དཔྱད་ནོར་བས་ནད་པ་མི་སོས་པའམ། སོ་
ནམ་ནོར་བས་སྟོན་ཐོག་མི་འབྱུང་བ་ལྟར་ཆོ་ག་ནོར་བར་གྱུར་པ་ལ། །གྲུབ་པ་ནམ་ཡང་མེད་པར་
གསུངས། །
གཞན་ཡང་ཕག་མོའི་བྱིན་རླབས་ལ། །གསང་སྔགས་ཆོས་སྒོར་བྱེད་པ་ནི། །རྒྱུ་སྡེ་
གང་ནའང་བཤད་པ་མེད། །དེ་བས་དགེ་སློང་བྱེད་པ་ལ། །མཁན་སློབ་དད་དགེ་མི་དགོས་པར་རང་བྱུང་
གི་ནི་བསྙེན་རྫོགས་སངས་རྒྱས། དང་། །ལྔ་སྡེ་ཡེ་ཤེས་ཁོང་དུ་ཆུད་པའི་བསྙེན་རྫོགས། པ་དང་། །ཆོས་
སྦྱིན་མ་འཕྲིན་གྱིས་བསྙེན་པར་རྫོགས་པ་དང་། །དེ་བཞིན་འོད་སྲུངས་ཆེན་པོ། སྟོན་པ་ཁས་
བླངས་ཀྱི་བསྙེན་རྫོགས། དང༌། །ཚུར་ཤོག་ལ་སོགས་སོ་ཏ་ཡ་ནའི་བུ་དྲིས་པའི་ལན་གླན་པས། བསྙེན་
རྫོགས་བླང་། །ད་ལྟ་བྱེད་ན་རྡོ་རྗེ་ཕག་མོའི་བྱིན་རླབས་དང་། །འདི་འདྲའི་ལུགས་ཀྱི་བསྙེན་རྫོགས་གཉིས། འཁྲུལ་པ་ཡིན་པ་
མཉམ་པོ་ལ། །བསྙེན་རྫོགས་འདི་རྣམས་སྔོན་སངས་རྒྱས་བཞུགས་པའི་དུས། གྱི་ཆོ་གར་འདུལ་བ་ལུང་ལས།
བཤད། །རྡོ་རྗེ་ཕག་མོའི་བྱིན་རླབས་ལ་སྔོན་ཆོག་ཏུའང་བཤད་པ་མེད། རྡོ་རྗེ་འཆང་གིས་ཀྱང་སྔོན་གྱི་ཆོ་ག་ཐམས་ཅད་
སྤྲུལ་པའི་དཀྱིར་འཁོར་དུ་དབང་བསྐུར་བར་གསུངས་སོ། །དེས་ན་ཉན་ཐོས་ཐེག་པ་ནི། །ནུབ་ཀྱང་
གཟུགས་བརྙན་ཙམ་ཞིག་སྣང་། །རྡོ་རྗེ་ཐེག་པའི་བསྟན་པ་ལ། །གཟུགས་བརྙན་ཙམ་ཡང་
མི་སྣང་ངོ་། །
དེང་སང་བླུན་པོ་སྙིང་ཕོད་ཅན་རྣམས། གྱིས་ཀྱང་། །འདུལ་བའི་ལ་ཆོ་ག་དང་འོལ་སྤྱི་མ་བསྟུན་པ།
ཆོ་ག་ལ། བརྒལ་མ་ནུས། །གསང་སྔགས་ཀྱི། ཆོ་ག་དབང་དང་རིམ་གཉིས། ཐམས་ཅད་ལ། །བླུན་
པོ་རྣམས་ཀྱིས་རྒྱུད་སྡེ་ནས་མ་གསུངས་པའི་ཕག་མོའི་ཆོ་ག་ལ་སོགས་པ། རང་བཟོར་སྤྱོད། །པ་མང་། དཔེར་
ན་རབ་བྱུང་གང་ཟག་ནི། །ལུང་ལས། ཚོགས་ཀྱིས་ཚོགས་ཀྱི་ལས་མི་བྱ། །ཞེས་བྱ་བ་ལ་བརྟེན་ནས་གསུམ་ལས་
མང་བ་འཇུག་མི་ནུས། །སྔགས་ཀྱི་དབང་བསྐུར་བྱེད་པ་ན། །གྲངས་ངེས་མེད་པར་དབང་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
བསྐུར་བྱེད། །འདི་ནི་རྡོ་རྗེ་འཆང་གིས་བཀག །སྤྱོད་པའི་རྒྱུད་ཀྱི་དབང་བསྐུར་ལ། །སློབ་
མ་གྲངས་ངེས་མེད་པར་གསུངས། །ལྷག་མ་དམིགས་བསལ་མཛད་པ་ཡི། །སློབ་མ་ལ་ནི་
གྲངས་ངེས་ཡོད། །
འདི་ནི་གསང་བ་སྤྱི་རྒྱུད་ལས། །མཁས་པས་སློབ་མ་གཅིག་གམ་གསུམ། །ལྔའམ་
ཡང་ན་བདུན་དག་གམ། །ཉི་ཤུ་རྩ་ནི་ལྔ་ཡི་བར། །ཟུང་དུ་མ་གྱུར་སློབ་མ་གཟུང་། །དེ་བས་
ལྷག་པའི་སློབ་མ་ནི། །ཡོངས་སུ་གཟུང་བར་མི་ཤེས་སོ། །ཞེས་གསུངས་འདི་ནི་ཀུན་ལ་
འཇུག །དེ་བས་ལྷག་པའི་སློབ་མ་ལ། །ཆོ་ག་ཡོངས་སུ་རྫོགས་པ་ནི། །མཚན་མོ་གཅིག་ལ་
ཚར་མི་ནུས། །དེ་ཡི་མཚན་མོར་མ་ཚར་ན། །ཆོ་ག་ཉམས་པར་འགྱུར་བར་གསུངས། །དེ་
ཡང་གསང་བ་སྤྱི་རྒྱུད་ལས། །ལྷ་ཡང་ཉི་མ་ནུབ་པ་ན། །ངེས་པར་བྱིན་གྱི་རླབས་ཀྱིས་འདུ། །ཉི་
མ་ཤར་བར་མ་གྱུར་བར། །མཆོད་ནས་གཤེགས་སུ་གསོལ་བ་ཤིས། །འདི་ནི་བྱ་བའི་རྒྱུད་
ཡིན་པས། །གཞན་གྱི་ཆོ་ག་མིན་སྙམ་ན། །གཞན་རྣམས་ཀུན་ལའང་འདི་འཇུག་པར། །སྤྱི་
རྒྱུད་ཉིད་ལས་འདི་སྐད་གསུངས། །རྒྱུད་སྡེ་གང་དུ་དབང་དང་རབ་གནས་ལ་སོགས་པའི། ལས་ནི་ཡོད་
གྱུར་ལ། །ལས་ཀྱི་ཆོ་ག་རྣམས་གསལ་པོ། མེད་པ། །དེར་ནི་གསང་བ། སྤྱི་ཡི་རྒྱུད་དག་ལས། །
གསུངས་པའི་ཆོ་ག་མཁས་པས་བསྟེན། །ཞེས། དེ་སྐད་གསུངས་ཕྱིར་ཆོག་འདི། །དབང་བསྐུར་གསུངས་
ལ་གྲངས་ངེས་མ་གསུངས་པའི་རྒྱུད་རྣམས་ཀུན་ལ་འཇུག་པ་ཡིན། །དེང་སང་བྱིན་རླབས་མི་བྱེད་
ཅིང་། །དབང་བསྐུར་བྱེད་པ་ཁ་ཅིག་ཀྱང་། །རྫོགས་སངས་རྒྱས་ཀྱིས་གསུངས་པ་ཡི། །དཀྱིལ་
འཁོར་ཆོ་ག་མི་བྱེད་པར། །གཡུང་དྲུང་རིས་ཀྱི་དཀྱིལ་འཁོར་དང་། །ནས་འདྲ་པདྨ་འདབ་བརྒྱད།
ལ་སོགས་བྱེད་པ་ཐོས། །འདི་འདྲ་དག་ཏུ་དབང་བསྐུར་ཡང་། །སྡོམ་པ་ཐོབ་པར་མི་འགྱུར་



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དེ་ཡི་རྒྱུ་མཚན་བཤད་ཀྱིས་ཉོན། །ཕྱི་དང་ལུས་ངག་ཡིད་གསུམ་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་
རྩ་བདུན། ནང་གི་རྟེན་འབྲེལ་གྱི། །སྟོབས་ཀྱིས་འཇིག་རྟེན་གྱི་ཁམས་སྦྱོང་བ། དཀྱིལ་འཁོར་
འབྱུང་བ་ཡིན། །གཡུང་དྲུང་རིས་ལ་སོགས་པའི་དཀྱིལ་འཁོར་འདི་ལ་རྟེན་འབྲེལ་བསྒྲིག་མི་ནུས། །
དེས་ན་སངས་རྒྱས་རྣམས་ཀྱིས་བཀག ། །
དབང་བསྐུར་བྱེད་པ་ཕལ་ཆེར་ཡང་། །སློབ་མ་བརྒྱ་སྟོང་གྲངས་མེད་ལ། །སྦྱོར་
དངོས་རྗེས་ཀྱི་ཆོ་ག་རྣམས། །སངས་རྒྱས་གསུངས་བཞིན་མི་ཤེས་པར། །མ་འབྲེལ་འགལ་
ཞིང་ཉམས་པ་ཡི། །ཆོ་གའི་གཟུགས་བརྙན་བྱེད་པ་ལ། །དབང་བསྐུར་ཡིན་ཞེས་བླུན་པོ་སྨྲ། །
དེ་ཡི་ལུས་ངག་ཡིད་གསུམ་གྱི། །རྣམ་པ་གདོན་གྱིས་འཕག་རྒལ་དང་ཀུ་ཅོ་འདོན་པ། བསྒྱུར་བ་ལ། །
བྱིན་རླབས་ཡིན་པར་འཁྲུལ་པ་མང་། །དཔལ་ལྡན་དམ་པ་དང་པོ་འི་རྒྱུད། ལས། །ཆོ་ག་
ཉམས་པའི་བྱིན་རླབས་ཀུན། །བགེགས་ཀྱིས་ཡིན་པར་ཕྱག་དར་ཁྲོད་ཀྱི་ཤ་ཟ་ལ་སོགས་པ་འཇུག་པར།
རྒྱལ་བས་གསུངས། །ཆོ་ག་དག་པར་གྱུར་པ་ལས། །ལུས་ངག་ཡིད་གསུམ་འགྱུར་བ་བྱུང་བ་སངས་
རྒྱས་བྱིན་རླབས་ཡིན། །པར་གསུངས། ཁ་ཅིག །དབང་བསྐུར་མེད་ཀྱང་ལམ་ཟབ་མོ། །
བསྒོམས་ན་སངས་རྒྱས་འགྲུབ་སྙམ་ན། །དབང་བསྐུར་མེད་པར་ལམ་ཟབ་མོ། །
བསྒོམ་པ་ངན་འགྲོའི་རྒྱུ་རུ་གསུང་། །ཕྱག་རྒྱ་ཆེན་པོ་ཐིག་ལེའི་རྒྱུད། ལས། །དབང་མེད་ན་ནི་
དངོས་གྲུབ་མེད། །བྱེ་མ་བཙིར་ཡང་མར་མེད་བཞིན། །གང་ཞིག་རྒྱུད་ལུང་ང་རྒྱལ་གྱིས། །
དབང་བསྐུར་མེད་པར་འཆད་བྱེད་པ། །སློབ་དཔོན་སློབ་མ་ཤི་མ་ཐག །དངོས་གྲུབ་ཐོབ་
ཀྱང་དམྱལ་བར་སྐྱེ། །དེ་བས་འབད་པ་ཐམས་ཅད་ཀྱིས། །བླ་མ་ལས་ནི་དབང་ནོད་ཞུ། །
ཞེས་གསུངས་རྒྱུད་སྡེ་གཞན་ལས་ཀྱང་། །དེ་ལྟར་གསུངས་དམ་པ་དང་པོ་ལས། དབང་བསྐུར་མེད་
པར་སྔགས་འཆད་དང་། །ཟབ་མོ་དོན་ཉིད་སྒོམ་བྱེད་པ། །དེ་དོན་ལེགས་པར་ཤེས་ན་ཡང་། །དམྱལ་བར་འགྱུར་གྱི་གྲོལ་བ་
OA
44



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
མེད། །ཅེས་བྱ་བ་དང༌། རྒྱུད་རྡོ་རྗེ་ཕྲེང་བ་ལས། དབང་བསྐུར་མེད་པར་རྒྱུད་འཆད་པ། །སྒྲུབ་པོས་སྔགས་ཀྱི་དོན་ཤེས་ཀྱང་། །
ཤི་ནས་ངུ་འབོད་ཆེན་པོར་ལྷུང་། །ཞེས་བྱ་བ་སོགས་པ་རྒྱས་པར་གསུངས་སོ། །ཕྱིར་འབད་པར་བྱ། །
ཁ་ཅིག་གང་ཟག་དབང་པོ་རབ། །སྨིན་བྱེད་ཕག་མོའི་བྱིན་རླབས་ཡིན། །འབྲིང་དང་
ཐ་མ་དག་ལ་ནི། །དབང་བསྐུར་ཆོ་ག་དགོས་ཞེས་ཟེར། བ་འདི་རང་བཟོ་ཡིན་ཏེ། །གང་ཟག་རབ་
འབྲིང་གསུམ་ཀ་ལ། །ཕག་མོའི་བྱིན་རླབས་སྨིན་བྱེད་དུ། །རྒྱུད་སྡེ་ཀུན་ལས་གསུངས་པ་
མེད། །འཕགས་པ་རྣམས་ཀྱིས་གང་ཟག་རབ། །སྤྲུལ་པ་ཡི་ནི་དཀྱིལ་འཁོར་དུ། །དབང་
བསྐུར་མཛད་ཅེས་དེ་ཉིད་བསྡུས་པ་ལ་སོགས་པའི་རྒྱུད་སྡེ་རྣམས་ལས། གསུངས་པ་ནི། །སྔོན་གྱི་ཆོ་ག་
འཕགས་པའི་གང་ཟག་རྣམས་ཀྱི་ལུགས། ཡིན། །དེང་སང་གང་ཟག་རབ་འབྲིང་ཀུན། །རྡུལ་ཚོན་
གྱི་ནི་དཀྱིལ་འཁོར་དུ། །དབང་བསྐུར་བྱ་བར་གསུངས་མོད་ཀྱི། །གཞན་གྱི་ཕག་མོ་ལ་སོགས་པ།
སྨིན་བྱེད་རྒྱུད་ལས་བཀག །ལ་ལ་འཇུག་པ། སེམས་བསྐྱེད་བྱས་པ་ལ། །གསང་སྔགས་
བསྒོམ་དུ་འདོད་ཅེས་ཟེར། །འདི་ནི་སྔགས་ཀྱི་འཁྲུལ་བྱ་བ། ཡིན་ནོ། །
འདི་ཡང་ཕྱེ་སྟེ་བཤད་ཀྱིས་ཉོན། །བྱ་བའི་རྒྱུད་ལ་རྣམ་གསུམ་ཡོད། །རྟོག་པའི་རྒྱུད་
དོན་ཡོད་ཞགས་པ་ལ། སོགས་འགའ་ཞིག་གཙུག་ཏོར་རྣམ་རྒྱལ་གདུགས་དཀར། ལ། །དབང་བསྐུར་
སེམས་བསྐྱེད་མ་ཐོབ་ཀྱང་། །སྨྱུང་གནས་ལ་སོགས་བྱེད་ནུས་ན། །གང་ཟག་ཀུན་གྱིས་སེམས་
ཅན་རྣམས་ལ་ནུས་སམ་མི་ནུས་དྲིས་ཏེ་སྦྱིན་ཞེས་བྱ་བ་དང་། དུད་འགྲོའི་རྣ་ལམ་དུའང་སྒྲོགས་ཤིག་ཅེས། བསྒྲུབ་པར་
གསུངས། །དམ་ཚིག་གསུམ་བཀོད་མི་གཡོ་བའི་རྟོག་པ། ལ་སོགས་པ། །འཇུག་པ་སེམས་
བསྐྱེད་ཐོབ་ནས་ནི། །ཕྲིན་ལས་ཞི་དྲག་ལ་སོགས་པ། འགའ་ཞིག་བསྒྲུབ་པའི་ཕྱིར། །ཆོ་ག་ཤེས་
ན་བསྒྲུབ་པར་གནང་། །ལེགས་པར་གྲུབ་པ་དང་དཔུང་པ་བཟང་པོ། ཡན་ཆད་དུ། །རང་གི་
དབང་བསྐུར་མ་ཐོབ་ན། །སེམས་བསྐྱེད་ཐོབ་ཀྱང་གསང་སྔགས་བཀག །
སངས་༨



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ང་བཟང་ལས། གང་དག་རིགས་དང་དབང་བསྐུར་ཆོ་ག་མེད། །གང་དག་དཀྱིལ་འཁོར་དུ་
ནི་མ་ཞུགས་དང་། །གང་དག་བྱང་ཆུབ་སེམས་ནི་མ་བསྐྱེད་ལ། །ང་ཡི་གསང་སྔགས་བཟླས་ན་འཕུང་བར་འགྱུར། །ཞེས་
བཀག་གོ །
པར་གྲུབ་པ་ལས། །དབང་བསྐུར་མ་བྱས་པ་དག་ལ། །ཆོ་ག་ཤེས་པས་སྔགས་མི་
སྦྱིན། །ཞེས་སོགས་རྒྱས་པར་གསུངས་ལ་ལྟོས། །ལྷག་མ་རྒྱུད་སྡེ་གསུམ་པོ་ལ། །དབང་
བསྐུར་ཐོབ་པ་མ་གཏོགས་པ། །སེམས་བསྐྱེད་ཙམ་ལ་བརྟེན་པ་ཡི། །ཡི་དམ་བསྒོམ་པ་
གསུངས་པ་མེད། །དབང་བསྐུར་ནང་གི་རྟེན་འབྲེལ་ཡིན། །སེམས་བསྐྱེད་ལ་ནི་རྟེན་
འབྲེལ་མེད། །དེས་ན་སེམས་བསྐྱེད་བྱས་ན་ཡང་། །གསང་སྔགས་ཟབ་མོ་བསྒོམ་པ་ལ། །
ལྟུང་བ་ཡོད་པར་རྒྱལ་བས་དེ་ཉིད་བསྡུས་པ་ལས། དཀྱིལ་འཁོར་ཆེན་པོ་མ་མཐོང་བ་རྣམས་ཀྱི་མདུན་དུ་མ་སྨྲ་ཞིག །
སྨྲས་ན་དམ་ཚིག་ཉམས་པར་འགྱུར་རོ། །ཞེས་བྱ་བ་ལ་སོགས་པ། གསུངས། །དེ་ཕྱིར་རྣམ་དབྱེ་ཤེས་དགོས་
སོ། །
གཏོར་མའི་དབང་བསྐུར་ཞེས་བྱ་དང་། །ཏིང་ངེ་འཛིན་དང་ཨཱ་ལི་ཀཱ་ལིའི་དབང་བསྐུར་ལ་
སོགས་པ། གྱི་དབང་བསྐུར་ཡང་། །སློབ་མ་སྨིན་བྱེད་ཆོ་ག་རུ །རྒྱུད་སྡེ་ཀུན་ལས་གསུངས་པ་
མེད། །འགའ་ཞིག་གསང་སྔགས་ད་ལྟ་སྤྱོད། །དབང་བསྐུར་ཕྱི་ནས་ཁས་ལེན་བྱེད། །འདི་
ཡང་སངས་རྒྱས་བསྟན་པ་མིན། །དབང་མ་ཐོབ་ལ་ཆོས་བཤད་ན། །སློབ་དཔོན་ལྟུང་བ་ཅན་
འགྱུར་ཞིང་། །སློབ་མའང་སྔོན་དུ་ཉམས་པར་འགྱུར། །ཉམས་པར་གྱུར་པ་དམ་ཆོས་ཀྱི། །
སྣོད་མིན་ཞེས་ནི་རྒྱལ་བས་གསུངས། །མདོར་ན་ཆོས་ཀྱིས་ཅི་བྱེད་སོམས། །སངས་རྒྱས་བྱེད་
ན་ཆོས་བཞིན་གྱིས། །ལ་ལ་སེམས་ཉིད་མ་རྟོགས་ན། །དབང་བསྐུར་ཐོབ་ཀྱང་མི་ཕན་
ཟེར། །གལ་ཏེ་སེམས་ཉིད་རྟོགས་གྱུར་ན། །དབང་བསྐུར་བྱ་ཡང་མི་དགོས་ལོ། །
46



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
འོ་ན་སེམས་ཉིད་མ་རྟོགས་ན། །སྡོམ་པ་བསྲུངས་ཀྱང་ཅི་ཞིག་ཕན། །གལ་ཏེ་
སེམས་ཉིད་རྟོགས་གྱུར་ན། །སྡོམ་པ་བསྲུང་ཡང་ཅི་ཞིག་དགོས། །རྡོ་རྗེ་ཕག་མོའི་བྱིན་རླབས་
ཀྱང་། །སེམས་ཉིད་རྟོགས་ན་བྱ་ཅི་དགོས། །གལ་ཏེ་སེམས་ཉིད་མ་རྟོགས་ན། །བྱིན་རླབས་
བྱས་ཀྱང་ཅི་ཞིག་ཕན། །དེ་བཞིན་སེམས་བསྐྱེད་ལ་སོགས་པ། །ཆོ་ག་ཀུན་ལ་སེམས་ཉིད་གོ་ན་
བླ་མ་ལ་གུས་ཀྱང་ཅི་དགོས་མ་གོ་ན་གུས་པ་བྱས་ཀྱང་ཅི་ཕན། ཚུལ་འདི་མཚུངས། །དེས་ན་རབ་བྱུང་སྡོམ་པ་
མཁན་སློབ་ལས་ལེན་པ། དང༌། །རྡོ་རྗེ་ཕག་མོའི་བྱིན་རླབས་ཆོས་སྒོ་བ་ལས་ལེན་པ། དང་། །སེམས་བསྐྱེད་བྱ་
དགོས་ཟེར་ནས། འབད་ནས་བྱེད་བཞིན་དུ། །སངས་རྒྱས་ཀྱིས་གསུངས་ངེས་པའི་དབང་བསྐུར་མི་དགོས་
ཞེས་སྨྲ་བ། །གསང་སྔགས་སྤོང་བའི་གསང་ཚིག་ཡིན། ཁ་ཅིག་ཆོ་ག་མེད་བཞིན་དུ། །བླ་
མའི་ལུས་ཀྱི་དཀྱིལ་འཁོར་ལས། །དབང་བཞི་རྫོགས་པར་ལེན་ཞེས་ཟེར། །འོ་ན་དེ་བཞིན་དུ།
དགེ་ཚུལ་དགེ་སློང་ཡང་། །མཁན་སློབ་མི་དགོས། བླ་མའི་སྐུ་ལས་ཅིས་མི་ལེན། །སེམས་བསྐྱེད་
ཀྱང་ནི་བླ་མ་ཡི། །སྐུ་ཉིད་ལས་ནི་ཐོབ་པའི་ཕྱིར། །སེམས་བསྐྱེད་ཆོ་ག་ཅི་ཞིག་དགོས། །རྡོ་
རྗེ་ཕག་མོའི་བྱིན་རླབས་ཀྱང་། །བླ་མའི་སྐུ་ལས་ཐོབ་པའི་ཕྱིར། །ཆོས་སྒོ་བ་ལས་བླང་ཅི་
དགོས། །དེ་བཞིན་ཆོ་ག་ཐམས་ཅད་ཀྱང་། །བླ་མའི་སྐུ་ལས་བླངས་པས་ཆོག །གྱིས་ལ།
རྫོགས་སངས་རྒྱས་ཀྱིས་མདོ་རྒྱུད་ལས། གསུངས་པ་ཡི། །ཆོ་ག་ཟབ་མོ་ཐམས་ཅད་སྤོངས། །གལ་
ཏེ་ཆོ་ག་ཉམས་གྱུར་ན། །སོ་སོར་ཐར་དང་སེམས་བསྐྱེད་ཀྱི། །སྡོམ་པ་འཆགས་པར་མི་
འགྱུར་ཞིང་། །རྡོ་རྗེ་ཕག་མོ་ལ་སོགས་པའི། །བྱིན་རླབས་འཇུག་པར་མི་འགྱུར་ན། །རིག་
འཛིན་སྔགས་ཀྱི་སྡོམ་པ་ཡང་། །དབང་བསྐུར་མེད་ན་ཐོབ་མི་ནུས། །དེས་ན་ཆོ་ག་གཞན་
དག་ལ། །འབད་པ་ཆེན་པོ་བྱེད་བཞིན་དུ། །དབང་བསྐུར་ཆོ་ག་བྱ་མི་དགོས་ཟེར་ནས། འདོར་
བྱེད་པ། །ཐབས་ལ་བསླུ་བའི་བདུད་ཡོད་ཅེས། མདོ་དང་མདོ་སྡེ་རྒྱན་ལས། །གསུངས་པ་འདིར་ཡང་དྲན་
47



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པར་བྱ། །དེ་ཕྱིར་དམ་པའི་དོན་དུ་ན། །ཆོས་རྣམས་ཐམས་ཅད་སྤྲོས་བྲལ་ཡིན། །དེ་ལ་ཆོ་ག་
གང་ཡང་མེད། །སངས་རྒྱས་ཉིད་ཀྱང་ཡོད་མིན་ན། །ཆོ་ག་གཞན་ལྟ་སྨོས་ཅི་དགོས། །
རྒྱུ་དང་ལམ་དང་འབྲས་བུ་ཡི། །དབྱེ་བ་ཐམས་ཅད་ཀུན་རྫོ་བ་ཡིན། །སོ་སོར་ཐར་དང་བྱང་
ཆུབ་སེམས། །དབང་བསྐུར་ལ་སོགས་ཆོ་ག་དང་། །བསྒོམ་པའི་དམིགས་པ་ཇི་སྙེད་དང་། །
རྟེན་འབྲེལ་ཟབ་མོ་ཐམས་ཅད་དང་། །ས་དང་ལམ་གྱི་དབྱེ་བ་དང་། །རྫོགས་པའི་སངས་
རྒྱས་ཐོབ་པ་ཡང་། །ཀུན་རྫོབ་ཡིན་གྱི་དོན་དམ་མིན། །དེ་འདྲའི་དབྱེ་བ་ཤེས་ནས་ནི། །ཆོ་
ག་བྱེད་ན་ཐམས་ཅད་གྱིས། །དོན་དམ་དུ་ཆོ་ག་བྱེད་པ་མིན་ན་སྒོམ་པ་ལ་སོགས་པ་བྱ་བ། ཐམས་ཅད་
དོར་བར་བྱོས། །ཕག་མོའི་བྱིན་རླབས་ལ་སོགས་པ་ཆོས་ནས་མ་གསུངས་པའི། ཆོ་ག་ལ་ལ་བྱེད། དགོས་
བཞིན་དུ་ཆོས་ནས་གསུངས་ངེས་པའི་དབང་བསྐུར་དང༌། རིམ་གཉིས་པ་སོགས་པ། །
ལ་ལའི་ཆོ་ག་མི་དགོས་ཞེས། །སྨྲ་བ་མཁས་པའི་བཞད་གད་གནས། །སངས་རྒྱས་
བསྟན་པའང་དཀྲུགས་པ་ཡིན། །ཏེ་དགོས་པ་ལ་མི་དགོས། མི་དགོས་པ་ལ་དགོས་པ་ཞེས་ཟེར་བའི་ཕྱིར་རོ། །
འབུམ་དང་ཕལ་པོ་ཆེ་ལསབདུད་ཀྱི་བྱིན་རླབས་ཡིན། ཞེས་བྱ་བའང་། །འདི་འདྲའི་རིགས་ཅན་ཡིན་
པར་གསུངས། །ཁ་ཅིག་བྱ་བའི་རྒྱུད་སོགས་སྤྱོད་པ་དང་། རྣལ་འབྱོར། ལའང་། །དབང་བཞིའི་ཆོ་
ག་བྱེད་པ་དང་། །དོན་ཡོད་ཞགས་པ་ཐུགས་རྗེ་ཆེན་པོ་དང་སྒྲོལ་མ། ལ་སོགས་ལའང་། །རིམ་
གཉིས་སྒོམ་པར་བྱེད་པ་ཐོས། །འདི་ཡང་སངས་རྒྱས་དགོངས་པ་མིན། །དེ་ཡི་རྒྱུ་མཚན་
འདི་ལྟར་ཡིན། །བྱ་སྤྱོད་རྣམ་འབྱོར་རྒྱུད་གསུམ་གར། །དབང་བཞི་དང་ནི་རིམ་གཉིས་
མེད། །གལ་ཏེ་ཡོད་ན་དེ་དག་ཀྱང་། །རྣལ་འབྱོར་ཆེན་པོ་ཉིད་དུ་འགྱུར། ། །
དབང་བཞི་དང་ནི་རིམ་པ་གཉིས། །རྣལ་འབྱོར་ཆེན་པོའི་ཁྱད་ཆོས་ཡིན། །གྲུབ་
མཐའི་རྣམ་དབྱེ་མི་ཕྱེད་ཅིང་
། །རྒྱུད་སྡེའི་རིམ་པ་མི་ཤེས་པར། །རྣམ་གཞག་ལེགས་ལེགས་
48



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
འདྲ་ན་ཡང་། །ལྷམ་དཔེ་ཞྭ་ལ་བཀབ་པ་ཡིན། །དེས་ན་རྒྱུད་སྡེ་བཞི་པོ་ཡི། །དབང་དང་
ལམ་གྱི་དབྱེ་བ་ལ། །མི་འདྲའི་དབྱེ་བ་རྣམ་བཞི་ཡོད། །རང་རང་ཆོ་ག་བཞིན་བྱས་ན། །དེ་
ནས་གསུངས་པའི་དངོས་གྲུབ་འབྱུང་། ། །
ལ་ལ་དབང་བསྐུར་མ་བྱས་ཀྱང་། །གལ་ཏེ་སྔགས་ལ་མོས་ཐོབ་ན། །དེ་ཉིད་ཆོས་ཀྱི་སྒོ་
ཡིན་པས། །གསང་སྔགས་བསྒོམ་དུ་རུང་ཞེས་ཟེར། །འོ་ན་སྡོམ་པ་མ་ཐོབ་ཀྱང་། །རབ་ཏུ་
བྱུང་ལ་མོས་པ་ཉིད། །སྡོམ་པ་ལེན་པའི་སྒོ་ཡིན་པས། །སྡོམ་པ་བསྲུངས་པས་ཆོག་གམ་ཅི། །
སེམས་བསྐྱེད་སྡོམ་པ་མ་ཐོབ་ཀྱང་། །སེམས་བསྐྱེད་པ་ལ་མོས་པ་ཉིད། །བྱང་ཆུབ་སྤྱོད་
པའི་སྒོ་ཡིན་པས། །སེམས་བསྐྱེད་བླང་ཡང་ཅི་ཞིག་དགོས། །དེ་བཞིན་སོ་ནམ་མ་བྱས་
ཀྱང་། །ལོ་ཐོག་ལ་ནི་མོས་པ་ཉིད། །བཟའ་རྒྱུ་ཟ་བའི་སྒོ་ཡིན་པས། །སོ་ནམ་ལ་ཡང་འབད་ཅི་
དགོས། །འདི་འདྲའི་རིགས་ཀྱི་ཆོས་ལུགས་ཀུན། །དེ་འདྲའི་རིགས་ཀྱིས་སུན་དབྱུང་ངོ༌། །
དེས་ན་ཆོས་སྒོ་ཞེས་བྱ་བ། །རྒྱ་གར་ན་མེད། བོད་ཀྱིས་སྦྱར་བ་ཡིན། འདི་ཡི་མིང་གིས་འཁྲུལ་
གཞི་བྱས། །དབང་བསྐུར་ཆོས་སྒོ་ཙམ་ཡིན་གྱི། །འཚང་རྒྱ་བ་ཡི་ཆོས་གཞན་ཞིག །བསྒོམ་
རྒྱུ་ལོགས་ན་ཡོད་དོ་ཞེས། །བླུན་པོ་རྣམས་ཀྱིས་མུན་བསྒོམ་བྱས། །འོ་ན་དགེ་སློང་སྡོམ་པ་
ཡང་། །དགེ་སློང་བྱེད་པའི་སྒོ་ཡིན་གྱི། །དགེ་སློང་སྡོམ་པའི་ངོ་བོ་ཞིག །གཞན་ནས་བཙལ་
དུ་ཡོད་དམ་ཅི། །དེ་བཞིན་སོ་ནམ་བྱེད་པ་ཡང་། །སྟོན་ཐོག་འབྱུང་བའི་སྒོ་ཡིན་གྱི། །ཁ་
ཟས་འབྱུང་བའི་ཐབས་གཞན་ཞིག །ལོགས་ནས་བཙལ་དུ་ཡོད་དམ་ཅི། །དེས་ན་སྙིང་
གཏམ་འདི་ལྟར་ཡིན། ། །
དབང་བསྐུར་ཆོས་སྒོ་ཙམ་མ་ཡིན། །གསང་སྔགས་རྟེན་འབྲེལ་ལམ་དུ། བྱེད་པ་ཡིན་པ།
ས། །རྟེན་འབྲེལ་བསྒྲིག་པའི་གདམས་ངག་ཡིན། །ཕུང་པོ་ཁམས་དང་སྐྱེ་མཆེད་ལ། །
49



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སངས་རྒྱས་ཀྱི། ས་བོན་ཆོ་གའི་རྟེན་འབྲེལ་ཁྱད་པར་ཅན་གྱིས། བཏབ་ནས་ནི། །རབ་ཚེ་འདིར་འབྲིང་འཆི་
ཀའམ་བར་དོ་རུ། སངས་རྒྱས་ཐོབ་པར། བྱེད་པ་རྒྱུད་རྡོ་རྗེ་རྩེ་མོ་ལས། དཀྱིལ་འཁོར་ཆོ་ག་ཇི་ལྟར་བུ། །ཆོ་ག་ཆོས་དང་
རྣལ་འབྱོར་ཏེ། །གསང་བའི་ཐར་པ་ཡང་དག་འབྱུང༌། །སྐྱེ་བ་འདི་ཉིད་ཁོ་ན་ལ། །རབ་དགའ་སྒྲུབ་པར་བྱེད་པ་ཡིན། །ཞེས་
གསུངས་སོ། །ཡི། །ཐབས་ལ་དབང་བསྐུར་ཞེས་སུ་བཏགས། ཏེ་དཔེར་ན་སྟོན་ཐོག་འབྱུང་བའི་ཐབས་ལ་
སོ་ནམ་བྱེད་པ་བཞིན་ནོ། །དེས་ན་གང་ཟག་དབང་པོ་རབ། །ཨིནྡྲ་བོ་དྷི་ལྟ་བུ། དབང་བསྐུར་ཉིད་ཀྱིས་
གྲོལ་བར་གསུངས། །དབང་གིས་གྲོལ་བར་མ་ནུས་པའི། །གང་ཟག་གཞན་ལ་ལམ་རིམ་གཉིས།
བསྒོམ་དགོས་ལ་དབང་མ་ཐོབ་ན་ལམ་བསྒོམས་ཀྱང་གསང་སྔགས་ཀྱི་ལུགས་ཀྱི་གྲུབ་ཐོབ་མི་ཡོང་བར་གསུངས། སོ། །
དེས་ན་དབང་བསྐུར་ཐོབ་པ་དེ། །བསྲུང་ཞིང་འཕེལ་བར་བྱེད་པ་ལ། །བསྒོམ་པ་ཞེས་སུ་
བཏགས་པ་ཡིན། པས་དབང་གིས་ཡན་ལག་མ་ཡིན་པའི་སྒོམ་བྱ་བ་ལོགས་པ་མེད། །དེ་ཕྱིར་ཕ་རོལ་ཕྱིན་པ་
ལ། །སྨོན་འཇུག་གིསེམས་བསྐྱེད་བླངས་ནས་བསྲུང་བའི་ཐབས། མིན་པའི་ཆོས་གཞན་ལོགས་ན། མེད། །
རྡོ་རྗེ་ཐེག་པའི་སྒོར་ཞུགས་ནས། །དབང་བསྐུར་ལས་གཞན་ཆོས་མེད་དོ། །
དེས་ན་ཐུབ་པས་རྒྱུད་སྡེ་ཐམས་ཅད། ལས། །དབང་བསྐུར་ཁོ་ནར་བསྔགས་པ་དང་། །
མཁས་པ། རྣམས་ཅི་ནས་ཀྱང་བདོག་པ་ཐམས་ཅད་ཕུལ་ཏེ། དབང་བསྐུར་ཞུ་བ། ལ། །གུས་པའི་རྒྱུ་
མཚན་དེ་ལྟར་ཡིན། །ལ་ལ་དབང་བསྐུར་མུ་བཞི་འདོད། །འདི་དབང་བསྐུར་རྒྱལ་པོ་ཞེས་བྱ་བའི་རྒྱུད་
ལས་གསུངས་ཟེར་ཏེ་དེ་བོད་མ་ཡིན། དབང་བསྐུར་བྱས་ཀྱང་མ་ཐོབ་དང་། །མ་བྱས་ཀྱང་ནི་ཐོབ་པ་
དང་། །བྱས་ན་ཐོབ་ལ་མ་བྱས་ན། །མི་ཐོབ་པ་དང་རྣམ་བཞིར་འདོད། །འདི་འདྲ་ཁུངས་མའི་རྒྱུད་སྡེ།
གང་ནའང་བཤད་པ་མེད། །བསྟན་པ་དཀྲུགས་པའི་སྙད་ཀར་ཟད། །འོན་ཀྱང་འདི་ཡང་
བརྟག་པར་བྱ། །
སོ་སོར་ཐར་པའི་སྡོམ་པ་དང་། །བྱང་ཆུབ་སེམས་དཔའི་སེམས་བསྐྱེད་ལའང་། །མུ་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
བཞི་ཅི་ཡི་ཕྱིར་མི་བརྩི། །དེ་བཞིན་བསྒོམ་ལའང་ཅིས་མི་མཚུངས། །བསྒོམས་ཀྱང་མི་སྐྱེ་
མ་བསྒོམས་ཀྱང་། །སྐྱེ་བ་ལ་སོགས་མུ་བཞི་ཡོད་པས་མུ་བཞི་རྩིས་ལ་དབང་བསྐུར་མི་ལེན་པ་ལྟར། སོ་
སོར་ཐར་པའི་སྡོམ་པ་དང་། སེམས་བསྐྱེད་ལའང་མུ་བཞི་རྩིས་ལ་མ་ལེན། སྒོམ་ལའང་མུ་བཞི་རྩིས་ལ་མ་སྒོམས། །མུ་
བཞི་ཀུན་ལ་ཡོད་བཞིན་དུ། །གཞན་ལ་མུ་བཞི་མི་བརྩི་བར། །དབང་བསྐུར་ཉིད་ལ་བརྩི་
བ་ནི། །བདུད་ཀྱི་གསང་ཚིག་ཡིན་པར་དོགས། །དཔེར་ན། སྨན་པ་གཡོན་ཅན་གྱིས་སྨན་བཟང་པོ་ཐམས་
ཅད་བསགས་ཏེ། རྩ་བའི་སྨན་གཅིག་བོར་ནས་ནད་པ་གསོར་མི་རུང་བར་བྱེད་པ་ལྟར། གསང་སྔགས་ཀྱི་ཆོས་ཟབ་མོ་གཞན་
ཡོད་ཀྱང་། རྩ་བའི་སྨན་དབང་བསྐུར་བོར་ནས་གསོར་མི་རུང་བར་གཏོང་སྟེ། གསང་སྔགས་ཀྱི་གནད་ཟབ་མོ་ཐམས་ཅད་དབང་
བསྐུར་ལ་ཡོད་པས་དེ་འཁོར་བའི་ཕྱིར་རོ། །གལ་ཏེ་མུ་བཞི་ཡོད་དུ་ཆུག་ན་ཡང་། །སོ་སོའི་མཚན་ཉིད་ཤེས་མི་
ནུས། །ཅི་སྟེ་ཤེས་པར་ནུས་ན་ནི། །ལུས་ངག་ཡིད་གསུམ་གྱི་རྣམ་པ་ཐ་དད་འདི་ལྟར་ཡོད་ཅེས། དེ་ཡི་
མཚན་ཉིད་སྨྲ་དགོས་ཏེ་སྨྲ་མི་ནུས་སོ། །གལ་ཏེ་འོལ་ཚོད་སྨྲས་ཀྱང་རང་བཟོ་མ་ཡིན་པ། །ཁུངས་མའི་
ལུང་དང་མཐུན་པ་ཁྱེད་ལ་མེད། །དེ་ཁུངས་མ་ནས་འདི་འདྲ་བཤད་པ་མེད་པའི་ཕྱིར་རོ། །གལ་ཏེ་མུ་བཞི་
བདེན་སྲིད་ན། །གཞན་ལ་དབང་བསྐུར་མི་བྱེད་ཀྱང་། །བྱས་ན་ཐོབ་པའི་གང་ཟག་ལ། །
དབང་བསྐུར་ཅི་ཡི་ཕྱིར་མི་དགོས། ། །
གཞན་ལ་དབང་བསྐུར་མི་དགོས་པས། །དེ་ལའང་དབང་བསྐུར་མི་དགོས་ན། །ནད་
མེད་པ་ལ་སྨན་སྤོང་བས། །ནད་པ་ལ་ཡང་སྤོང་ངམ་ཅི། །འདི་འདྲའི་ཆོས་ལོག་ཐམས་
ཅད་ནི། །བདུད་ཀྱི་བྱིན་རླབས་ཡིན་ཞེས་བྱ། ཁ་ཅིག་གསང་སྔགས་གསང་བ་ལ། །ཡེ་
གསང་ཐབས་ཀྱིས་ཆོད་པའི་ཕྱིར། །དབང་བསྐུར་མ་ཐོབ་པ་ལ་གསང་སྔགས་བཤད་ཀྱང་། གསང་སྒྲོགས་ཀྱི།
ལྟུང་བ་མེད་ཅེས་ཟེར། །འདི་ཡང་ཅུང་ཟད་བརྟག་པར་བྱ། །ཡེ་གསང་ཞེས་བྱའི་དོན་ཅི་
ཞིག །གལ་ཏེ་གོ་བ་མེད་པ་ལ། །ཟེར་ན་གོ་བའི་གང་ཟག་ལ། །ཡེ་གསང་མིན་ཕྱིར་ལྟུང་
51



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བར་འགྱུར། །གལ་ཏེ་དམ་པའི་ཆོས་ཡིན་པས། །དམ་ཆོས་བདེན་པའི་བྱིན་རླབས་འདི། །
སུ་ཡིས་ཐོས་ཀྱང་ཕན་ཡོན་ཆེ། །དེས་ན་གསང་སྒྲོགས་མི་འབྱུང་ན། །གལ་ཏེ་ཁྱེད་ཀྱིས། དམ་
ཆོས་བདེན་པ་རུ། །གོ་ན་ཆོས་ནས་འབྱུང་བཞིན་གྱིས། །ཆོས་ལ་གསང་བ་གསང་སྔགས། དང་
མི་གསང་བ་ཕར་ཕྱིན་པའི། །ལུགས་གཉིས་རྒྱལ་བ་རྣམས་ཀྱིས་གསུངས། །དེས་ན་ཡེ་གསང་
ཞེས་བྱ་བ། །འདི་ཡང་ཆོས་ཁུངས་མ་ནས་བཤད་པ་མེད་པའི་ཕྱིར། བསྟན་ལ་གནོད་ཚིག་ཡིན། །
ཁ་ཅིག་འཁྲུལ་དང་མ་འཁྲུལ་མེད། །ཐབས་ལམ་གཅིག་ཏུ་ངེས་པ་མེད། །ལྟ་བ་
རྟོགས་པས་ཀླུ་སྒྲུབ་གྲོལ། །པདྨ་འབྱུང་གནས་བསྐྱེད་རིམ་གྱིས། །དཀའ་ཐུབ་སྤྱད་པས་ལུ་
ཧི་པ། །སྤྱོད་པའི་གྲོགས་ཀྱིས་ནག་པོ་པ། །རླུང་གི་སྟོབས་ཀྱིས་གོ་རཀྵ། །གཏུམ་མོའི་
སྟོབས་ཀྱིས་ཤ་ཝ་རི། །ཕྱག་རྒྱ་ཆེན་པོས་ས་ར་ཧ། །བྱིན་རླབས་སྟོབས་ཀྱིས་ཏོག་ཙེ་བ། །ཟ་
ཉལ་འཆག་གིས་ཞི་བ་ལྷ། །ཨིནྡྲ་བྷ་ཏི་འདོད་ཡོན་གྱིས། །རྟེན་འབྲེལ་ཐམས་ཅད་ཚོགས་
པ་ལས། །བིདྨ་པ་ལ་གྲུབ་ཐོབ་བྱུང་། །འདི་འདྲའི་ཐབས་ལམ་སྣ་ཚོགས་ལ། །སྐུར་བ་
གདབ་ཏུ་མི་རུང་ཟེར། །འདི་ཡང་ལེགས་པར་བཤད་ཀྱིས་ཉོན། །
ཐབས་དང་ཤེས་རབ་གཉིས་མིན་པའི། །སངས་རྒྱས་སྒྲུབ་པའི་ཐབས་གཞན་མེད། །
དེས་ན་གྲུབ་ཐོབ་ཐམས་ཅད་ཀྱང་། །ཕྱོགས་རེའི་ཐབས་ཀྱིས་གྲོལ་བ་མིན། །དབང་དང་
རིམ་གཉིས་ལས་བྱུང་བའི། །ཡེ་ཤེས་སྐྱེས་པས་གྲོལ་བ་ཡིན། །ལྟ་བ་དང་ནི་བསྐྱེད་རིམ་དང་། །
གཏུམ་མོ་དང་ནི་བྱིན་རླབས་སོགས། །དེ་དག་རྐྱང་པས་གྲོལ་བ་མིན། །དབང་བསྐུར་བ་ཡི་
བྱིན་རླབས་དང་། །རིམ་གཉིས་བསྒོམས་པའི་རྟེན་འབྲེལ་གྱིས། །ཡེ་ཤེས་རྟོགས་ནས་གྲོལ་
བ་ཡིན། །བསྐྱེད་རིམ་རླུང་དང་གཏུམ་མོ་སོགས། །
རིམ་པ་གཉིས་ལས་ཐ་དད་མིན། །བྱིན་རླབས་དེ་ལས་བྱུང་བ་ཡིན། །ལྟ་བ་དེ་ཡི་ཡན་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
ལག་ཡིན། །ཕྱག་རྒྱ་ཆེན་པོ་ཞེས་བྱ་བ་དབང་དང་རིམ་པ་གཉིས་པོ། དེའི་ཡེ་ཤེས། ལ་ཟེར་བ་ཡིན་གྱི། བོད་
ལུགས་ཀྱི་ཕྱག་རྒྱ་ཆེན་པོ་འདི་ལ་ཕྱག་རྒྱ་ཆེན་པོར་ཆོས་ནས་བཤད་པ་མེད། །དེ་ཡི་སྤྲོས་བཅས་སྤྱོད་པ་ནི། །ཨིནྡྲ་བྷུ་
ཏིས་མཛད་པ་ཡིན། །དེ་ཡི་སྤྲོས་མེད་སྤྱོད་པ་ལ། །བྷུ་ཟ། སུ་ཉལ། ཀུ་འཆགཞེས་སངས་རྒྱས་
གསུངས། །དེ་ཡི་ཤིན་ཏུ་སྤྲོས་མེད་ནི། །རིམ་གཉིས་བརྟན་པར་བྱ་བའི་ཕྱིར། །གྲུབ་ཐོབ་
རྣམས་ཀྱིས་མཛད་པ་ནི། །རྒྱུད་སྡེ་རྣམས་ལས། ཀུན་ཏུ་བཟང་པོའི་སྤྱོད་པར་བཤད། །དེས་ན་
ཐབས་དང་ཤེས་རབ་ཀྱི། རྒྱུ་རྐྱེན་མ་ཚོགས་པར། །སངས་རྒྱས་འབྲས་བུ་མི་འབྱུང་མོད། །སྔ་མའི་
ལས་འཕྲོའི་བྱེ་བྲག་དང་། །ནང་གི་རྟེན་འབྲེལ་ཁྱད་པར་གྱིས། །ཡེ་ཤེས་སྐྱེ་བའི་སྣ་འདྲེན་ནི། །
ཐབས་ཀྱི་དབྱེ་བས་བྱེད་པར་གསུངས། །དཔེར་ན་ནད་པའི་ལུས་བརྟས་པ། །བཟའ་དང་
བཏུང་བས་བྱེད་མོད་ཀྱི། །དེ་ཡི་ཡི་ག་འབྱེད་པ་ནི། །ཟས་ཀྱི་ཁྱད་པར་སེའུ་འབྲུའམ་ཞོ་ལ་སོགས་པ།
ཡིན་པ་བཞིན། །དེ་ཕྱིར་དབང་དང་རིམ་གཉིས་ལ་སོགས་པའི། ཐབས་ཀྱི་ཁྱད་པར་ལ། །མི་དགོས་ཞེས་
སྐུར་པ་འདེབས་ན་བླུན་པོ་ཡིན། །འོན་ཀྱང་སེམས་ངོ་འཕྲོད་པ་ལྟ་བུ། རེ་རེས་འཚང་རྒྱ་བར། །འདོད་ན་
ཤིན་ཏུ་འཁྲུལ་པར་བཤད། །དེས་ན་གསང་སྔགས་ལ་འཚང་རྒྱ་བར་འདོད་ན། སྨིན་བྱེད་དབང་དང་ནི། །
རིམ་པ་གཉིས་ལ་འབད་པར་གྱིས། །སོ་ནམ་ཚུལ་བཞིན་བྱས་པ་ཡི། །ལོ་ཏོག་རིམ་གྱིས་སྨིན་
པ་ལྟར། །ཕ་རོལ་ཕྱིན་པའི་ལམ་ཞུགས་ན། །གྲངས་མེད་གསུམ་གྱིས་རྫོགས་འཚང་རྒྱ། ། །
སྔགས་ཀྱིས་བཏབ་པའི་ས་བོན་ནི། །ཉི་མ་གཅིག་ལ་ལོ་ཏོག་སྨིན། །རྡོ་རྗེ་ཐེག་པའི་
ཐབས་ཤེས་ན། །ཚེ་འདི་ཉིད་ལ་སངས་རྒྱས་འགྲུབ། །སྟོང་ལ། ཉིད་དང་བྱམས་པ། སྙིང་རྗེ་ལ།
སོགས་བསྒོམ་པ། །ཕ་རོལ་ཕྱིན་པའི་གཞུང་ལུགས་ཡིན། །དེ་ཡིས་ཇི་ལྟར་མྱུར་ན་ཡང་། །བསྐལ་
པ་གྲངས་མེད་གསུམ་གྱི་དཀའ་སྤྱད་དགོས། །རྫོགས་པའི་སངས་རྒྱས་ལམ་པོ་ཆེ། །རྩོད་པ་
ཀུན་ལས་གྲོལ་བའི་ཆོས། །མཁས་པ་ཀུན་གྱིས་གུས་པས་བསྟེན། །གལ་ཏེ་འདི་བཞིན་
ད3



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བསྒྲུབ་འདོད་ན། །མདོ་ལས་རྡོ་རྗེ་ཕག་མོའི་བྱིན་རླབས་བཤད་པ། མེད། །ལྷན་སྐྱེས་ལ་སོགས་
པའི་ལྷ། འདིར་མི་བསྒོམ། །གཏུམ་མོ་འཕྲུལ་འཁོར། ལ་སོགས་ཐབས་ལམ་བྲལ། །ཕྱག་རྒྱ་ཆེན་
པོ་བསྒོམ་པའི་ཐ་སྙད་མེད། །ཚེ་འདི་དང་ནི་བར་དོ་དང་། །ཕྱི་མར་འཚང་རྒྱ་ཕར་ཕྱིན་པ། ཁོང་མི་
བཞེད། །
འོན་ཀྱང་ཐེག་པ་ཆེན་པོ་ཡི། །སྡེ་སྣོད་རྣམས་ལས་འབྱུང་བ་བཞིན། །བྱང་ཆུབ་
མཆོག་ཏུ་སེམས་བསྐྱེད་ལ། །གྲངས་མེད་གསུམ་དུ་ཚོགས་གཉིས་སོགས། །སེམས་ཅན་
ཡོངས་སུ་སྨིན་པ་དང་། །སངས་རྒྱས་ཞིང་རྣམས་ལེགས་པར་སྦྱོངས། །ས་བཅུའི་ཐ་མར་
བདུད་བཏུལ་ནས། །རྫོགས་པའི་སངས་རྒྱས་ཐོབ་པར་ཕར་ཕྱིན་ལས། གསུངས། །ཕ་རོལ་
ཕྱིན་གཞུང་ལྟར་མགོ་དང་རྐང་ལག་གཏོང་ཞིང་ཞུམ་པའི་སེམས་མེད་པ་ལ་སོགས་པ་བསྐལ་པ་གྲངས་མེད་གསུམ་གྱི་
དཀའ་བ་སྤྱད་མི་ནུས་པར། །གལ་ཏེ་འཇུག་པ་བདེ་བས་མྱུར་དུ་སངས་རྒྱས་ཐོབ་པར་འདོད་པས། གསང་
སྔགས་བསྒོམ་པར་འདོད་ན། །ཆོ་ག་ནོར་བ་མེད་པའི་དབང་བཞི་ལོངས། །གདམས་ངག་གི་གནད།
འཁྲུལ་པ་མེད་པའི་རིམ་གཉིས་སྒོམས། །དབང་དང་རིམ་པ་གཉིས་པོ་དེ་ལས་བྱུང་བའི་ཡེ་ཤེས་ནི། །
ཕྱག་རྒྱ་ཆེན་པོ་ཞེས་བྱ་བ་ཡིན་པས་དེ་ལ། གོམས་པར་བྱ། །
བོད་ལུགས་ཀྱི་རྟོག་པ་ཁ་བཀག་པའི་ཕྱག་རྒྱ་ཆེན་པོ་མི་བསྒོམ། དེ་ནས་འཁོར་འདས་བསྲེ་བའི་ཕྱིར། །
རྣམ་པར་དག་པའི་སྤྱོད་པ་རྒྱུད་ནས་གསུངས་པ་བཞིན། སྤྱད། །ནང་གི་རྟེན་འབྲེལ་གྱི། ས་བཅུ་གཉིས།
ལམ་ལྔ། ཀུན་བགྲོད་ནས། །རྡོ་རྗེ་འཛིན་པའི་ས་དགེ་བ། །བཅུ་གསུམ་པ་ནི་ཐོབ་པར་
འགྱུར། །འདི་ནི་དུས་གསུམ་སངས་རྒྱས་ཀྱི། །དམ་པའི་ཆོས་ཀྱི་སྙིང་པོ་ཡིན། །རྒྱུད་སྡེ་དྲི་མ་
མེད་པ། རྣམས་ཀྱི་གསང་ཚིག་མཆོག །འདི་ཉིད་ཡིན་པར་ཤེས་པར་བྱ། །སྐྱེས་བུ་གང་ཞིག་
སངས་རྒྱས་བྱེད་འདོད་ན། །དེ་ཡིས་འདི་བཞིན་སྤྱད་པར་བྱ། །ཡང་ན་ཕ་རོལ་ཕྱིན་པ་ཡི། །
ད4



སུ་བླ་
སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
མདོ་ལས་ཇི་ལྟར་འབྱུང་བ། བཞིན་སེམས་བསྐྱེད་ནས་བསྐལ་པ་གྲངས་མེད་གསུམ་དུ་ཕ་རོལ་ཏུ་ཕྱིན་པ་དྲུག་ལ་
སྤྱོད་པའི་ལུགས། གྱིས། །ཡང་ན་རྡོ་རྗེ་ཐེག་པ་ཡི། །རྒྱུད་སྡེ་བཞིན་དུ་དབང་བསྐུར་མ་ནོར་བ་ལོང་ལ་རིམ་
གཉིས་འཁོར་དང་བཅས་པ་མ་འཁྲུལ་བར། ཉམས་སུ་ལོང་། །ལ་སྒོམས། ཕར་ཕྱིན་དང་གསང་སྔགས་འདི་
གཉིས་མིན་པའི་ཐེག་ཆེན་ནི། །སངས་རྒྱས་རྣམས་ཀྱིས་མདོ་རྒྱུད་གང་ལས་ཀྱང་། གསུངས་པ་
མེད། །
ད་ལྟའི་ཆོས་པ་ཕལ་ཆེ་བ། །འདི་ལྟར་སྣང་སྟེ། བསླབ་པ་གསུམ་པོ་ལྷག་པ་ཚུལ་ཁྲིམས། ཤེས་
རབ། ཏིང་ངེ་འཛིན། མི་སྦྱོང་བས། །ཕ་རོལ་ཕྱིན་པའི་ཆོས་ལུགས་མིན། །གསང་སྔགས་ཀྱི་དབང་
དང་རིམ་གཉིས་མི་ལྡན་པས། །རྡོ་རྗེ་ཐེག་པའི་བསྟན་པ་མིན། །འདུལ་བའི་སྡེ་སྣོད་ལས་ཐ་
ན་ལྟུང་བ་སྡེ་ལྔའི་རྣམ་གཞག་ཙམ་ཡང༌། མི་ཤེས་པས། །ཉན་ཐོས་ཀྱི་ཡང་ཆོས་ལུགས་མིན། །འོན་
ཀྱང་ཁོ་བོ་ཅག་ཆོས་པ་ངོ་མཚར་ཅན་ཡིན་ནོ་ཞེས། ཆོས་པར་ཁས་འཆེ་བ། །ཀྱེ་མ་སངས་རྒྱས་ཀྱི་བསྟན་པ།
གང་གི་ནང་དུའང་མི་འདུ་བ་འདི་གང་གི་བསྟན་པར་འགྱུར། །ཏེ་གང་གི་བསྟན་པར་འགྱུར་ངོ་མ་ཤེས། ཕ་མེད་
པ་ཡི་བུ་མང་ཡང་། །རུས་མེད་པའི་ཕྱིར། རིགས་ཀྱི་ནང་དུ་ཆུད་མི་ནུས། །དེ་བཞིན་དུ་མདོ་རྒྱུད་གང་
གིའང་། ཁུངས་ནས་མ་བྱུང་བའི། །ཆོས་པ་བསྟན་པའི་ནང་དུ་མིན། །དག་དུག་བསྡུས་པའི་གོས་
ལ་ནི། སྤྲང་པོའི་གོས་འོང་གི ། ཆེན་པོ་རྣམས་ཀྱི་ཆས་མི་རུང་། །དེ་བཞིན་དུ། ཐུན་ཚགས་བསྡུས་
པ་ཡི། །ཆོས་ཀྱིས་བླུན་པོ་ཕྲལ་དགའ་བར་བྱེད་ནུས་ཀྱི། དད་ཅན་འཚང་མི་རྒྱ། །དཔེར་ན་བཟང་ངན་འབྲིང་
གསུམ་གྱི་ཟས་བསྲེས་པའི་སྙིགས་མ་ལ་བཀྲུ་བཤལ་ཟེར། དེ་བཞིན་དུ་ཁུངས་ནས་མ་བྱུང་བའི་བསླ་བསྲེ་མང་པོ་ཆོས་ཀྱི་
བཀྲུ་བཤལ་ཡིན། མུ་སྟེགས་བྱེད་པ་ཁ་ཅིག་ཀྱང་། །སངས་རྒྱས་པ་ལ་འདི་སྐད་ཟེར། །སྡིག་པ་
སྤོང་ཞིང་དགེ་བྱེད་ན། །མུ་སྟེགས་ཡིན་ཡང་ཅི་ཞིག་སྐྱོན། །དགེ་བ་མེད་ཅིང་སྡིག་བྱེད་ན། །
ཆོས་པ་ཡིན་ཡང་ཅི་ཕན་ལོ། ། །
དུ5



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དེ་བཞིན་འདི་ནའང་བླུན་པོ་འགའ། །དད་དང་ལྡན་ཞིང་སྙིང་རྗེ་ཆེ། །སྦྱིན་དང་ཚུལ་
ཁྲིམས་བཟོད་པ་བསྒོམ། །བསམ་གཏན་བསྒོམ་ཞིང་སྟོང་པ་ཉིད། །རྟོགས་ན་སངས་རྒྱས་
ཀྱིས་གསུངས་པའི། །སོ་སོར་ཐར་པའི་སྡོམ་པ་དང་། སེམས་བསྐྱེད་དང་། དབང་སྐུར་དང་རིམ་གཉིས་ལ་སོགས་པ་
མདོ་རྒྱུད་རྣམས་དང་མི་མཐུན་ཡང་། །དེ་ལ་སྐྱོན་མེད་དད་པ་དང་སྙིང་རྗེ་ལ་སོགས་པ། དེ་དག་མེད་
ན། །མདོ་རྒྱུད་དང་། མཐུན་བྱ་བའི་མིང་གིས། ཡང་ཅི་ཕན་ལོ། །དེ་ཡང་བརྟག་པར་བྱ་བའི་འཐད་པ་
བཤད་ཀྱིས་ཉོན། །མུ་སྟེགས་བྱེད་ལ་སྐྱབས་འགྲོ་མེད་པས། སྡོམ་པ་མེད། །དེའི། ཕྱིར་དགེ་བ་བྱས་
ན་ཡང་། །བར་མའི་དགེ་བ་བྱ་བ། ཡིན་གྱི་སྡོམ་པ་ལས། །བྱུང་བའི་དགེ་བ་སྲིད་མ་ཡིན། །དེ་
བཞིན་དབང་བསྐུར་མ་ཐོབ་པ། །དེ་ལ་རིག་འཛིན་སྡོམ་པ་མེད། །གསང་སྔགས་ཀྱི་སྡོམ་མེད་དེ་
ཡིས་དགེ་སྤྱད་ཀྱང་། །བར་མའི་དགེ་བ་བྱ་བ། ཡིན་གྱི་གསང་སྔགས་ཀྱི། །སྡོམ་པ་ལས་བྱུང་དགེ་
བ་མིན། །བྱ་དང་རི་དྭགས་ལ་སོགས་པ་སྡིག་པ་མི་བྱེད་ཀྱང་སྡོམ་པས་བསྡུས་པའི་དགེ་བར་མི་འགྱུར་བ་བཞིན་ནོ། ། །
སྡོམ་པའི་དགེ་བ་མ་ཡིན་ན། །གསང་སྔགས་ཐབས་ལམ་རབ་ཟབ་ཀྱང་། །འཚང་མི་
རྒྱ་བར་ཐུབ་པས་དབང་མེད་ན་ནི་དངོས་གྲུབ་མེད་ཅེས་བྱ་བ་ལ་སོགས་པ་རྒྱས་པར། གསུངས། །སྡོམ་པ་
གསུམ་དང་ལྡན་པ་ཡི། །རིམ་གཉིས་ཟབ་མོའི་གནད་ཤེས་ན། །དེ་ནི་ཚེ་འདིའམ་བར་
དོའམ། །སྐྱེ་བ་བཅུ་དྲུག་ཚུན་ཆད་ན། །འགྲུབ་པར་རྡོ་རྗེ་རྩེ་མོ་ལ་སོགས་པར་གསུངས་ཏེ་རྒྱས་པར་ཡི་གེ་མང་
གིས་དོགས་པས་མ་བྲིས། འགྲུབ་པར་རྫོགས་པའི་སངས་རྒྱས་གསུངས། །ཡང་དག་པར་སྦྱོར་བ་ལས།
གཞན་དུ་བསྐལ་པ་བྱེ་བ་ནི། །གྲངས་མེད་པས་ནི་གང་ཐོབ་པ། །གང་གི་དམ་པའི་བདེ་བས་ཁྱོད། །སྐྱེ་བ་འདིར་ནི་འགྲུབ་
པར་འགྱུར།
དེ་ཕྱིར་འདི་ལ་མཁས་རྣམས་གུས། །གང་དག་རབ་ཏུ་འབྱུང་འདོད་ན། །སྡོམ་པ་
བསྲུང་ཕྱིར་འདུལ་བའི་ལུགས་བཞིན། གུས་པས་ལོངས། །ལྟོ་གོས་ཙམ་ལ་དམིགས་པ་ཡི། །རབ་ཏུ་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
འབྱུང་བ་ཐུབ་པས་བཀག །སེམས་བསྐྱེད་བྱེད་པ་དེ་དག་ཀྱང་། །དབུ་མའི་སེམས་བསྐྱེད་གང་ཟག་
ཐམས་ཅད་ལ་བྱ་བར་གསུངས། སེམས་ཙམ་པའི་སེམས་བསྐྱེད་བློ་མ་སྦྱངས་པ་ལ་མི་བྱ་བར་གསུངས་པ་ལ། བསྟན་
པའི་ལུགས་བཞིན་མི་བྱེད་ཀྱི། །ཐོས་ཆུང་རྣམས་ཀྱི་མགོ་བསྐོར་ནས། །བླུན་པོ་དགའ་བར་
བྱ་ཕྱིར་སེམས་ཙམ་པའི་སེམས་བསྐྱེད་ཁྲོམ་ལ་བྱེད་པ་མཐོང་། ཡིན། །གསང་སྔགས་བསྒོམ་པ་མང་མོད་
ཀྱི། །དབང་དང་རིམ་གཉིས་ལ་སོགས་པ་རྒྱུད་སྡེ་བཞིན་དུ་བསྒྲུབ་པ་ཉུང་། །སྤྱོད་པ་བདེ་བའི་འདུ་
ཤེས་ཀྱིས། །ཆོས་ནས་མ་བཤད་པའི་གང་བདེ་བདེ་ལ་བླ་མའི་གདམས་ངག་ཏུ་མིང་བཏགས་ནས། རང་བཟོར་
གསང་སྔགས་སྤྱོད་པར་ཟད། །གལ་ཏེ་དབང་སྐུར་བྱེད་ན་ཡང་། །སྔགས་དང་ཏིང་ངེ་འཛིན་ལ་
སོགས་པའི་ཆོ་ག་བཟང་པོའི་གཞུང་ལུགས་ཀུན་དོར་ནས། །གང་དག་བརྫུན་གྱིས་བསླད་པ་ཕག་
མོའི་དབང་བསྐུར་ལ་སོགས། ལ། །ངོ་མཚར་བཞིན་དུ་གུས་པས་ལེན། །བརྒྱ་ལ་བསྐྱེད་རིམ་བསྒོམ་ན་
ཡང་། །སྦྱང་གཞི་སྦྱོང་བྱེད་ལེགས་འཕྲོད་པའི། །ཆོ་གའི་ཡན་ལག་བསྙེན་སྒྲུབ་བཞི་ལ་སོགས་པ།
ཀུན་བོར་ནས། །རང་བཟོའི་དཀྲོངས་བསྐྱེད་བསྒོམ་པར་ཟད། །དེ་ཡི་དམ་གྱི་ལྷར་དཀྲོངས་ཀྱིས་
སྒོམས་ཤིག་ཅེས་བྱ་བ་ཙམ་ལ་བསྐྱེད་རིམ་དུ་རེ། གཏུམ་མོ་བསྒོམ་པ་ཕལ་ཆེར་ཡང་། །རྒྱུད་ནས་གསུངས་པའི་
ནང་གི་རྟེན་འབྲེལ་མི་ཤེས་པར། །གཅེར་བུ་པ་ལ་སོགས་པའི་མུ་སྟེགས་བྱེད་ཀྱི་གཏུམ་མོ་ལྟར། །
དྲོད་ཙམ་ལ་ནི་དམིགས་པར་གོ་གཏུམ་མོ་རས་ཐུབ་ཅེས་ཟེར་བ་ཐོས། ཡེ་ཤེས་ཅུང་ཟད་སྐྱེས་ན་ཡང་། །
ལོ་ཏོག་དང་སྦུར་མ་འདྲེས་ནས་སྐྱེ་བ་ལྟར་ཡེ་ཤེས་དང་རྣམ་རྟོག་འདྲེས་ནས་སྐྱེ་བ་ཡིན་ཏེ། དེ་འབྱེད་པ་ལ་ལམ་འབྲས་བུའི་
གདམས་ངག་ལྟ་བུ་མེད་ན་སྒོམ་སྐྱེས་ཀྱང་། ། །
དེ་དག་ཉོན་མོངས་རྣམ་རྟོག་དང་། །འབྱེད་པའི་ཐབས་ལ་མི་མཁས་པས། །རྫོགས་
པའི་སངས་རྒྱས་ཀྱི། ལམ་དུ། མི་འགྱུར། །བླ་མ་གསང་སྔགས་ཀྱི་སྡོམ་པ་མ་ཐོབ་པ། ལ་ནི་མོས་ན་
མུ་སྟེགས་བཙུན་ཡང་སྡོམ་པ་མ་ཐོབ་པས་དགེ་སློང་དུ་མི་འགྱུར་ལ། དེས་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
མཁན་པོ་བྱས་ཀྱང་མཁན་པོར་མི་འགྱུར་བ་བཞིན་ནོ། །དཔེ་དེ་བཞིན་དུ། དཔོན་སློབ་གཉིས་ཀ་གསང་སྔགས་
ཀྱི། །དབང་བསྐུར་མ་ཐོབ། སྡོམ་པ་མེད་པ་ཡིན་ལ་སྡོམ་མེད་ལ་བླ་མ་མཚན་ཉིད་དང་ལྡན་པ་མི་སྲིད་པའི། ཕྱིར་
རོ། །
དཔེར་ན་རབ་བྱུང་མ་བྱས་ན། །མཁན་པོའི་ཐ་སྙད་མེད་པ་བཞིན། །དེ་བཞིན་དབང་
བསྐུར་མ་ཐོབ་ན། །བླ་མའི་ཐ་སྙད་མི་འབྱུང་ངོ་། ཐུན་མོང་མ་ཡིན་པའི་གསང་བ་ལས། གང་ལ་དབང་རབ་
མཆོག་ཐོབ་པ། །དེ་ནི་བླ་མར་ཡོངས་སུ་གཟུང་། །ཞེས་གསུངས་ལ། རྒྱུད་རྡོ་རྗེ་གཙུག་ཏོར་ལ་སོགས་པ་ལས་ཀྱང་མང་དུ་
གསུངས་སོ། །དེ་དག་གི་དོན་བླ་མ་ལྔ་བཅུ་པ་ལ་སོགས་པ་མང་པོ་ནས་གསུངས་སོ། །གསང་སྔགས་མིན་པའི་བླ་
མ་ལ། །མོས་པ་བྱས་ཀྱང་ཚེ་འདི་ཡི། །བདེ་སྐྱིད་ཕུན་ཚོགས་ཙམ་ཞིག་གམ། །རིམ་གྱིས་
འགྲུབ་པའི་རྒྱུ་སྲིད་ཀྱི། །དེ་ནི་ཚེ་འདིའམ་བར་དོ་ལ། །སངས་རྒྱས་ཉིད་སྦྱིན་མི་ནུས་སོ། །
ཕ་རོལ་ཕྱིན་པའི་གཞུང་ལུགས་སངས་རྒྱས་ཕལ་པོ་ཆེ་ལ་སོགས་པ། ལས། །བླ་མ་སངས་
རྒྱས་ལྟ་བུ་རུ། །བལྟ་བར་བྱ་ཞེས་གསུངས་མོད་ཀྱི། །སངས་རྒྱས་དངོས་སུ་གསུངས་པ་ཡེ་
ཤེས་གྲུབ་པ་ལས། མེད། །གསང་སྔགས་ཀྱི་བླ་མ་སངས་རྒྱས་ཉིད་ཡིན་ཞེས། །བྱ་བ་དབང་བསྐུར་
ཐོབ་ནས་ཡིན། །དབང་བསྐུར་སྡོམ་པས་མ་འབྲེལ་ན། །བླ་མ་བཟང་ཡང་ཕ་རོལ་ཕྱིན་པ་
ཡིན། །རབ་བྱུང་མིན་ལ་འདུལ་བའི་ལུགས་ཀྱི། མཁན་པོ་མེད། །དབང་མ་བསྐུར་ལ་གསང་སྔགས་
ཀྱི་ལུགས་ཀྱི། བླ་མ་མེད། །སྡོམ་པ་མེད་པ། ལ་སྡེ་སྣོད་ཀྱི་ལུགས་ཀྱི། དགེ་བའི། རྒྱུན་ཆགས་མེད། །
སྐྱབས་འགྲོ་མེད་ན་སངས་རྒྱས་ཀྱི་བསྟན་པའི། ཆོས་པ་མིན། །དགེ་སྦྱོང་སྡོམ་པ་མེད་པ་དང་། །རྒྱལ་
སྲས་སེམས་བསྐྱེད་མ་ཐོབ་པ། །སྔགས་པ་དབང་བསྐུར་མེད་པ་གསུམ། །སངས་རྒྱས་
བསྟན་པའི་ཆོམ་རྐུན་ཡིན། །ཕྱག་རྒྱ་ཆེན་པོ་བསྒོམ་ན་ཡང་། །རྟོག་པ་ཁ་འཚོམ་ཉིདལ་ཕྱག་རྒྱ་
ཆེན་པོ་ཡིན་ཟེར་ནས། བསྒོམ་གྱི། །རིམ་པ། གཉིས་ལས་བྱུང་བའི། ཡེ་ཤེས་ལ། ཕྱག་རྒྱ་ཆེན་པོ་ཡིན་པ་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
ལ། ཕྱག་རྒྱ་ཆེན་པོར་མི་ཤེས་སོ། །
ཕལ་ཆེར་ཡེ་ཤེས་གྲུབ་པ་ལས་རྨོངས་པའི་སྒོམ་པར་མིང་བཏགས་ནས།
དུད་འགྲོའི་རྒྱུ་རུ་གསུངས། །མིན་ན་སེམས་སྟོང་པ་ལ་ངོ་སྤྲད་ནས་དགེ་བ་ཅི་རིགས་བྱས་ནས། གཟུགས་
མེད་ཁམས་སུ་སྐྱེ། །ཡང་ན་སྲིད་པ་གསུམ་ཚོགས་བསགས་ནས་སྟོང་ཉིད་རྟོགས་ན། ཉན་ཐོས་འགོག་པར་
ལྟུང་། །གལ་ཏེ་དེ་ནི་བསྒོམ་ལེགས་ཏེ་ཐབས་ཤེས་རབ་ཟུང་འབྲེལ་དུ་བསྒོམ་ཤེས། ཀྱང་། ། དབུ་མའི་
བསྒོམ་ལས་ལྷག་པ་མེད། །དབུ་མའི་བསྒོམ་དེ་བཟང་མོད་ཀྱི། །འོན་ཀྱང་འགྲུབ་པ་ཤིན་ཏུ་
དཀའ། །ཇི་སྲིད་བསོད་ནམས་དང་ཡེ་ཤེས་ཀྱི་ཚོགས་གཉིས་མ་རྫོགས་པ། །དེ་སྲིད་བསྒོམ་དེ་མཐར་
མི་ཕྱིན། །སྡུད་པ་ལས། དེ་དག་དགེ་བའི་རྩ་བ་ཇི་སྲིད་མ་རྫོགས་བར། །དེ་སྲིད་སྟོང་ཉིད་དམ་པ་དེ་ནི་ཐོབ་མི་འགྱུར། །
ཞེས་སོ། །འདི་ཡི་ཚོགས་གཉིས་རྫོགས་པ་ལ། །བསྐལ་པ་གྲངས་མེད་དང་པོས་ས་དང་པོ། གཉིས་
པས་ས་བརྒྱད་པ། གསུམ་པས་ས་བཅུ་པ། དགོས་པར་གསུངས། །
ངེད་ཀྱི་སངས་རྒྱས་ཀྱིས་གསུངས་པའི། ཕྱག་རྒྱ་ཆེན་པོ་ནི། །དབང་ལས་བྱུང་བའི་ཡེ་ཤེས་
དང༌། །རིམ་པ་གཉིས་ཀྱི་ཏིང་འཛིན་ལས། །བྱུང་བའི་རང་བྱུང་ཡེ་ཤེས་ཡིན། །འདི་ཡི་
རྟོགས་པ་གསང་སྔགས་ཀྱི། །ཐབས་ལ་མཁས་ན་ཚེ་འདིར་འགྲུབ། །དེ་ལས་གཞན་དུ་ཕྱག་
རྒྱ་ཆེ། །རྟོགས་པ་སངས་རྒྱས་ཀྱིས་མ་གསུངས། །དེས་ན་ཕྱག་རྒྱ་ཆེན་པོ་ལ། །མོས་ན་
གསང་སྔགས་གཞུང་བཞིན་སྒྲུབས། །ད་ལྟ་བོད་ཕལ་ཆེས་བསྒོམ་པའི་ཕྱག་རྒྱ་ཆེན་པོ་དང་། །རྒྱ་
ནག་གི་མཁན་པོ་ཧྭ་ཤང་མ་ཧཱ་ཡན་གྱི། ལུགས་ཀྱི་རྫོགས་ཆེན་ལ། །ཡས་འབབ་དང་ནི་མས་
འཛེགས་གཉིས། །རིམ་གྱིས་པ་དང་ཅིག་ཅར་བར། །མིང་འདོགས་བསྒྱུར་བ་མ་གཏོགས་
པ། །དོན་ལ་དེ་གཉིས། ཁྱད་པར་དབྱེ་བ་མེད། །ཆོས་ལུགས་འདི་འདྲ་འབྱུང་བ་ཡང་། །བྱང་
ཆུབ་སེམས་དཔའ་ཞི་བ་འཚོ་སློབ་དཔོན་བོ་དྷི་སཏྲས། །རྒྱལ་པོ་ཁྲི་སྲོང་ལྡེའུ་བཙན་ལ། །ལུང་
པས་ར



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བསྟན་ཇི་བཞིན་ཐོག་ཏུ་བབ། །ལུང་བསྟན་དེ་ཡང་བཤད་ཀྱིས་ཉོན། །རྒྱལ་པོ་ཁྱོད་ཀྱི་བོད་
ཡུལ་འདིར། །སློབ་དཔོན་པདྨ་འབྱུང་གནས་ཀྱིས། །བརྟན་མ་བཅུ་གཉིས་ལ་གཏད་པས། །
མུ་སྟེགས་འབྱུང་བར་མི་འགྱུར་མོད། །འོན་ཀྱང་རྟེན་འབྲེལ་འགའ་ཡི་རྒྱུས། །ཆོས་
ལུགས་གཉིས་སུ་འགྲོ་བར་འགྱུར། །དེ་ཡང་ཐོག་མར་ང་འདས་ནས། །རྒྱ་ནག་དགེ་སློང་
བྱུང་ནས་ནི། །དཀར་པོ་ཆིག་ཐུབ་ཅེས་བྱ་བ། །ཅིག་ཆར་པ་ཡི་ལམ་སྟོན་འགྱུར། །དེ་ཚེ་ང་ཡི་
སློབ་མ་ནི། །མཁས་པ་ཆེན་པོ་ཀ་མ་ལ། །ཤིལ་ཞེས་བྱ་རྒྱ་གར་ནས། །སྤྱན་དྲོངས་དེ་ཡིས་དེ་སུན་
འབྱིན། །དེ་ནས་དེ་ཡི་ཆོས་ལུགས་བཞིན། །དད་ལྡན་རྣམས་ཀྱིས་སྤྱོད་ཅིག་གསུང་། །དེ་
ཡིས་ཇི་སྐད་གསུངས་པ་བཞིན། །ཕྱི་ནས་ཐམས་ཅད་བདེན་པར་གྱུར། །རྒྱ་ནག་ལུགས་དེ་
ནུབ་མཛད་ནས། །རིམ་གྱིས་པ་ཡི་ཆོས་ལུགས་སྤེལ། །ཕྱི་ནས་རྒྱལ་ཁྲིམས་ནུབ་པ་དང་། །
རྒྱ་ནག་མཁན་པོའི་གཞུང་ལུགས་ཀྱི། །ཡི་གེ་ཙམ་ལ་བརྟེན་ནས་ཀྱང་། །དེ་ཡི་མིང་
འདོགས་གསང་ནས་ནི། །ཕྱག་རྒྱ་ཆེན་པོར་མིང་བསྒྱུར་ནས། །ད་ལྟའི་ཕྱག་རྒྱ་ཆེན་པོ་ནི། །
ཕལ་ཆེར་རྒྱ་ནག་ཆོས་ལུགས་ཡིན། །ནཱ་རོ་དང་ནི་མེ་ཏྲི་བའི། །ལུགས་ཀྱི། ཕྱག་རྒྱ་ཆེན་པོ་གང་
ཡིན་པ། །དེ་ནི་ལས་དང་ཆོས་དང་ནི། །དམ་ཚིག་དང་ནི་ཕྱག་རྒྱ་ཆེ། །གསང་སྔགས་རྒྱུད་ནས་ཇི་སྐད་
དུ། །གསུངས་པ་དེ་ཉིད་ཁོང་བཞེད་ཀྱི་རྩེ་གཅིག་དང་། རོ་གཅིག་ལ་སོགས་པ་མི་བཞེད་དོ། །
འཕགས་པ་ཀླུ་སྒྲུབ་ཉིད་ཀྱིས་ཀྱང་། །ཕྱག་རྒྱ་བཞི་པར་འདི་སྐད་གསུང་། ལས་ཀྱི་ཕྱག་
རྒྱ་མི་ཤེས་པ་རྣམས་ཀྱིས་ནི་ཆོས་ཀྱི་ཕྱག་རྒྱ་མི་ཤེས་ན། ཕྱག་རྒྱ་ཆེན་པོའི་མིང་ཡང་རྟོགས་པར་ལྟ་ག་ལ་འགྱུར། ཞེས་གསུངས་
སོ། །ལས་ཀྱི་ཕྱག་རྒྱ་མི་ཤེས་པས། །ཆོས་ཀྱི་ཕྱག་རྒྱའང་མི་ཤེས་ན། །ཕྱག་རྒྱ་ཆེན་པོའི་མིང་
ཙམ་ཡང་། །རྟོགས་པ་ཉིད་ནི་མི་སྲིད་གསུང་། །རྒྱུད་ཀྱི་རྒྱལ་པོ་གཞན་དགེས་པ་རྡོ་རྗེ་དང་། དུས་ཀྱི་
འཁོར་ལོ་ལ་སོགས་པ། དང་ནི། །གྲུབ་པ་སྡེ་བདུན་སོགས་བསྟན་བཅོས་ཆེན་པོ་གཞན་ལས་ཀྱང་། །
༨
)



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
དབང་བསྐུར་དག་དང་མ་འབྲེལ་བ། །དེ་ལ་ཕྱག་རྒྱ་ཆེན་པོ་བཀག །དབང་བསྐུར་བ་ལས་
བྱུང་བ་ཡི། །ཡེ་ཤེས་ཕྱག་རྒྱ་ཆེ་རྟོགས་ན། །ད་གཟོད་མཚན་མ་དང་བཅས་པའི། །འབད་རྩོལ་ཀུན་
ལ་མི་ལྟོས་སོ། །
དེང་སང་བོད། འགའ་ཞིག་བླ་མ་ལ་གསོལ་བ་བཏབ་པ། ཡི། །མོས་གུས་བྱས་པས་རྟོགས་པ་ཅུང་
ཟད་སྐྱེས་པ། ཙམ་གྱིས་སེམས་བསྒྱུར་ནས། །རྟོག་པ་ཅུང་ཟད་འགགས་པ་ལ། །ཕྱག་རྒྱ་ཆེན་
པོའི་ངོ་སྤྲོད་བྱེད། །དེ་འདྲའི་བྱིན་རླབས། བདུད་ཀྱི་ཡིན་པའང་སྲིད། །ཡང་ན་ཁམས་འདུས་
འགའ་ལའང་འབྱུང་། །ཀ་རུ་འཛིན་ཞེས་བྱ་བལ་པོའི་གྲུབ་ཐོབ་ཟེར་བ་ཡི། །བརྫུན་རླབས་ཅན་
གྱི་གྲུབ་ཐོབ་བྱུང་། །དེ་ཡི་དགོན་པ་མཐོང་ཙམ་གྱིས། །འགའ་ལ་ཏིང་འཛིན་སྐྱེས་ཞེས་ཟེར། །
ཕྱི་ནས་དེ་ཡི་གྲུབ་ཐོབ་ཞིག །དེ་ནས་ཏིང་འཛིན་དེ་རྒྱུན་ཆད། །དེ་འདྲའི་ཏིང་འཛིན་བདུད་
རིགས་ཀྱི། །འབྱུང་པོ་རྣམས་ཀྱིས་བྱེད་པར་མདོ་རྒྱུད་ལས། གསུངས། །ནག་པོ་རོ་ཟན་བྱ་བ་ཞིག་གིས་
ཀྱང་ལ་ལར་བསྒོམ་ཐེབས་པ་བྱུང་སྟེ། དེ་ཡང་རྒྱལ་འགོང་ཞིག་གིས་བྱས་པར་འདུག་ཟེར། །སངས་རྒྱས་གསུང་
བཞིན་བསྒྲུབ་པ་ཡི། །བྱིན་རླབས་སངས་རྒྱས་རྣམས་ཀྱི་ཡིན། །སྒོམ་ཆེན་ཁ་ཅིག་སྐྱེ་བ་སྔ་མ་
ལ། །སེམས་བསྐྱེད་དབང་བསྐུར་མ་བྱས་ན། །ཆོས་ལ་དད་པ་མི་སྲིད་པས། །གང་དག་ཐེག་
ཆེན་དད་ཐོབ་པ། །དེ་དག་སྔར་སྦྱངས་ཡིན་པས་ན། །ད་ལྟ་དབང་བསྐུར་བྱ།
མི་དགོས་ཟེར། མོས་པ་ཙམ་སྔར་བྱས་པའི་རྟགས་ཡིན་པས་ད་ལྟ་བྱ་མི་དགོས་ན། །འོ་ན་སོ་སོར་ཐར་
པ་ཡི། །སྡོམ་པ་དག་ལ་མོས་པ་ཡང་། །སྔ་མའི་སྡོམ་པ་ཡོད་པའི་ཕྱིར། །ད་ལྟ་མཁན་སློབ་ཀྱིས།
རབ་ཏུ་དབྱུང་བ་དང་སྡོམ་པ་ལེན་པ། ཅི་དགོས། །བྱང་ཆུབ་སེམས་དཔའི་སེམས་བསྐྱེད་དགོས།
ཀྱང་། །སྔ་མའི་སེམས་བསྐྱེད་ཡོད་པའི་ཕྱིར། །ད་ལྟ་སེམས་བསྐྱེད་བྱ་ཅི་དགོས། རབ་བྱུང་དང་
སེམས་བསྐྱེད་མ་བྱས་ན་བསྟན་པ་དང་འགལ་བས་བྱ་དགོས་སོ་ཞེ་ན། ། །



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དེ་དག་དགོས་ན་གསང་སྔགས་ཀྱི། །དབང་བསྐུར་ཡང་ནི་མ་བྱས་ན་བསྟན་པ་དང་འགལ་
བས་ན་བྱ། ཅིས་མི་དགོས་ཏེ་དགོས། །སངས་རྒྱས་ཆོས་ལ་མི་དགའ་བའི། །མུ་སྟེགས་བྱེད་ཀྱིས་
ཆོས་སྤངས་པ། །སངས་རྒྱས་པའི་དགྲ་ཡིན་པས་དགྲས་ཆོས་སྤངས་པ། །དེ་ལ་མཚར་དུ་མི་བརྩི་ཡི། །སངས་
རྒྱས་ཆོས་ལ་བརྟེན་བཞིན་དུ། །མདོ་རྒྱུད་དྲི་མ་མེད་པ་ལ་ཚིག་གི་ན་ཡ་ཡིན་ཟེར་ནས། ཉན་བཤད་འགོག་
བྱེད་པ། །དེ་ལ་ཁོ་བོ་ངོ་མཚར་སྐྱེས། །ལ་ལ་ཞི་གནས་ཅུང་ཟད་དང་། །སྣང་སྟོང་རྟོགས་པ་ཕྲ་
མོ་ལ། །མཐོང་ལམ་ཡིན་ཞེས་ངོ་སྤྲོད་བྱེད། ཁྱུང་གི་སྒོང་རྒྱ་མ་ཆག་པར་འཕུར་མི་ནུས་པ། ཇི་
བཞིན་དུ། །རྣལ་འབྱོར་པ་ལུས་ཀྱི་རྒྱ་ཡིས་བཅིངས་པས་ན། །ད་ལྟ་ཡོན་ཏན་མི་འབྱུང་བས། །
ལུས་རྒྱ་ཞིག་པའི་ཤི་མ་ཐག །ཡོན་ཏན་ཕྱི་ནས་འབྱུང་ཞེས་ཟེར། །ཐེག་པ་ཆེན་པོའི་མདོ་
རྒྱུད་མཐའ་དགལས། །འདི་འདྲའི་ཆོས་ལུགས་བཤད་པ་མེད། །དཔེར་ན། །ཉི་མ་དེ་རིང་ཤར་བ་
ཡི། །འོད་ཟེར་ནངས་པར་འབྱུང་ཟེར། བ་མི་སྲིད་པ་ཡིན་པས། མཚར། །
ཁ་ཅིག་ཕ་རོལ་ཕྱིན་པ་དང་། །གསང་སྔགས་གཉིས་ཀྱི་མཐོང་ལམ་ལ། །ཕར་ཕྱིན་གྱི་
རྒྱན་ཅན་གསང་སྔགས་ཀྱི་རྒྱན་མེད་ཡིན་ཞེས་ཟེར། །དེ་ལྟར་ཡིན་ན་ས་བཅུའི་བར་གྱི་བསྒོམ་ལམ་ཡང་
རྒྱན་ཅན་དང་རྒྱན་མེད་རིགས་པ་འདིས་མཐར། སངས་རྒྱས་ཀྱང་། །རྒྱན་ཅན་རྒྱན་མེད་གཉིས་སུ་
འགྱུར། །དགོས་ཏེ་རྒྱུ་མཚན་མཚུངས་པས་སོ། །ཉན་ཐོས་རྣམས་ཀྱི་དགྲ་བཅོམ་ལ། །བསམ་གཏན་གྱི་
དངོས་གཞི་ལ་བརྟེན་ནས་ཐོབ་པ་རྒྱན་ཅན་དང་བསམ་གཏན་གྱི་ཉེར་བསྡོགས་ཙམ་ལ་བརྟེན་ནས་ཐོབ་པ་རྒྱན་མེད་
གཉིས་འཐད་ཀྱི། །ཐེག་པ་ཆེན་པོའི་འཕགས་པ་ལ། །རྒྱན་ཅན་རྒྱན་མེད་གཉིས་སུ་གཞུང་
ནས་བཤད་པ་མེད་པས། མི་སྲིད། །མདོ་སྡེ་རྒྱན་ལས། རྒྱལ་སྲས་བྱང་ཆུབ་ཕྱོགས་མཐུན་པ། །རྣམ་པ་སྣ་ཚོགས་ཐམས་
ཅད་ནི། །རྟག་ཏུ་མཐོང་བའི་ལམ་དེ་དང་། །ལྷན་ཅིག་ཏུ་ནི་ཐོབ་པར་འདོད། །ཅེས་གསུངས་སོ། །
ཡང་ཉན་ཐོས་ལྕགས་ཀྱི་ཚྭ་ཚྭ་འཕར་བ་དང་། བར་སྣང་དང་། ས་ལ་བབ་ནས་མནལ་བའི་དཔེས། །
་བམ
A7-



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
དགྲ་བཅོམ་པ་ལ་ཚེ་འདིར་མྱ་ངན་མ་འདས་པ། །བར་དོར་རམ་ཚེ་ཕྱི་མར་ལུས་བླངས་ནས། མྱ་ངན་ལས། འདའ་
བར་གསུངས། །དེ་བཞིན་དུ། གསང་སྔགས་བསྒོམ་པ་ལས། །ཚེ་འདིར་མཐོང་ལམ་མ་ཐོབ་
པ། །བར་དོར་མཐོང་ལམ་ཐོབ་པར་རྒྱུད་ནས་གསུངས་པ་ཡོད། མོད་ཀྱི། །ཁྱེད་ཀྱི་ལུགས་ཀྱི། ཚེ་འདིར་
མཐོང་ལམ་སྐྱེས་པ་ལ། །ཡོན་ཏན་ཚེ་འདི་ལ་མི་འབྱུང་བར། ཤི་ནས་འབྱུང་བ་ནི། །བླུན་པོ་རྣམས་
ཀྱི་སློབ་མ་ལ་མགོ་བསྐོར་བའི། བརྫུན་རིབ་ཡིན། །ཉན་ཐོས་དང་ཐེག་ཆེན་གཉིས་ཀའི་མདོ་རྒྱུད་ཀུན་དང་
མི་མཐུན་པས། །འདི་འདྲའི་ཆོས་ལུགས་མཁས་པས་སྤངས། །ཇོ་བོ་ནཱ་རོ་ཏ་པ་ནི། །དབང་
བསྐུར་དུས་སུ་མཐོང་ལམ་སྐྱེ། །བ། དེ་ནི་ཉི་ཤུ་དགུའི་ཟླ་བ་ལྟར། སྐད་ཅིག་དེ་ལ་འགག །ཆོས་
མཆོག་རྗེས་ཀྱི་མཐོང་ལམ་སྐྱེས་པ་དེ། ནི། །ཚེས་གཅིག་གི་ཟླ་བ་མཐོང་བ་ལྟར་འགག་པ་མེད་ཅེས་
གསུངས་པར་གྲག །འདི་ནི་དཔེ་ཡི་ཡེ་ཤེས་ལ། །མཐོང་བའི་ལམ་དུ་བཏག་པར་ཟད། །པ་
ཡིན་གྱི་མཚན་ཉིད་པ་མ་ཡིན། །འཕགས་པ་ལྷ་ཡིས་སྤྱོད་བསྡུས་སུ། །གང་ཟག་འགའ་ཞིག་བདེན་པ་
མཐོང་ཡང་ཞིང་ལས་ལ་སོགས་པའི། ལས་ཀྱི། མཐའ་ལ། །ཆགས་པ་སྲིད་མོད་འོན་ཀྱང་སྲིད་པ་གཞན་མི་
ལེན། པར་གསུངས་པ་ནི། རྫོགས་རིམ་གྱི། །རང་བྱུང་གི་ཡེ་ཤེས་ཉིད་ཡིན། རྟོགས་པ་ནི། །དཔེ་
ཡི་ཡེ་ཤེས་ཉིད་ཡིན། ལ་དེ་རྟོགས་པ་ལ་བདེན་པ་མཐོང་བར། དགོངས། །དེ་དང་ལམ་འབྲས་ལ་
སོགས་པ། །གྲུབ་ཐོབ་རྣམས་ཀྱི་དགོངས་པ་མཐུན། །དེས་ན་ངེད་ཀྱི་མཐོང་ལམ་ནི། །
འཕགས་པ་མིན་ལ་འབྱུང་མི་སྲིད། །ཐེག་པ་གསུམ་གྱི་ལག་ལེན་ཡང་། །རང་རང་གཞུང་
ལུགས་བཞིན་བྱེད་མི་འགལ་བ་རྣམས་མཐུན་པར་ཉམས་སུ་བླངས། འགལ་བ་རྣམས་དགག་དགོས་གང་གཙོ་ཆེ་རུང་
མཐུན་བརྩིས་ལ་ཉམས་སུ་བླངས། ན། །སངས་རྒྱས་བསྟན་ཡིན་མི་བྱེད་ན། །བསྟན་པའི་གཟུགས་
བརྙན་ཡིན་ཞེས་བྱ། །དཔེར་ན་ཉན་ཐོས་རྣམས་ཀྱི་བླ་མ་སོ་སོ་སྐྱེ་བོ། དེ། །བཟང་ཡང་བཞི་སྡེར་མ་
ལོངས་པས་དགེ་འདུན་དུ་མི་འགྲོ་བས། གང་ཟག་ཁོ་ནར་བས། །ཕ་རོལ་ཏུ། ཕྱིན་པའི་བླ་མ་ནི། །བཟང་
63



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ན་དགེ་འདུན་དཀོན་མཆོག་ཡིན། །སྐྱབས་གསུམ་བདུན་ཅུ་པ་ལས། སངས་རྒྱས་ཆོས་དང་དགེ་འདུན་ནི། །
བདུད་ནི་བྱེ་བ་བརྒྱ་ཡིས་ཀྱང་། །གང་ཕྱིར་དབྱེ་བར་མི་ནུས་པ། །དེ་ཕྱིར་དགེ་འདུན་ཞེས་སུ་བཤད། །ཅེས་གསུངས་སོ། །
གསང་སྔགས་པ་ཡི་བླ་མ་མཆོག །དཀོན་མཆོག་གསུམ་དང་དབྱེར་མེད་ཡིན། །ཧེ་རུ་
ཀ་མངོན་འབྱུང་ལས། བླ་མ་སངས་རྒྱས་བླ་མ་ཆོས། །ཞེས་བྱ་བ་ལ་སོགས་པ་དང་། ཡེ་ཤེས་གྲུབ་པ་ལས། བླ་མ་སངས་རྒྱས་
ཆོས་འགྱུར་ཞིང་། །ཞེས་བྱ་བ་ལ་སོགས་པ་རྒྱས་པར་གསུངས་སོ། །དེས་ན་གསང་སྔགས་པའི་བླ་མ། དེ་ལ་གསོལ་
བཏབ་པས། །དཀོན་མཆོག་གསུམ་པོ་ཚེ་འདིར་འགྲུབ། སྟེ་སངས་རྒྱས། །དེ་ལྟའི་ཐེག་པ་
གསུམ་པོ་ཡི། །སོ་སོའི་གཞུང་ནས་འབྱུང་བ་བཞིན། །བླ་མའི་མཚན་ཉིད་མི་ལྡན་ན། །བླ་མ་
ཙམ། ཡིན་གྱི་དམ་པ་མིན། །ནོ། ། །
དམ་པ་མིན་པ་དེ་ལ་གསོལ་བ་བཏབ་ན་ཡང་། །འཁོར་དང་ལོངས་སྤྱོད་ལ་སོགས་པ། བྱིན་རླབས་
ཅུང་ཟད་ཙམ། འབྱུང་མོད་ཀྱི། །ཚེ་འདིའམ་བར་དོ་ལ་སོགས་སུ། །སངས་རྒྱས་ཉིད་སྦྱིན་པར།
མི་ནུས་སོ། །དེས་ན་དབང་བསྐུར་ཐོབ་པའི་མིས། །དཀོན་མཆོག་གསུམ་པོ་བླ་མའི་ངོ་བོ།
རུ། །འདུས་པར་མཐོང་ནས་བླ་མ་ལ། །གསོལ་བ་བཏབ་ན་བྱིན་རླབས་འཇུག །གལ་ཏེ་
དབང་བསྐུར་མ་ཐོབ་ན། །བླ་མ་དཀོན་མཆོག་གསུམ་ཉིད་དུ། །ཕར་ལ་བསྡུས་ལ་དཀོན་
མཆོག་གསུམ་གྱི་ནང་དུ་བླ་མ་ཡོད་པར་ལྟོས་ལ་དཀོན་མཆོག་གསུམ་རང་ལ། གསོལ་བ་ཐོབ། །རིམ་གྱིས་བྱིན་
རླབས་ཅི་རིགས་འཇུག །དབང་བསྐུར་མ་ཐོབ་པས་བླ་མ་རྐྱང་པ་བཟང་སྲིད་ཀྱང་། །གསོལ་བ་
བཏབ་པ་བྱིན་རླབས་ཆུང་། །འདིའི་རྒྱུ་མཚན་དབང་བསྐུར་མ་ཐོབ་པ་ལ་བཤད་དུ་མི་བཏུབ། དེ་བས་དཀོན་
མཆོག་གསུམ་ཉིད་ལ། །གསོལ་བ་བཏབ་པ་ཤིན་ཏུ་བཟང་། །དབང་བསྐུར་དང་པོ་མ་ཐོབ་
པར། །བསྐྱེད་པའི་རིམ་པ་བསྒོམ་པ་དང་། །དབང་བསྐུར་གཉིས་པ་མ་ཐོབ་པར། །གཏུམ་
མོ་རླུང་འཁྲུལ་འཁོར། ལ་སོགས་བསྒོམ་པ་དང་། །དབང་བསྐུར་གསུམ་པ་མ་ཐོབ་པར། །བདེ་
64



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
སྟོང་ལ་སོགས་ཆོས་སྐུ་ཐོབ་པའི་གདམས་ངག་བསྒོམ་པ་དང་། །དབང་བསྐུར་བཞི་པ་མ་ཐོབ་པར། །
ཕྱག་རྒྱ་ཆེན་པོ་སོགས་བསྒོམ་དང་། །དགེ་སློང་སྡོམ་པ་མ་ཐོབ་པར། །མཁན་སློབ་ལ་སོགས་
བྱེད་པ་ནི། །གསང་སྔགས་མེད་པར་སྦྲུལ་གདུག་གི། །མགོ་ལས་རིན་ཆེན་ལེན་པ་ལྟར། །
རང་གཞན་བརླག་པའི་རྒྱུ་རུ་བས། །མཁས་པ་རྣམས་ཀྱིས་རྒྱང་རིང་སྤང་། །
གཞན་ཡང་གངས་རིའི་ཁྲོད་བོད་ཡུལ། འདི་ན། །འཁྲུལ་པའི་ལག་ལེན་དུ་མ་ཡོད། ཁ་
འབར་མ་ཡི་གཏོར་མ་ལ། །དེ་བཞིན་གཤེགས་པ་བཞི་ཡི་མཚན། །སྔོན་ལ་བརྗོད་པའི་
ལག་ལེན་མཐོང་
། །འདི་ཡང་མདོ་དང་མཐུན་མ་ཡིན། །
མདོ་ལས་སྔོན་ལ་ཡི་དྭགས་ཁ་ནས་མེ་འབར་བ་ལ་སྐྱབས་མཛད་པའི་གཟུངས། སྔགས་བརྗོད་ནས། །
སངས་རྒྱས་བཞི་པོ་རིན་ཆེན་མང་ལ་སོགས་པ། ཕྱི་ནས་གསུངས། །འགའ་ཞིག་ཆུ་སྦྱིན་ནང་དུ་ཟན། །
འཇུག་པའི་ལན་ལེན་བྱེད་པ་ཐོས། །འཇུར་གེགས་ཅན་གྱི་ཡི་དྭགས་ཀྱིས། །ཆུ་སྦྱིན་ནང་དུ་ཟན་
མཐོང་ན། །འཇིགས་པ་ཆེན་པོ་འབྱུང་བར་གསུངས། །དེས་ན་ཆུ་སྦྱིན་ནང་དུ་ཟན། །འདེབས་
པ་ཆོ་ག་ཉམས་པ་ཡིན། །ཟན་གྱི་ཕུད་ལ་ལྷ་བཤོས་དང་། །ཆང་བུ་བྱ་བར་སངས་རྒྱས་
གསུངས། །རྡོ་རྗེ་རྩེ་མོའི་རྒྱུད་ལས་ནི། །ཟས་ཀྱི་ཕུད་ལ་ཆང་བུ་སྦྱིན། །ཞེས་གསུངས་
འཕྲོག་མའི་མདོ་ལས་ཀྱང་། །སངས་རྒྱས་སྟོན་པར་ཁས་འཆེ་ན། །འཕྲོག་མ་ལ་ནི་ཆང་བུ་
སྦྱིན། །ཞེས་གསུངས་དེ་ཡི་ཆོ་ག་ནི། །ལྟ་བ་ངན་སེལ་དང་ཛེ་ཏཱ་རིའི་ཡི་དམ་བླངས་པ་དང་། ལས་དང་པོ་
བའི་བྱ་བ།
ལ་སོགས་ལྟོས། །འགའ་ཞིག་སངས་རྒྱས་གསུངས་པ་ཡི། །ལྷ་བཤོས་ཆང་བུ་མི་
བྱེད་པར། །མ་གསུངས་པ་ཡི་འབྲང་རྒྱས་དང་། །གྲུ་གསུ འཁོར་བཅས་ཀྱི། མ་ལ་སོགས་བྱེད་པ་
མཐོང་། །གསང་སྔགས་རྙིང་མ་འགའ་ཞིག་ལས། །གྲུ་གསུམ་དབང་ཕྱུག་ཆེན་པོའི་སྙིང་། །དབང་ཕྱུག་
65



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དེ་ཡི་འཁོར་བཅས་ཀྱི། ཤ་དང་ཁྲག་གིས་བརྒྱན། །མཐེབ་ཀྱུ་མགོ་བོའི་ཐོད་པས་བསྐོར། །ཆང་
སོགས་བདུད་རྩིས་དེ་བཀང་ནས། །ཧེ་རུ་ཀ་ལ་མཆོད་ཅེས་ཟེར། །གསང་སྔགས་གསར་
མར་གྲུ་གསུམ་གྱི། །གཏོར་མ་གཞུང་ནས་བཤད་པ་མེད། །ཟས་ཀྱི་ཕུད་ལ་ཁྱད་པར་དུ། །གྲུ་
གསུམ་འབུལ་བ་གསུངས་པ་མེད། །ལག་ལེན་ཐམས་ཅད་སངས་རྒྱས་ཀྱི། །གསུང་དང་
མཐུན་ན་བསྟན་པ་ཡིན། །དེས་ན་མདོ་སྡེ་མ་དཀྲུག་པར། །སངས་རྒྱས་གསུང་བཞིན་
ཉམས་སུ་ལོངས། །
ལྟུང་བཤགས་ཀྱི་སངས་རྒྱས་རབ་ཏུ་བྱུང་བ་ཡི། །ཕྱག་ཏུ་མཚོན་ཆ་རལ་གྲི་དང་མདའ་གཞུ་
སོགས། བསྐུར་བའི་སྒྲུབ་ཐབས་བོད་ཀྱིས་བྱས་པ། མཐོང་། ཁྱིམ་པའི་ཆ་ལུགས་ཅན་ལོངས་སྐུའམ་ཁྲོ་བོ་རུ་
སྤྲུལ་པ། དག་ལ། །རྒྱན་དང་མཚོན་ཆ་སོགས་སྲིད་ཀྱི། །རབ་བྱུང་རྣམས་ལ་འདི་མི་སྲིད། །བྱང་
ཆུབ་མཆོག་གི་ཕྱག་རྒྱ་ས་གནོན། མཆོག་སྦྱིན། ཏིང་ངེ་འཛིན། སྐྱབས་སྦྱིན། སོགས། །མཛད་པའི་རིགས་
ལྔ་སེར་འབྱམ་མཐོང་། །འདི་མདོ་ལུགས་ཡིན་ཞེས། བོད། ལ་ལ་སྨྲ། །མདོ་ནས་འདི་འདྲ་
གསུངས་པ་མེད། །བྱ་སྤྱོད་གཉིས་ཀྱི་རྒྱུད་ལས་ཀྱང་། །སངས་རྒྱས་རིགས་ལྔར་བསྡུས་པ་
མེད། །རྣལ་འབྱོར་གྱི། རྒྱུད་དེ་ཉིད་བསྡུས་པ། ལས་གསུངས་པ་ཡི། །རིགས་ལྔ་ཁ་དོག་རྣམ་སྣང་དཀར་
པོ་ལ་སོགས་པ། ཐ་དད་ཅིང་། །ཕྱག་རྒྱ་ཡང་ནི་རྣམ་སྣང་བྱང་ཆུབ་མཆོག་ལ་སོགས་པ། ཐ་དད་གསུངས། །
འདི་ཡི་སྐུ་མདོག་ཕྱག་རྒྱ་ནི། །རྟེན་ཅིང་འབྲེལ་འབྱུང་སྐུ་ཡིན་པས། །ཡེ་ཤེས་ལྔ་པོ་ཁ་དོག་ལྔ་ལ་
རྟེན་འབྲེལ་བསྒྲིག་པ། ལ་འཐད་པ་ཡིན། །དུས་ཀྱི་འཁོར་ལོ་ལ་སོགས་ལས། །རིགས་ལྔའི་ཁ་དོག་
གཞན་གསུངས་པ། །འབྱུང་བ་རྣམ་པ་ལྔ་སྦྱོང་བའི། །རྟེན་ཅིང་འབྲེལ་འབྱུང་སྐུ་ཡིན་ནོ། །
འདི་འདིར་བཤད་དུ་མི་རུང་བླ་མའི་ཞལ་ལས་དྲིས། སངས་རྒྱས་གསེར་མདོག་ཅེས་མདོ་ལས།
གསུངས་པ། །འཛམ་བུ་ཆུ་བོའི་གསེར་ལྟར་དྲི་མ་མེད་ཅིང་དྭངས་བའམ། །སྤྲུལ་སྐུ་ཕལ་ཆེ་བ། ལ་
ར
།
66



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
དགོངས་ཏེ་གསུངས། །གཞན་དུ་སྨན་བླ་ནམ་མཁའི་མདོག ། སྔོན་པོ་ཉིད་དུ་མདོ་ལས་
གསུངས། །པ་དང་འགལ་བར་འགྱུར་རོ། ཡི་དམ་ལྷ་ཡི་སྒྲུབ་ཐབས་དང་། །སྔགས་ཀྱི་བཟླས་པའི་
ཆོ་ག་དང་། །མཆོག་སངས་རྒྱས། དང་ཐུན་མོང་ཞི་སོགས། དངོས་གྲུབ་དང་། །སྒྲུབ་པའི་ཆོ་ག་ཇི་
སྙེད་པ། །སྒྲུབ་ཐབས་ཀྱི་ཆོ་ག་མདོ་སྡེ་ཀུན་ལས་གསུངས་པ་མེད། །དེང་སང་གང་ཟག་ལ་ལ་གསང་
སྔགས་ལ་མི་མོས་པར། །སྒྲོལ་མ་དང་མི་གཡོ་བ་ལ་སོགས་པ་ནས་བཟུང་ནས་དགེས་རྡོར་བདེ་མཆོག་གི་བར་གྱི་ལྷ་
བསྒོམ་སྔགས་བཟླ་བ་རབ་གནས་སྦྱིན་སྲེག་ལ་སོགས་བྱེད་པ་ཡང་། །སངས་རྒྱས་ཀྱི། བསྟན་པ། དང་མཐུན་
པ་མིན། །གཞན་ཡང་སྦྱིན་སྲེག་རོ་སྲེག་དང་། །བདུན་ཚིག་སཱཙྪའི་ཆོ་ག་སོགས། །དེང་སང་
གསང་སྔགས་ལུགས་བོར་ནས། །མདོ་མཆོད་ཙམ་ལ་བརྟེན་པ་ཡི། །ཆོ་གའི་རྣམ་གཞག་བྱེད་
པ་ཡོད། །
ཕ་རོལ་ཕྱིན་པའི་མདོ་སྡེ་དང་། །བསྟན་བཅོས་ཀུན་ལས་ཆོ་ག་དེ་དག་གསུངས་པ་མེད། །
རྒྱུན་ཆགས་གསུམ་པ་ཙམ་མ་གཏོགས་པ་གཞན་ལ་དབྱངས་བྱ་བར་མ་གསུངས། འདི་དག་ངན་སོང་སྦྱོང་རྒྱུད་ལ། །
སོགས་པའི་རྒྱུད་སྡེ་འགའ་ཞིག་ལས། །གསུངས་པའི་རྗེས་སུ་འབྲངས་བ་ཡི། །གསང་
སྔགས་པ་ལ་གྲགས་པ་ཡིན། །དེ་བཞིན་རབ་གནས་མདོ་ལུགས་དང་། །ཕྱག་ན་རྡོ་རྗེ་མདོ་
ལུགས་དང་། །ལྟུང་བཤགས་དང་ནི་ཤེར་སྙིང་སོགས། །སྔགས་ལུགས་ཡིན་ཞེས་འཆད་པ་
ཐོས། །འདི་ཡང་བརྟག་པར་བྱ་བས་ཉོན། །མདོ་ནས་རབ་གནས་བཤད་པ་མེད། །འོན་ཀྱང་
མཆོད་བསྟོད་བཀྲ་ཤིས་སོགས། ། །
ཕྱག་བྱས་མེ་ཏོག་གཏོར་ནས་ངེད་ཀྱི་མཆོད་གནས་ཡིན་ཞེས། རྒྱལ་པོའི་མངའ་དབུལ་ལྟ་བུ་ལ། །
རབ་གནས་ཡིན་ཞེས་སྨྲ་ན་སྨོས། །རྒྱ་གར་ན་ཁྲོན་པ་དང་སྐྱེད་མོས་ཚལ་ལ་སོགས་པ་ལ་མཆོད་པ་བྱེད་པ་ལ་
ཡང་རབ་གནས་སུ་མིང་འདོགས་པ་ཡོད། ལྷ་བསྒོམ་པ་དང་སྔགས་བཟླས་དང༌། །བུམ་པ་ལྷ་ཡི་སྟ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གོན་དང་། །དངོས་གཞིའི་དམ་ཚིག་སེམས་དཔའ་དང་། །ཡེ་ཤེས་འཁོར་ལོ་དགུག་གཞུག་
དང༌། །སྤྱན་དབྱེ་བརྟན་པར་གཞུགས་པ་དང་། །སྔགས་ཀྱིས་བྱིན་གྱིས་བརླབས་པ་ཡི། །
མེ་ཏོག་དོར་ནས་ལེགས་མཆོད་དེ། །བཀྲ་ཤིས་རྒྱས་པར་བྱེད་པ་ཡི། །ཆོ་ག་གསང་སྔགས་
རྒྱུད་སྡེ་ལས། །གསུངས་ཀྱི་ཕ་རོལ་ཕྱིན་ལས་མིན། །བོད་ལ་ལ་ཇོ་བོ་རྗེའི། གདམས་ངག་ཡིན་
ཞེས་སྨྲ། །འོ་ན་མདོ་སྡེ་གང་དག་ལ། །བརྟེན་པ་ཡིན་པ་སྨྲ་དགོས་སོ། ། །
འོན་ཀྱང་མདོ་གང་ནས་ཀྱང་བཤད་པ་མེད། ཇོ་བོ་ཡང་བཤད་མི་གསུངས། བཤད་པ་མེད་པ་ལ་གདམས་ངག་ཡིན་
གསུངས་ན། ཇོ་བོས་ཀྱང་སངས་རྒྱས་ཀྱི་བསྟན་པ་མ་བཟུང་བ་ཡིན། དེང་སང་གསང་བ་འདུས་པའི་ལྷ། །
བསྒོམས་ནས་དེ་དག་གི་སྔགས་བཟླས། མདོ་ལུགས་ཡིན་ཞེས་སྨྲ། །གསང་འདུས་ལ་སོགས་ཆོ་
ག་ལ། །མདོ་ལུགས་ཆོ་ག་འབྱུང་བ་མཚར། །དཔེར་ན་སེང་གེའི་ཕྲུ་གུ་གླང་ཆེན་ལས། །བྱུང་
ན་སྔོན་མེད་སྲོག་ཆགས་ཡིན། །མཁས་པ་རྣམས་ཀྱིས་འདི་འདྲ་ཡི། །ཆོ་ག་སླན་ཆད་མ་
བྱེད་ཅིག །ལྷ་ལ་རབ་ཏུ་གནས་པ་དང་། །མི་ལ་དབང་བསྐུར་བྱ་བ་སོགས། །རྡོ་རྗེ་སློབ་
མའི་དབང་བསྐུར་བ། །ཐོབ་ཀྱང་རྡོ་རྗེ་སློབ་དཔོན་གྱི་དབང་མ་ཐོབ་པར། བྱ་བར་མ་གསུངས་ན། །
དབང་བསྐུར་གཏན་ནས་མ་ཐོབ་པའི། །གང་ཟག་རྣམས་ཀྱིས་སྨོས་ཅི་དགོས། །རྡོ་རྗེ་སློབ་
མའི་དབང་བསྐུར་ཙམ། །ཐོབ་ནས་ལྷ་བསྒོམ་ཙམ་དང་ནི། །བཟླས་བརྗོད་དང་ནི་སྦྱིན་
སྲེག་དང་། །ལས་ཚོགས་ལ་སོགས་བསྒྲུབ་པ་ཡི། །ཐུན་མོང་གི་དངོས་གྲུབ་དང་ནི་མཆོག་སྒྲུབ་
པའི། ཕྱག་རྒྱ་ཡི། །ཡེ་ཤེས་སྒྲུབ་པའི་ཆོ་ག་དང་། །གསང་སྔགས་ཀྱི་རྒྱུད་དང་རྟོག་པ་ལ་སོགས། །
འགའ་ཞིག་ཉན་པ་ལ། །དབང་བ་ཡིན་གྱི་རྒྱུད་འཆད་དང་། །དབང་བསྐུར་དང་ནི་རབ་
གནས་སོགས། །རྡོ་རྗེ་སློབ་དཔོན་གྱི་ཐུན་མོང་མ་ཡིན་པའི། ཕྲིན་ལས་བྱར་མི་རུང་། །རྡོ་རྗེ་སློབ་
དཔོན་དབང་ཐོབ་ནས། །འཁོར་ལོ་ལྷ་ཡི་དེ་ཉིད་སོགས། །རྣམ་དག་དཀྱིལ་འཁོར་བསྒོམ་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
པ་དང་། །དབང་བསྐུར་དང་ནི་རབ་གནས་སོགས། །སློབ་དཔོན་གྱི་ནི་ཕྲིན་ལས་དང་། །སངས་
རྒྱས་ཀུན་གྱི་དམ་ཚིག་དང་། །བླ་ན་མེད་པའི་སྡོམ་པ་སོགས། །
འདི་ཚོའི་བཤད་པ་དབང་བསྐུར་མ་ཐོབ་པ་ལ་བཤད་དུ་མི་རུང་བས་བླ་མའི་ཞལ་ལས་དྲིས། རྡོ་རྗེ་སློབ་
དཔོན་ཁོ་ནའི་ལས། །ཉིད་ཡིན་པས་རྡོ་རྗེ་སློབ་དཔོན་གྱི་དབང་མ་ཐོབ་པ། གཞན་གྱིས་བྱར་མི་རུང་། །
དེང་སང་རབ་གནས་མདོ་ལུགས་ཞེས། །འཆད་པ་སངས་རྒྱས་བསྟན་པ་མིན། །ཁྱིམ་པས་
མཁན་སློབ་བྱེད་པ་དང་། །རྡོ་རྗེ་སློབ་དཔོན་མ་ཡིན་པས། །དབང་བསྐུར་རབ་གནས་བྱེད་
པ་ནི། །གཉིས་ཀ་སངས་རྒྱས་ཀྱི། བསྟན་པ་མིན་པར་མཚུངས། །ད་ལྟ་བོད་ན་ཁྱིམ་པས་མཁན་སློབ་བྱས་
ན་གད་མོ་བྱེད། དབང་བསྐུར་མ་ཐོབ་པར་རབ་གནས་བྱེད་པ་ལ་གད་མོ་མི་བྱེད་པར་སྣང་སྟེ་ཆོས་དང་བསྟུན་ན་འདི་གཉིས་
འདྲ་བ་ཡིན། ཕྱག་ན་རྡོ་རྗེའི་བསྒོམ་བཟླས་ཀྱང་། །མདོ་སྡེ་རྣམས་ནས་བཤད་པ་མེད། །
གཟུངས་འབུམ། ནས་བཤད་པ་དེ་དག་ནི། །བྱ་བའི་རྒྱུད་ཀྱི་ཆོ་ག་ཡིན། །གཟུངས་འབུམ་ཐམས་ཅད་
བྱ་བའི་རྒྱུད་ཡིན། བླུན་པོའི་བསམ་པ་ལ་པོ་ཏི་ཆེན་པོ་ལ་བྲིས་པས་མདོ་ཡིན་སྙམ་སྟེ་ཆོས་ཀྱི་རྣམ་དབྱེ་མ་ཤེས་པས་འཁྲུལ་པ་
ཡིན། བྱང་ཆུབ་ལྟུང་བཤགས་སངས་རྒྱས་ཕྱག་མཚན་ལ། །ཕུབ་དང་རལ་གྲི་མདའ་གཞུ། སོགས་
འཛིན་པའི། །སྒྲུབ་ཐབས་སངས་རྒྱས་ཀྱིས་མདོ་རྒྱུད་གང་ལས་ཀྱང་། མ་གསུངས། །མདོ་དང་
རྒྱུད་ཀྱི་ཁྱད་པར་ནི། །དབང་དང་ལྷ་བསྒོམ་དང་བཟླས་བརྗོད་སོགས། ཆོ་གའི་བྱ་བ་ཡོད་མེད་ཡིན། །
དེ་ལྟར་ཁྱད་ཡོད་མེད་དེའི་རྒྱུ་མཚན། ཤེས་ནས་མདོ་སྡེ་དང་། སྔགས་ཀྱི་ལུགས་ཀྱི་ཁྱད་པར། རྣམས་
དཔྱོད་དེ་ཤེས་པར་གྱིས་ལ་སྨྲས། གསང་སྔགས་སྔ་འགྱུར་བ་ལ་ལ་ཐེག་པ་རིམ་དགུ་ལ། །ལྟ་བ་ཐ་དད་
ཡོད་ཅེས་ཟེར། །ཉན་ཐོས་དང་ནི་ཐེག་ཆེན་ལ། །ལྟ་བའི་རིམ་པ་ཡོད་མོད་ཀྱི། །ཕ་རོལ་
ཕྱིན་དང་གསང་སྔགས་ལ། །སེམས་ཙམ་དབུ་མ་གཉིས་ཕར་ཕྱིན་གསང་སྔགས་གཉིས་ཀ་ལ་ཡོད། དེ་ལས་ལྷག་
པའི། ལྟ་བའི་དབྱེ་བ་བཤད་པ་མེད། །འགའ་ཞིག་ལས་དབུ་མ་ལས་ཀྱང་ཁྱད་པར་དུ་འཕགས་ཟེར་བ་ཡོད་དེ།
མཐར་འཛིན་གྱི་དབུ་མ་འགའ་ཞིག་བཟློག་པའི་ཕྱིར་ཡིན། འཛིན་མེད་ཀྱི་དབུ་མ་དང་ཁྱད་མེད། དེའི་རྒྱུ་མཚན།



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཕ་རོལ་ཕྱིན་པའི་སྤྲོས་བྲལ་ལས། །ལྷག་པའི་ལྟ་བ་ཡོད་ན་ནི། །ཐེག་པ་རིམ་དགུའི་ཡང་རྩེའི།
ལྟ་དེ་སྤྲོས་པ་ཅན་དུ་འགྱུར། །སྤྲོས་བྲལ་ཡིན་ན་དབུ་མ་དང་ཁྱད་པར་མེད། །དེས་ན་བཤད་
པས་གོ་བ་ཡི། །ཐོས་པ་ལས་བྱུང་བའི་ཤེས་རབ་ཀྱི། ལྟ་བ་གཅིག་ཉིད་ཡིན། །འོན་ཀྱང་སྤྲོས་བྲལ་
མངོན་སུམ་དུ། རྟོགས་པ་ཡི། །ཐབས་ལ་གསང་སྔགས་ཁྱད་པར་དུ། འཕགས། །ཁ་ཅིག་དབུ་
མའི་ལྟ་བ་ནི། །ཀུན་རྫོབ་འདི། ཇི་ལྟར་སྣང་བ། བཞིན་དུ་གསལ་བ། ཡིན། །དོན་དམ་པ་ཡོད་མེད་ལ་
སོགས་པ། མཐའ་བཞིའི་སྤྲོས་དང་བྲལ། །བ་ཡིན་ཟེར། བྱ་བའི་རྒྱུད་ཀྱི་ཀུན་རྫོབ་ནི། །སྐུ་གསུང་
ཐུགས་ཀྱི་ལྷ་རིགས་གསུམ་རྒྱལ་བའི་དཀྱིལ་འཁོར་ཡིན། །དོན་དམ་དབུ་མ་དང་མཚུངས་
ཟེར། །
སྤྱོད་པའི་རྒྱུད་ཀྱི་ཀུན་རྫོབ་དང་། །རྣལ་འབྱོར་རྒྱུད་ཀྱི་ཀུན་རྫོབ་ནི། །རིགས་ལྔའི་རྒྱལ་
བར་སྣང་བ་ཡིན། །རྣལ་འབྱོར་ཆེན་པོའི་ཀུན་རྫོབ་ནི། །དམ་པ་རིགས་བརྒྱ་ཡིན་ཞེས་ཟེར། །ལྟ་
ཐོག་ནས་སྒོམ་དེའི་ངང་ནས་སྤྱོད་པ་བྱེད་ཅེས་ལྟ་བསྒོམ་རྣམ་དབྱེ་མ་ཕྱེད་ཅིང་། །ཐབས་སྒོམ་པ། དང་ལྟ་བ་
ཤེས་རབ་སྤྱོད་པས་དེ་གཉིས་མཐར་འབྱིན་པ། མ་ཤེས་པས། །འདི་འདྲའི་དབྱེ་བ་འཁྲུལ་བ་ཡིན། །
འདི་ཡི་འཐད་པ་བཤད་ཀྱིས་ཉོན། །རིགས་གསུམ་དང་རིགས་ལྔ། ལ་སོགས་པ། སངས་རྒྱས་
སུ། །བསྒོམ་པའི་ལྡོག་པ། ཡིན་གྱི་ལྟ་བའི་ལྡོག་པ། མིན། །བྱ་སྤྱོད་རྣལ་འབྱོར་རྒྱུད་གསུམ་ལས། །
སྣང་བ་ཀུན་རྫོབ་འདི། ལྷ་རུ་གསུངས་པ་མེད། །འོན་ཀྱང་བྱ་བའི་རྒྱུད་དུ་ནི། །རིགས་གསུམ་གྱི་བྲིས་
སྐུ་ལ། ལྷ་རུ་བསྒོམས་ནས་ཀྱང་། །དེ་ལས་དངོས་གྲུབ་ལེན་པ་ཡིན་ནོ། །
དེས་ན་དཀའ་ཐུབ་དང་། གཙང་སྦྲ་ཡིས། །སངས་རྒྱས་མཉེས་ནས་དངོས་གྲུབ་
གནང་། །སྤྱོད་པའི་རྒྱུད་དུ་བྲིས་སྐུ་དང་། །རང་ཉིད་གཉིས་ཀ་ལྷར་བསྒོམས་ནས། །བདག་གི་
སངས་རྒྱས་དང་མདུན་གྱི་སངས་རྒྱས་གཉིས་གྲོགས་པོ་ལྟ་བུའི་ཚུལ་གྱིས། དངོས་གྲུབ་ལེན། །རྣལ་འབྱོར་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
རྒྱུད་དུ་ཕྱི་རོལ་གྱི་བྲིས་སྐུ་ལ་སོགས། ལ། །དམིགས་པའི་རྐྱེན་ཙམ་བྱས་ནས་ཀྱང་། །རང་ཉིད་
གཙོ་བོར། དམ་ཚིག་སེམས་དཔའ་རུ་བསྒོམ་པ། ལ། །ཡེ་ཤེས་འཁོར་ལོ་སྔགས་ཏིང་ངེ་འཛིན་ཕྱག་རྒྱའི་སྒོ་ནས།
སྤྱན་དྲངས་ནས། །ཇི་སྲིད་ཕྱག་རྒྱ་མ་བཀྲོལ་བ། །དེ་ཡི་བར་དུ་རང་གི་ལུས་ལ། སངས་རྒྱས་
བཞུགས། །ཕྱག་རྒྱ་བཀྲོལ་ནས་རང་གི་ལུས་ལས། སངས་རྒྱས་ཐོན་ཏེ་རང་བཞིན་གྱི་གནས་སུ།
གཤེགས། །དེ་ནས་རང་ཉིད་ལྷ་མ་ཡིན་པར། ཐ་མལ་དུ། འགྱུར། །རོ། ། །
འདི་དག་གི་ནི་ལུང་སྦྱོར་རྣམས། །ཡི་གེ་མངས་ཀྱིས་དོགས་པས་བཞག་སློབ་དཔོན་ཀུན་
དགའ་སྙིང་པོས་ཕྱག་རྒྱ་གང་དང་གང་ནས་བྱུང་དེ་དང་དེ་ཉིད་དུ་བཀྲོལ་ཏེ་ཡེ་ཤེས་སེམས་དཔའ་གཤེགས་སུ་གསོལ་ལོ། །
གཞན་དུ་ན་ལྷ་ལ་བརྙས་པར་འགྱུར་རོ། །ཞེས་བྱ་བ་ལ་སོགས་པ་རྒྱས་པར་དེ་ཉིད་སྣང་བ་ལ་སོགས་པར་ལྟོས། རྣལ་
འབྱོར་ཆེན་པོའི་རྒྱུད་དུ་ནི། །དག་པ་གསུམ་གྱི་རང་བཞིན་བཤད། །འདི་ཡི་ལུང་རིགས་
མན་ངག་རྣམས། །དབང་བསྐུར་མ་ཐོབ་པ་ལ་བཤད་དུ་མི་རུང་བས་བླ་མའི་ཞལ་ལས་ལེགས་པར་དྲིས། །
གལ་ཏེ་བྱ་བའི་རྒྱུད་ཀྱི་ཡང་། །རྫོགས་ཆེན་གྱི་ལུགས་ལྟར་ཀུན་རྫོབ་ལྷ་རུ་གནས་པར་འདོད། ན་ནི། ། །
རང་རེའི་ལྷ་ཅིའང་མི་ཟ་བ་ལ་སོགས་པའི་དཀའ་ཐུབ་འཐོར་འཐུང་ལ་སོགས་པའི། གཙང་སྦྲ་ག་ལ་
འཐད། །ལྷ་ལ་ལ། གཙང་བ། དང་ལ་ལ། མི་གཙང་བའི་ལྷ་གཉིས། མེད། །ལྷ་རྣམས་དཀའ་ཐུབ་
ཀྱིས་མི་གདུང་། །ཁ་ཅིག་སྤྱོད་པའི་རྒྱུད་ཀྱི་ཡང་
། །ཀུན་རྫོབ་རིགས་ལྔ་ལ་སོགས་པ་ལྟ་བ་རྣལ་འབྱོར་གྱི།
རྒྱུད་དང་མཐུན། །སྤྱོད་པ་བྱ་བའི་རྒྱུད་བཞིན་གཙང་སྦྲ་འབའ་ཞིག་བྱེད། །ཅེས་ཟེར་བ་ཡོད་དེ། འདི་
ཡང་དེ་ལྟར་ངེས་པ་མེད། །སྤྱོད་པའི་རྒྱུད། འདི་ནི་གཉིས་ཀའི་རྒྱུད་ཡིན་པས། །ལྷ་མ་བསྒོམ་པའི་
སྐབས་རེས་འགའ་གཙང་སྦྲ་སྤྱོད་མོད་ཀྱི། །ཕལ་ཆེར་ཅི་བདེར་སྤྱོད་པར་གསུངས། །ངན་སོང་
སྦྱོང་རྒྱུད་ལས་རྡོ་རྗེ་སེམས་དཔའི་གནས་འདུག་སྟེ། །ཐམས་ཅད་ཟོས་ཏེ་ཀུན་བྱས་ཀྱང་། །འགྲུབ་འགྱུར་ཉེས་པས་མི་གོས་
ན། །སྙིང་རྗེ་ལྡན་པས་སྨོས་ཅི་དགོས། །ཞེས་སོ། །
སྤྱོད་པའི་རྒྱུད་ལ་རིགས་ལྔ་ཡི། །དོན་གྲུབ་ན་ཡང་ཐ་སྙད་མེད། །རྣམ་སྣང་ལ་ཀུན་རིགམི་



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བསྐྱོད་པ་ལ་སྦྱོང་བའི་རྒྱལ་པོ། རིན་འབྱུང་ལ་རྒྱལ་མཆོག་རིན་ཆེན། འོད་དཔག་མེད་ལ་ཤཱཀྱ་ཐུབ་པ། དོན་གྲུབ་ལ་མེ་ཏོག་
ཆེར་རྒྱས་ལ་སོགས་པའི་ཐ་སྙད་ཀྱང་མི་འདྲ། ཕྱག་རྒྱ་ཡང་རྣམ་སྣང་ལ་ཏིང་ངེ་འཛིན་ལ་སོགས་པ་མི་འདྲ། ཕྱག་རྒྱ་སྐུ་
མདོག་རྣམ་དག་ཀྱང་། །རྣལ་འབྱོར་རྒྱུད་བཞིན་དེར་མ་གསུངས། །དེས་ན་རྣལ་འབྱོར་རྒྱུད་
མན་ཆད། །བསྐྱེད་ཆོག་གི་ཐབས་ཀྱིས་ལྷར་བསྒོམ་པ་མ་གཏོགས་པ། ཀུན་རྫོབ་འདི། ལྷ་རུ་གསུངས་པ་
མེད། །འོན་ཀྱང་ཀུན་རྫོབ་ཐམས་ཅད་ནི། །རྒྱུད་སྡེ་གསུམ་པོའི་ལུགས་ཀྱིས་ཇི་ལྟར་སྣང་བ་བཞིན་
དུ་བས། །ཀྱི་ལྟར་སྣང་བ་མ་ཡིན་ནོ། བྲིས་སྐུ་ལ་སོགས་ལྷར་བསྒོམ་པ། །དེ་ནི་བསྐྱེད་ཆོག་གིཐབས་
ཀྱི་ཁྱད་པར་གྱིས་ལྷར་འགྱུར་བ། ཡིན། །
རྣལ་འབྱོར་ཆེན་པོའི་རྒྱུད་སྡེ་ལས། །ཀུན་རྫོབ་ཇི་ལྟར་སྣང་བ་འདི། །ཐབས་ལ་
མཁས་པའི་ཁྱད་པར་གྱིས། །སྦྱང་གཞི་སྦྱོང་བྱེད་ངོ་སྤྲོད་པ། །དེ་ཚེ་དམ་པ་རིགས་བརྒྱ་
ལ། །སོགས་པའི་དབྱེ་བ་རྒྱལ་བས་གསུངས། །འདིའི་འཐད་པ་དབང་བསྐུར་མ་ཐོབ་པ་ལ་བཤད་དུ་མི་ཉན།
དེས་ན་ཀུན་རྫོབ་ལྡོག་པ་དང་། །ལྟ་བའི་ལྡོག་པ་མ་ཕྱེད་པས། །གསང་སྔགས་རྙིང་མའི་
ཀུན་རྫོབ་ཀུན། །ལྟ་བ་དང་འཁྲུལ་བའི་རྒྱུ་མཚན། དེ་ལྟར་ཡིན། །གསང་སྔགས་སྔ་འགྱུར་རྙིང་མ།
བ་རྣམས་ནི། །ཡོ་ག་རྣལ་འབྱོར་མཧཱ་ཡོ་ག་རྣལ་འབྱོར་ཆེན་པོ་དང་། །ཨ་ནུ་ཡོ་ག་ནི་རྗེས་སུ་རྣལ་
འབྱོར་ཨ་ཏི་ཡོ་ག་ཤིན་ཏུ་ནི། །རྣལ་འབྱོར་ཞེས་བྱ་རྣམ་པ་བཞི། །ཐེག་པའི་རིམ་པ་ཡིན་ཞེས་
ཟེར། །ཤིན་ཏུ་རྣལ་འབྱོར་བཟང་བར་འདོད། །གསང་སྔགས་ཕྱི་འགྱུར་བ་རྣམས་ནི། །རྣལ་
འབྱོར་རྗེས་སུ་རྣལ་འབྱོར་དང་། །ཤིན་ཏུ་རྣལ་འབྱོར་རྣལ་འབྱོར་ཆེ། །འདི་དག་ཏིང་འཛིན་
བསྒོམ་པའི། རིམ་པ། ཡིན་གྱི། །རྒྱུད་སྡེའི་བཟང་ངན་གྱི། རིམ་པར་མི་བཞེད་དོ། །
དེས་ན་རྒྱུ་སྡེ་བཞི་པོ་ཡི། །ནང་ན་ཡོད་པའི། རྣལ་འབྱོར་གྱི་རྒྱུད་དང་། རྣལ་འབྱོར་ཆེན་པོའི་རྒྱུད་
གཉིས། དང་། །བྱེ་བྲག་ཏུ་རྣལ་འབྱོར་ཆེན་པོའི་རྒྱུད་ལ་གྲགས་པའི་རྣལ་འབྱོར་བཞི་ཡི་རྣལ་འབྱོར་གྱི་ཏིང་ངེ་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
འཛིན། དང༌། །རྣལ་འབྱོར་ཆེན་པོའི་ཏིང་ངེ་འཛིན་གཉིས་པོ། མི་གཅིག་གོ། །དཔེར་ན་ཀླུ་ཆེན་པདྨ་
དང་། །པདྨ་ཆེན་པོ་ཞེས་བྱ་དང་། །མེ་ཏོག་པདྨ་པད་ཆེན་གཉིས། །མིང་མཐུན་ན་ཡང་དོན་
མི་གཅིག་སྔ་མ་གཉིས་ཀླུ་ཡིན། ཕྱི་མ་གཉིས་མེ་ཏོག་ཡིན། དཔེ་དེ་བཞིན་དུ་རྣལ་འབྱོར་སྔ་མ་གཉིས་རྒྱུད་སྡེ་ཡིན། ཕྱི་མ་
གཉིས་ཏིང་ངེ་འཛིན་ཡིན། །
དེས་ན་གསང་སྔགས་གསར་མ་ལ། །རྣལ་འབྱོར་ཆེན་པོའི་ལྟག་ན་ནི། །དེ་བས་ལྷག་པའི་
རྒྱུད་སྡེ་མེད། །བསྒོམ་པའི་དམིགས་པ་ཉིད་ཀྱང་ནི། །རྣལ་འབྱོར་ཆེན་པོའི་ཏིང་ངེ་འཛིན་ལས་ལྷག་
པའི་རྣལ་འབྱོར་གཞན། གོང་ན་མེད། །དམིགས་པ་དེ་དག་ལས་སྐྱེས་པའི་ཡེ་ཤེས་ནི། །བློའི་ཡུལ་མ་ཡིན་པས་
སྤྲོས་པ་མེད་ཅིང་ངག་གི་ཡུལ་མ་ཡིན་པས། བརྗོད་པ་དང་། བྲལ་བས། །དེས་ན་ཤེས་བརྗོད་ལས་འདས་པ་དེ། ཐེག་
པའི་རིམ་པར་སངས་རྒྱས། མི་བཞེད་དོ། །ལུགས་འདི་ལེགས་པར་ཤེས་གྱུར་ན། །རྫོགས་ཆེན་པའི་
ལུགས་ཀྱི་ཨ་ཏི་ཡོ་གའི་ལྟ་བ་ཡང་། །ཁོང་རང་གི་ལུགས་ལ་ཡང་ཡེ་ཤེས་ཡིན་གྱི་ཐེག་པ་མིན། །ནོ།
བརྗོད་བྲལ་ལ། བརྗོད་བྱར་བྱས་ཐེག་པ་རིམ་དགུའི་ནང་དུ་བསྡུད། པ་ནི། །མཁས་པའི་དགོངས་པ་
མིན་ཞེས་བྱ། ། །
དེས་ན་ཐོས་པའི་ལྟ་བ་ནི། །དབུ་མ་ཡན་ཆད་ནས་རྒྱུད་སྡེ། ཐམས་ཅད་མཐུན། །དེ་ཕྱིར་
ལྟ་བའི་ལུང་སྦྱོར་ཀུན། །ཕ་རོལ་ཏུ། ཕྱིན་པ་རྒྱས་འབྲིང་བསྡུས་པར་གསུམ་གྱི་ལུགས། བཞིན་དུ་སྔགས་
མཚན་ཉིད། ཐམས་ཅད་དུ་མཐུན་པར་ལུང་དུ། མཛད། །པ་ཡིན། དེ་རྟོགས་པ་ཡི་ཐབས་ལ་ནི། །མདོ་
དང་རྒྱུད་སྡེ་ལས་ཐེག་པའི་རིམ་པ་ཡོད་པ་ཡིན། །རྒྱུད་སྡེ་བཞི་ཡི་བསྒྲུབ་པ་ཡང་། །ཕན་ཚུན་འཆོལ་
ཅིང་། འཁྲུལ་པར་བྱས་ན་དངོས་གྲུབ་རིང་། །འོ་ན་མ་འཁྲུལ་བའི་སྒྲུབ་པ་ཇི་ལྟར་བྱེད་ཅེ་ན་བྱ་བའི་རྒྱུད་
ལ་བདག་ལྷར། བསྐྱེད་པ། མེད། །བྲིས་སྐུ་མཆོད་ནས་གསོལ་བ་འདེབས། །དོན་ཞགས་དང་རྣམ་
རྒྱལ་ལ་སོགས་པ་བདག་བསྐྱེད་ཀྱི། སྒྲུབ་ཐབས་སློབ་དཔོན་དག་གིས་མཛད་པ་ཡོད་པ་ནི། །རྣལ་འབྱོར་གྱི།



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
རྒྱུད་ཀྱི་རྗེས་སུ། འབྲངས་ནས། །བླ་མའི་མན་ངག་གཞན་གྱིས། །དེ་ཡི་ལུགས་བཞིན་མཛད་པ་ཡིན། །
དེས་ན་འདི་ལ་རྟོག་པའི་ལུགས་དང་སྒྲུབ་ཐབས་ཀྱི་ལུགས་གཉིས་ཆོ་ག་མི་འདྲ། སྒྲུབ་ཐབས་ཀྱི་ལུགས་དེ་ལྟར་
བྱེད་ན་སྨྱུང་གནས་མེད། །བདག་ཉིད་ལྷ་རུ་བསྐྱེད་པ་ལ། །མཆོད་ན་བསོད་ནམས་བརྙས་
ན་སྡིག །གལ་ཏེ་བྱ་བའི་རྒྱུད་ལ། སྨྱུང་གནས་བྱེད་འདོད་ན། །རང་ཉིད་ལྷར་མ་བསྒོམས་པར། ཐ་
མལ་གྱི། ང་རྒྱལ་གྱིས། །བྲིས་སྐུ་གཞུང་ནས་འབྱུང་བའི། ཆོ་ག་བཞིན་བྲིས་ལ། །རྗེ་དཔོན་ལ་འབངས་
ཀྱིས་ཞུ་བ། བཞིན་དུ་དངོས་གྲུབ་བླང་། །དེ་ལ་ཤ་ཆང་གི གཏོར་མ་མེད། །དོན་ཞགས་ལས། ཁྲག་མེད་
པའི་གཏོར་མ་ཤ་དང་བཅས་པ་ཞེས་གསུངས་པས་དེ་འགྱུར་ཉེས་པ་ཡིན། རྒྱ་དཔེ་དང་བསྟུན་ན་གཏོར་མ་ཤ་ཁྲག་མེད་པ་བྱ་བ་ཡོད།
གླ་རྩི་ལ་སོགས་སྲོག་ཆགས་དང་། །འབྲེལ་བའི་མཆོད་པ་ཐམས་ཅད་སྤོངས། །གསང་བ་སྤྱི་རྒྱུད་ལས།
སྲོག་ཆགས་ཡན་ལག་རྣམས་སྤངས་པ། །ཞེས་གསུངས་སོ། ། །
གུ་ལང་མཆོད་པའི་ལྷག་མ་དང་། །གཏོར་མའི་ཁ་ཟས་འདིར་མི་ཟ། །ལྷ་ལ་ཕུལ་
བའི་དམན་མ་སོགས། །ཟ་དང་འགོམ་པ་གཉིས་ཁ་བཀག །དཔུང་པ་བཟང་པོ་ལས། གུ་ལང་མཆོད་
པའི་ལྷག་མ་མི་བཟའ་ཞིང་། ཞེས་བྱ་བ་ལ་སོགས་པ་གསུངས་ལ། ལེགས་པར་གྲུབ་པ་ལ་སོགས་པ་ཀྲི་ཡའི་རྒྱུད་ཐམས་ཅད་
ལས་ཀྱང་བཀག །
དཀར་གསུམ་ལ་སོགས་ཁ་ཟས་དང་། །གཙང་སྦྲ་ལ་སོགས་བརྟུལ་ཞུགས་ཀྱིས། །བྱ་
བའི་རྒྱུད་ཀྱི་གསང་སྔགས་གྲུབ། །སྤྱོད་པའི་རྒྱུད། དང་རྣལ་འབྱོར་གྱི། རྒྱུད་གཉིས་སུ། །ལས་ཚོགས་
བསྒྲུབ་པ་འགའ་ཞིག་ལ། །གཙང་སྦྲ་དཀའ་ཐུབ་བཤད་པ་ཡོད། །གཞན་དུ་དཀའ་ཐུབ་སྨྱུང་
གནས་སོགས། །བརྟུལ་ཞུགས་ཁྱད་པར་གཙོར་མི་མཛད། །རང་ཉིད་ལྷ་ཡི་རྣལ་འབྱོར་
བསྒོམ། །གླ་རྩིའི་རིང་བུ་ལ་སོགས་པ། །སྲོག་ཆགས་ཡན་ལག་ལས་བྱུང་བའི། །མཆོད་པ་
རྣམས་ཀྱང་འདིར་མི་འགོག །
སངས་རྒྱས་མཆོད་པའི་ལྷག་མ་རྣམས། །སྡིག་པ་སྤང་ཕྱིར་བཟའ་འོ་ཞེས། །རབ་ཏུ་
74



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
གནས་པའི་རྒྱུད་ལས་གནང་། །འབྱུང་པོའི་གཏོར་མ་རྣལ་འབྱོར་གྱི་རྒྱུད། འདིར་མི་ཟ། །རྣལ་
འབྱོར་ཆེན་པོའི་རྒྱུད་རྣམས་ལས། །རྟོགས་པ་སྐྱེས་པའི་རྣལ་འབྱོར་པས་ཨ་བ་དྷཱ་ཏཱིའི་སྤྱོད་སོགས་ལ། །
འབྱུང་པོའི་གཏོར་མ་ཟ་བའང་གནང་། །དཀའ་ཐུབ་ལ་སོགས་བརྟུལ་ཞུགས་འགོག །འཇུག་
པ་བདེ་བའི་རྣལ་འབྱོར་གྱིས། །གསང་སྔགས་རྒྱལ་པོ་ཚེ་འདིར་འགྲུབ། །འདི་དག་རྒྱས་པར་
བླ་མ་མཆོག་དབང་ཐོབ། དམ་ཚིག་བསྲུང་། རྒྱུད་ཤེས། མན་ངག་དང་ལྡན་པའི། མཁས་པའི་གསུངས་ལས་
ཤེས་པར་གྱིས། །འདིར་དབང་བསྐུར་མ་ཐོབ་པ་ལ་བཤད་དུ་མི་ཉན། མུ་སྟེགས་པ་དང་སངས་རྒྱས་པའི་གྲུབ་
མཐའི་རྣམ་དབྱེ་མི་ཤེས་ཤིང་། །རྒྱུད་སྡེའི་བཞིའི་དབང་དང་ལམ་བཞིའི། ཁྱད་པར་མ་ཕྱེད་པར། །
ཆོ་ག་ཐམས་ཅད་དཀྲུགས་ནས་ནི། །ལུང་རིགས་མེད་པར་བླ་མའི་བཀའ་སྲོལ་ཡིན་ཟེར་ནས་རང་བཟོའི་
རྣམ་ཐར་སྤྱོད་པ་མཚར། །གསང་སྔགས་ཀྱི་ལམ་དངོས་ཉམས་སུ་ལེན་པའི་རིམ་པ་རང་ཇི་ལྟར་ཡིན་ཞེ་ན་དབང་
བཞི་ཡོངས་སུ་རྫོགས་པ་དང་། །དང་པོར་རང་གི་ཁྱིམ་དུ་བསྒོམ། །བརྟན་པ་ཐོབ་ནས་དུར་
ཁྲོད་ཆུའི་འགྲམ། རི་ཁྲོད། སོགས། །བརྟན་པ་ཆེན་པོ་ཐོབ་ནས་ནི། །ལུས་དང་ངག་གི་བརྡ་
རྣམས་ལ། །ལེགས་པར་སྦྱངས་ཤིང་དེ་ཉིད་རྟོགས། །ས་བཅུ་གསུམ། རྣམས་བགྲོད་པར་བྱ་བ་
དང་། །ཡུལ་སུམ་ཅུ་སོ་བདུན་དང་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་སོ་བདུན། རྣམས་དབང་དུ་བསྡུ་པའི་
ཕྱིར། །གནས་དང་ཉེ་བའི་གནས་ལ་སོགས། །ཡུལ་ཆེན་སུམ་ཅུ་སོ་བདུན་དུ། །རིག་པའི་
བརྟུལ་ཞུགས་སྤྱོད་ཕྱིར་རྒྱུ། །ལུགས་འདི་རྣལ་འབྱོར་ཆེན་པོ་ཡི། །དགེས་རྡོར་བདེ་མཆོག་སོགས་
རྒྱུད་དང་བསྟན་བཅོས་རྣམས་ལས་གསུངས། །འདི་འདྲའི་སྤྱོད་པ་ཤེས་ནས་ནི། །ཚེ་འདི་ཉིད་
ལ་རྫོགས་སངས་རྒྱ། །འདི་དག་དབང་བསྐུར་མ་ཐོབ་པ་ལ་བཤད་དུ་མི་རུང་བས། བླ་མ་གསང་སྔགས་ལེགས་པར་
མཁྱེན་པ་ལ་དྲིས། དེང་སང་བོད་འདི་ན། གསང་སྔགས་མི་ཤེས་པར། །སྔགས་ཀྱི་ལུགས་སུ་འཆོས་
པ་ལག་ལེན་ཕྱིན་ཅི་ལོག མཐོང་། །དབང་མ་ཐོབ་ཅིང་རིམ་པ་གཉིས་པོ་མི་བསྒོམ་ན། །ཡུལ་ཆེན་



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སུམ་ཅུ་སོ་བདུན་དུ། །འགྲོ་བ་རྒྱུད་སྡེ་ལས། སངས་རྒྱས་ཀྱིས་མ་གསུངས། །
ཕར་ཕྱིན་དང་ཉན་ཐོས་ལ་ཡུལ་ཆེན་དགོས་པ་མེད། རིམ་པ་གཉིས་པོ་མི་བསྒོམ་པའི། །གཏུམ་མོ་དང་
ཕྱག་རྒྱ་ཆེན་པོ་ལྟ་བུའི་སྒོམ་ཆེན་བཟང་ཡང་ཕ་རོལ་ཏུ། །ཕྱིན་པའི་སྒོམ་ཆེན་ལས་མ་འདས། །མདོ་
ལས་ཡུལ་ཆེན་དེ་དག་ཏུ། །འགྲོ་བའི་ཆོ་ག་བཤད་པ་མེད། །གལ་ཏེ་གསང་སྔགས་ཀྱི་དབང་མ་
ཐོབ། རིམ་པ་གཉིས། མི་བསྒོམ་ཞིང་། །རྟོགས་པ་ཡོད་པར་རློམ་པ་ཡིས། །ཡུལ་དེར་ཕྱིན་ན་སྒོམ་
ཆེན་དེ་ལ། བར་ཆད་འབྱུང་། །ཅི་ཡང་མེད་པའི་སྒོམ་ཆེན་གྱིས། །ཕྱིན་ཡང་ཕན་པའི་དངོས་གྲུབ།
གནོད་པའི་བར་ཆད། གང་ཡང་མེད། །ཨུ་རྒྱན་ཛཱ་ལནྡྷ་ར་དང་། །གངས་ཅན་དེ་བཱི་ཀོ་ཊ་སོགས། །
ཀླ་ཀློ་བླུན་པོ་མུ་སྟེགས་བྱེད། །འབྲོག་པ་རྣམས་ཀྱིས་ཡུལ་ཆེན་པོ་དེ་དག་གང་ནས་ཡོད་མོད་
ཀྱང་། །དེ་དག་གྲུབ་པ་ཐོབ་བམ་ཅི། །འོ་ན་གནས་ཆེན་དེ་དག་ཏུ་འགྲོ་བའི་གང་ཟག་གང་ཡིན་ཞེ་ན། དབང་
ཐོབ་ནས་གསང་སྔགས་ཀྱི་རིམ་པ་གཉིས། བསྒོམ་པའི་རྟོགས་པ་ཅན། །དཔའ་བོ་དང་རྣལ་འབྱོར་མར་གོ་
བར་བྱེད་པའི་བརྡ་དོན་འཕྲོད་པའི་སྐལ་བར་ལྡན། །དེ་ལ་ཡུལ་དེར་གནས་པ་ཡི། །མཁའ་
འགྲོ་རྣམས་ཀྱིས་བྱིན་གྱིས་རློབ། །འདི་དོན་རྣལ་འབྱོར་ཆེན་པོ་ཡི། །རྩ་བ་དང་བཤད་པའི་རྒྱུད་
སྡེ་རྣམས་སུ་ལེགས་པར་ལྟོས། །
དེས་ན་གསང་སྔགས་མི་བསྒོམ་པར། །ཡུལ་ཆེན་བགྲོད་པ་དོན་མེད་ཡིན། །ཤཱཀྱ་ཤྲཱི་
ལ། སྒོམ་ཆེན་གཅིག་ན་རེ། ཏི་སེ་དང་ཙཱ་རི་ཡུལ་ཉི་ཤུ་རྩ་བཞིའི་ཕྱོགས་རེ་ལགས་སམ་མ་ལགས་ཟེར་བས། ཆོས་རྗེའི་ཞལ་
ནས་ཁྱོད་གསང་སྔགས་བསྒོམ་མམ་མི་བསྒོམ་གསུངས། ཁོ་ན་རེ། གསང་སྔགས་མི་བསྒོམ་ཕྱག་རྒྱ་ཆེན་པོ་བསྒོམ་ཟེར་བས།
གསང་སྔགས་མི་བསྒོམ་ན་ཡུལ་ཉི་ཤུ་རྩ་བཞིས་ཅི་བྱེད། ཕར་ཕྱིན་དང་ཉན་ཐོས་ཀྱི་གཞུང་ལས་ཡུལ་ཉི་ཤུ་རྩ་བཞི་བཤད་པ་
མེད། ཁྱེད་བོད་ཀྱི་ཆོས་པ་འདི་འདྲ་འདིའི་རིགས་ཅན་ལ་ནོར་བ་གཞན་ཡང་མང་པོ་འོང་གསུངས་ནས་བོད་ལ་གཏིང་ཁྲེལ་ཏེ་
ཆོས་རྗེ་མད་དོ། །
དཔལ་ལྡན་དུས་ཀྱི་འཁོར་ལོ་དང་། །མངོན་པའི་གཞུང་ལས་གསུངས་པ་ཡི། །
76



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
གངས་རི་གསེར་གྱི་བྱ་སྐྱིབས་དང་། །འཛམ་བུའི་ཤིང་དང་གླང་པོ་ཆེ། ས་སྲུང་གི་བུ། །གླང་ཆེན་
ལྔ་བརྒྱས་བསྐོར་བ་དང་། །དགྲ་བཅོམ་ལྔ་བརྒྱ་བཞུགས་པའི་གནས། །གངས་ཅན་དེ་ནི་ཏི་
སེ་མིན། །མ་དྲོས་རྒྱ་མཚོ་མ་ཕང་མིན། །གླང་པོ་རྣམས་ཀྱང་དེ་ན་མེད། །དེ་བཞིན་འཛམ་
བུའི་ལྗོན་པ་དང་། །གསེར་གྱི་བྱ་སྐྱིབས་ག་ལ་ཡོད། །དེ་ཡི་གཏན་ཚིགས་འདི་ལྟར་ཡིན། །
དཔལ་ལྡན་དུས་ཀྱི་འཁོར་ལོ་ལས། །ཆུ་བོ་སི་ཏཱའི་བྱང་ཕྱོགས་ན། །རི་བོ་གངས་ཅན་ཡོད་
པར་གསུངས། །དེ་ཡི་འགྲམ་ན་ཤསྦྲུལ། །གྲོང་ཁྱེར་བྱེ་བ་དགུ་བཅུ་དྲུག །དེ་ན་རྒྱལ་པོའི་ཕོ་
བྲང་མཆོག །ཀཱ་ལ་པ་ཞེས་བྱ་བ་ཡོད། །དེ་ན་སྤྲུལ་པའི་རྒྱལ་པོ་རྣམས། །ལོ་གྲངས་བརྒྱ་
བརྒྱར་ཆོས་གསུང་ངོ༌། །དེ་ན་ནགས་ཚལ་སྣ་ཚོགས་དང་། །བཟའ་ཤིང་ར་བ་དུ་མ་ཡོད། །
སྙིགས་མའི་དུས་སུ་འཕག་པའི་ཡུལ། །ཀླ་ཀློའི་ཆོས་ཀྱིས་གང་བར་འགྱུར། །དེ་ན་ཀླ་ཀློའི་
རྫུ་འཕྲུལ་གྱིས། །ཤམྦྷ་ལ་རུ་དམག་འདྲེན་འགྱུར། །དེ་ཚེ་ཕྱག་ན་རྡོ་རྗེ་ཡི། །སྤྲུལ་པ་དྲག་
པོ་ཞེས་བྱ་བའི། །རྒྱལ་པོས་ཀླ་ཀློ་ཀུན་བཅོམ་ནས། །འཕགས་པའི་ཡུལ་གྱི་བར་དུ་བོད་དང་
རྒྱ་གར་ཚུན་ཆད། ཡང་། །སངས་རྒྱས་བསྟན་པ་སྤེལ་བར་གསུངས། །དེའི་དོན་རྒྱས་པ་དུས་འཁོར་དུ་
དེས་ན་རི་བོ་གངས་ཅན་དུ། །རྫུ་འཕྲུལ་མེད་པས་འགྲོ་མི་ནུས། །མངོན་པ་མཛོད། ལས་
ཀྱང་འདི་སྐད་དུ། །མ་ག་དྷའི་ཡུལ་འདི་ནས་བྱང་དུ་རི་ནག་པོ། །རི་གངས་ཐར་ཐོར་ཆགས་པའི་རིའི་རྒྱུད་
རིང་པོ་སྟེ། མཛོད་ཀྱི་འགྲེལ་པ་ལས། འདི་ན་ནི་རི་ནག་པོ་གསུམ་མོ། །ཞེས་གསུངས་པས་བོད་དང་རྒྱ་གར་གྱི་བར་ན་སྟོད་
མངའ་རིས་ནས་རྒྱ་ནག་གི་བར་མ་ཆད་པའི་རི་རྒྱུད་གཉིས། བོད་དང་ཧོར་གྱི་བར་ན་ཆགས་པའི་གངས་རྒྱུད་དེ་ལྟར་གསུམ་
དང༌། ཆུ་བོ་སི་ཏའི་བྱང་ན་རི་རྒྱུད་དྲུག་སྟེ། དགུ་འདས་པ་ན་ནག་ནོག་མེད་པ། གངས་འབའ་ཞིག་ཏུ་སོང་བའི།
རིའོ་དེ་ནས་ནི། །རི་བོ་སྤོས་ངད་ལྡན་པའི་ཚུལ་རོལ་ན། །མ་དྲོས་པ་ཆུ་ཞེང་ལྔ་བཅུ་ཡོད་
པའི་མཚོ། །ཞེས་སོགས་མཚན་ཉིད་རྒྱས་པར་གསུངས། །དེར་ནི་རྫུ་འཕྲུལ་དང་། མི་ལྡན་
ལྟོས།



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པས། །བགྲོད་པར་བྱ་བ་མིན་ཞེས་མཛོད་འགྲེལ་ལས། བཤད། །ད་ལྟའི་ཏི་སེ་འདི་ལ་ནི། །མཚན་
ཉིད་འདི་དག་གང་ཡང་མེད། །མུ་སྟེགས་བྱེད་པའི་གཞུང་གཞོན་ནུ་འབྱུང་བའི་སྙན་ངག་ལས་ཀྱང་། །
ཤར་ནུབ་གཉིས་ཀྱི་རྒྱ་མཚོའི་བར། །གངས་ཅན་གྱིས་ནི་ཁྱབ་པར་བཤད། །སྤྲེའུ་ཧ་ནུ་
མརྒྱས་ལང་ཀའི་ཡུལ་ནས། འཕངས་པ་ཡི། །གངས་རིའི་དུམ་བུ་ལམ་དུ། འཚར་བ་ཞིག །ཏི་སེ་
ཡིན་ཞེས་དྲང་སྲོང་། གྲོག་མཁར་སྨྲ། །འདིའི་གཏམ་རྒྱུད་རྒྱས་པ་དགའ་བྱེད་ཀྱི་འཇུག་པ་ན་ཡོད། །དེས་ན་
དབང་ཕྱུག་ཆེན་པོའི་གནས། །ས་སྲུང་བུ་ཡིས་བརྟེན་པའི་ས། །དགྲ་བཅོམ་ལྔ་བརྒྱ་
བཞུགས་པའི་ཡུལ། །ད་ལྟའི་ཏི་སེ་འདི་མ་ཡིན། །རྨ་བྱ་ཆེན་མོའི་མདོ་ལས་ཀྱང་། །གངས་
ཅན་ཏི་སེ་ཐ་དད་གསུངས། །གཟུངས་གྲ་ལྔའི་རྨ་བྱ་ཆེན་མོ་ལས་ཀྱང་། བཅོམ་ལྡན་འདས་ཀྱིས་བཀའ་སྩལ་པ།
རིའི་རྒྱལ་པོ་རི་རབ་དང་། རིའི་རྒྱལ་པོ་གངས་ཅན་དང་། རིའི་རྒྱལ་པོ་སྤོས་ཀྱི་ངད་ལྡན་དང་། ཞེས་བྱ་བ་མང་པོའི་གཤམ་ན།
རིའི་རྒྱལ་པོ་ཏི་སེ་དང་། ཞེས་དེ་གཉིས་ཐ་དད་དུ་གསུངས་སོ། ། །
ཕལ་པོ་ཆེ་ཡི་མདོ་ལས་ཀྱང་། །མ་དྲོས་པ་ཡི་ཆུ་ཞེང་དུ། །དཔག་ཚད་ལྔ་བཅུ་ལྔ་
བཅུར་གསུངས། །ས་གཞིར་རིན་ཆེན་གསེག་མ་བདལ། །ངོས་ནི་རིན་ཆེན་ཕ་གུར་
བརྩིགས། །དེ་ལས་འབབ་པའི་ཆུ་བོ་བཞི། །གངྒ་གླང་ཆེན་གྱི། ཁ་ནས་ནི། །དངུལ་གྱི་བྱེ་མ་
འདྲེན་ཅིང་འབབ། །དེ་བཞིན་དུ་སི་ཏཱ་སེང་གེའི་ཁ་ནས་ནི། །ལྷ་རྫས་ཀྱི་རྡོ་རྗེའི་བྱེ་མ་འདྲེན་ཅིང་
འབབ། །སིནྡྷ་གླང་གི་ཁ་ནས་ནི། །གསེར་གྱི་བྱེ་མ་འདྲེན་ཅིང་འབབ། །ལ་ལ་སིནྡྷ་རྨ་བྱའི་ཁ་ནས་
འབབ་ཟེར་བ་ཡོད་ནའང་དེ་ནི་ནོར་བ་ཡིན་གྱི་རྨ་བྱའི་ཁ་ནས་འབབ་པར་བཤད་པ་མེད། པཀྵ་རྟ་ཡི་ཁ་ནས་ནི། །
བཻཌཱུརྱ་སྔོན་པོའི་བྱེ་མ། འདྲེན་ཅིང་འབབ། །ཐམས་ཅད་ཀྱི་ནི་ཁ་ཞེང་ལ། །དཔག་ཚད་རེ་རེ་
ཡོད་པར་གསུངས། །ཆུ་བོ་དེ་བཞིས་མ་དྲོས་ལ། །ལན་གྲངས་བདུན་བདུན་གཡས་ཕྱོགས་
ནས། བསྐོར་ནས། །ཕྱོགས་བཞི་དག་ཏུ་རྒྱ་མཚོ་ཆེན་པོ་ལ། འབབ་པར་བཤད། །དེ་ཡི་བར་
མཚམས་ཐམས་ཅད་ནི། །ཨུཏྤལ་པདྨ་ཀུ་མུ་ཏ་དང་། པུཎྜ་རི་ཀ་ལ་སོགས་ཀྱི། །མེ་ཏོག་རྣམ་པ་སྣ་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
ཚོགས་དང་། །རིན་ཆེན་ལྗོན་ཤིང་སྣ་ཚོགས་ཀྱིས། །རབ་ཏུ་གང་བར་གནས་པ་ཡིན། །
དེ་སོགས་མཚན་ཉིད་རྒྱས་པར་ནི། །ཕལ་པོ་ཆེ་ཡི་མདོ་སྡེར་དྲུག་དུམ་པའི་ག་པར།
ལྟོས། །ད་ལྟའི་མ་ཕང་འདི་ལ་ནི། །མཚན་ཉིད་དེ་དག་གང་ཡང་མེད། །དེ་ལ་ཁ་ཅིག་
འདི་སྐད་དུ། །བྱ་རྒོད་ཕུང་པོའི་རི་ལ་ཡང་། །དཀོན་བརྩེགས་ནས་བཤད་པ། བཞིན་དུ་མཐོ་བ་
ཟླུམ་པ་ལ་སོགས། ད་ལྟ་མེད། །དུས་ཀྱི་སྟོབས་ཀྱིས་ཡུལ་ཀུན་ཡང་། །རྣམ་པ་འགྱུར་བར་སྣང་
ཞེས་ཟེར། །འདི་ཡང་ཕྱེ་སྟེ་བཤད་ཀྱིས་ཉོན། །དངོས་པོའི་གནས་ལུགས་འཆད་པ་དང་། །
སྐྱོན་ཡོན་བསྔགས་པ་རྣམ་གཉིས་ཡོད། །སྐྱོན་དང་ཡོན་ཏན་སྒྲོགས་པ་ན། །སྙན་ངག་
མཁན་གྱི་ལུགས་བཞིན་དུ། །བྱ་རྒོད་ཕུང་པོའི་རི་ལ་ཡང་། །མཐོ་བ་ཟླུམ་པ་ལ་སོགས་
བཤད། །བོད་ཀྱི་ཡུལ་དོག་པས་རྒྱང་གྲགས་རེ་ལའང་། ཐང་ཆེན་པོ་ཡིན་ཟེར་བ། ཇི་བཞིན་དུ། །མ་ག་དྷ་ན་
རི་གཞན་མེད་པས་བྱ་རྒོད་ཕུང་པོའི་རི་ལ་འཕགས་པའི་ཡུལ་གྱི་རི་ཆེན་ཡིན། །རྒྱ་གར་རི་ཕུལ་ཆུང་། བོད་
ཐང་ཕུལ་ཆུང་། དེ་ལྟར་འཆད་ལ་སྙན་ངག་མཁན། །སྐྱོན་དུ་བརྩི་བ་གང་ཡང་མེད། །དངོས་
པོའི་གནས་ལུགས་འཆད་པ་སྟེ་མཚན་ཉིད་གཏན་ལ་འབེབ་པའི་ཚེ། ན། །ལྷག་ཆད་འཁྲུལ་པ་བྱུང་བ་
ལ། །དེ་ལ་མཁས་རྣམས་སྐྱོན་དུ་བརྩི། ། །
དཔེར་ན་བ་ལང་བསྔགས་པའི་ཚེ། །གངས་རིའི་ཕུང་པོ་འགྲོ་ཤེས་པའམ། །སྤྲིན་ཆད་པ་ཡི་
དུམ་བུ་དང་། །རྭ་རྩེ་རྡོ་རྗེ་འདྲ་བ་དང་། །རྨིག་པ་ཨིནྡྲ་ནཱི་ལ་དང་། །རྔ་མ་དཔག་བསམ་ལྗོན་
པ་སོགས། །གཞན་ཡང་སྐྱེས་བུ་བསྔགས་པ་ན། །བཞིན་ལ་ཉི་མ་ཟླ་བ་དང༌། །སོ་ལ་
གངས་རིའི་ཕྲེང་བ་སོགས། །རྒྱ་ཆེ་བ་ལ་ནམ་མཁའི་དཔེ། །ཆུང་ལ་རྡུལ་ཕྲན་དཔེ་སྦྱོར་
དང༌། །རགས་པའི་དཔེ་ལ་རི་རབ་དང་། །བྱི་བ་ལ་ནི་གླང་ཆེན་དཔེ། །ཕྱུག་པོ་ལ་ནི་རྣམ་
ཐོས་བུ། །རྒྱལ་ཕྲན་ལ་ཡང་བརྒྱ་བྱིན་དཔེ། །དགེ་བའི་བཤེས་གཉེན་ཕལ་པ་ལའང་། །



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སངས་རྒྱས་ལྟ་བུར་བསྔགས་པ་སྒྲོ་བཏགས་པ་འདི་ལྟ་བུའི་དཔེ་རྒྱན། ནི། །སྙན་ངག་མཁན་ལ་སྙན་
ངག་གི་བསྟན་འཆོས་ལས། བཀག་པ་མེད། །དངོས་པོའི་གནས་ལུགས་འཆད་པའམ། །མཚན་ཉིད་
གཏན་ལ་འབེབས་པ་ན། །གནས་ལུགས་ཇི་བཞིན་མ་ཡིན་པ། །རྟའི་མཚན་ཉིད་ནོག་ལྐོག་ཤལ་དང་།
མེ་བསིལ་བ། ཆུ་ཚ་བ་ལྟ་བུ་ཕྱིན་ཅི་ལོག་ཏུ་བཤད་ན་མཁས་རྣམས་ག་ལ་དགའ། །
དེས་ན་བྱ་རྒོད་ཕུང་པོ་སོགས། །བསྔགས་པ་སྙན་ངག་ལུགས་བཞིན་ཡིན། །གངས་
ཅན་མ་དྲོས་ལ་སོགས་པ། །དངོས་པའི་གནས་ལུགས་འཆད་པ་ན། །དེ་ལ་འཁྲུལ་ན་ཀུན་
མཁྱེན་མིན། །སྙིགས་མའི་དུས་ཀྱི་ཤུགས་བརྟས་པས། །ཅུང་ཟད་ངན་པར་འགྲོ་སྲིད་ཀྱི། །
ཆོས་མངོན་པ་ནས་བཤད་པའི་མ་དྲོས་པ་དང༌། སྤོས་ངད་ལྡན་པ་དང་། ཤིང་འཛམ་བུ་དང་། མེ་ཏོག་པདྨ་ལ་སོགས་
ཐམས་ཅད་འཁྲུལ་པར་ག་ལ་སྲིད། །
ཙཱ་རི་ཏྲ་ཞེས་བྱ་བའི་ཡུལ། །ལྷོ་ཕྱོགས་རྒྱ་མཚོའི་འགྲམ་ན་ཡོད། །ལ་ལ་ཙཱ་རི་ཏྲ་ཙཱ་རི་ཙཱ་
གོང་ཡིན་ཟེར་བ་ཡོད་དེ། དེ་མ་ཡིན། །དེ་བཱི་ཀོ་ཊ་གཉིས་ཡོད་པའི་ཆེ་ཤོས་རྒྱ་གར་ཤར་ཕྱོགས་ན་ཡོད་དེ། འི་
གནས་གཞན་ཆུང་བ། ཞིག །ཙཱ་རི་ཡིན་ཞེས་ལ་ལ་སྨྲ། །རྡོ་རྗེ་མཁའ་འགྲོའི་རྒྱུད་ལས་ནི། །དེ་
བཱི་ཀོ་ཊར་བྷ་ཏྲ་གནས། །ཞེས་གསུངས་གཞན་ཡང་དེ་ཉིད་ལས། །བོད་ཡུལ་ལྷན་ཅིག་སྐྱེས་
མ་ནི། །རྡོ་བའི་ཕུག་ལ་བརྟེན་ཏེ་གནས། །ཡུལ་དེར་གནས་པའི་ལྷ་མོ་ནི། །བྷ་ཏྲའི་ཤིང་ལ་
བརྟེན་ཞེས་གསུངས་། །དེ་ཡི་ཕྱོགས་ན་བྷ་ཏྲའི་ཤིང་། །ཡོད་ན་ཡུལ་དེ་འགལ་བ་མེད། །ཏི་
སེ་དང་ནི་རྩྭ་རི་སོགས། །གལ་ཏེ་རྒྱུད་ནས་བཤད་པའི། གནས་ཆེན་ཡིན་ན་ཡང་། །ཡུལ་དེར་
འགྲོ་བའི་གང་ཟག་ནི། །སྔར་བཤད་པར་ལྟར་དབང་བསྐུར་ཐོབ་ཅིང་དམ་ཚིག་དང་། ལྡན། །བརྡ་
དང་བརྡ་ཡི་ལན་ཤེས་ཤིང་། །རིམ་གཉིས་རྟོགས་པ་བརྟན་པ་ཡིས། །གསང་སྔགས་ནས་བཤད་
པའི། སྤྱོད་པའི་དོན་དུ་རྒྱུ་བར་གསུངས། །དེ་ལྟ་མིན་པའི་གང་ཟག་དབང་བསྐུར་མ་ཐོབ། དམ་ཚིག་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
མི་ལྡན། རིམ་གཉིས་མི་བསྒོམ། བརྡ་དང་བརྡའི་ལན་མི་ཤེས་པ་དག་གིས། །ཡུལ་དེར་འགྲོ་བ་རྒྱུད་ལས་
བཀག་སྟེ་དཔེར་ན་གཏེར་གྱི་ཁ་བྱང་དང་གཏིང་བྱང་མེད་པར་གཏེར་འདོན་པ་ན་ནོར་མི་ཐོབ། ཐོབ་ཀྱང་བར་ཆད་འབྱུང་
བ་ལྟར་ཡུལ་ཆེན་པོར་འགྲོ་བར་བཀག །
ཁ་ཅིག་དཀར་པོ་ཆིག་ཐུབ་ལས། །འབྲས་བུ་སྐུ་གསུང་འབྱུང་ཞེས་ཟེར། །གཅིག་
ལས་འབྲས་བུ་འབྱུང་མི་ནུས། །གལ་ཏེ་གཅིག་ལས་འབྲས་བུ་ཞིག །བྱུང་ཡང་ཉན་ཐོས་
འགོག་པ་བཞིན། །འབྲས་བུ་དེ་ཡང་ཕན་གནོད་མེད་པའི་སྟོང་པ་ཉིད། གཅིག་ཏུ་འགྱུར། །འགའ་
ཞིག་ཆིག་ཐུབ་བསྒོམས་པ་ཡི། །རྗེས་ལ་གཞན་དོན་འོང་བའི་ཐབས་སུ། བསྔོ་བ་བྱ་དགོས་ཟེར། །འོ་
ན་ཆིག་ཐུབ་གཉིས་སུ་འགྱུར། །དེ་ལའང་སྟོང་ཉིད་རྐྱང་པ་ལ་ནམ་མཁའ་ལྟར་བསྔོ་རྒྱུའི་དགེ་བ་མེད་པས་
བསྔོ་རྒྱུའི་དགེ་བར་འགྲོ་བ། སྐྱབས་འགྲོ་སེམས་བསྐྱེད་དང་། །ཡི་དམ་ལྷ་བསྒོམ་ལ་སོགས་པ། །
དགོས་པས་དེ་རྣམས་བྱེད། ན་ཆིག་ཐུབ་དུ་མར་འགྱུར། །མི་བྱེད་ན་དགེ་བ་མ་བྱས་པ་ལ་བསྔོ་རྒྱུའང་མེད། གྱུར་
ཅིག་རྐྱང་པས་ཅི་ལའང་མི་ཕན་དེས་ན་ཆིག་ཐུབ་འདི་འདྲའི་ལུགས། །རྫོགས་སངས་རྒྱས་ཀྱིས་མདོ་
རྒྱུད་ལས། གསུངས་པ་མེད། །ཐུབ་པས་སྟོང་ཉིད་ལ། བསྔགས་པ་མཛད་པ་ནི། །དངོས་པོར་
འཛིན་པ་བཟློག་པ་དང་སྟོང་པ་ཉིད་ལ་སྐྲག་པ་ལ་དེའི་ཆེ་བ་དབྱུང་བའི། ཕྱིར་ཡིན། །སངས་རྒྱས་ཕྱག་
འཚལ་བརྗོད་ཙམ་གྱིས། །འཁོར་བ་ལས་ནི་ཐར་ཞེས་འབུམ་ལ་སོགས་པའི་མདོ་ལས། གསུངས། །
དེ་བཞིན་མཆོད་རྟེན་བསྐོར་བ་དང་། །རྟེན་འབྲེལ་ཙམ་ཞིག་ཐོས་སོགས་དང་། །ཨ་ལ་
སོགས་པའི་སྔགས་འབྲུ་འགའ་ཞིག་དྲན་ཙམ་གྱིས། །སྡིག་པ་ཀུན་ལས་གྲོལ་འགྱུར་ཞེས། །མདོ་
རྒྱུད་འགའ་ཞིག་ལས། གསུངས་པའི་དགོངས་པ་མི་ཤེས་པར། །ཚིག་འབྲུ་ཙམ་ལ་བརྟེན་ནས་ཟབ་ཅིང་
རྒྱ་ཆེ་བའི་ཆོས་གཞན་སྤང་བར། མི་བྱ། །དཔེར་ན་མདའ་རྐྱང་ལ་ནི་བྱེད་པ་མེད། །གཞུ་བཟང་ཞིང་སྐྱེས་
བུ། འཕེན་པ་མཁས་པར། གྱུར་ན། །དེ་ཡིས་འདོད་པའི་བྱ་བ་དགྲ་གསོད་པ་ལ་སོགས་པ། འགྲུབ། །



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དེ་བཞིན་སྟོང་ཉིད་རྐྱང་པ་ལ། །བྱེད་པ་ཅི་ཡང་ཡོད་མ་ཡིན། །ཐབས་དང་ཤེས་རབ་ལེགས་
འབྲེལ་ན། །འདོད་པའི་འབྲས་བུ་རིམ་བཞིན་ཐོབ། །རྒྱུད་རྡོ་རྗེ་གུར་ལས་འདི་སྐད་
གསུངས། །གལ་ཏེ་སྟོང་པ་ཐབས་ཡིན་ན། །དེ་ཚེ་སངས་རྒྱས་ཀྱང་སྟོང་པ། ཉིད་དུ་འགྱུར་གྱི་སྐུ་
གསུམ། མི་འབྱུང་། །དེའི་འཐད་པ་འབྲས་བུ་རྒྱུ་ལས་གཞན་མིན་ཏེ་རྒྱུ་འབྲས་མཚུངས་དགོས་པའི། ཕྱིར། །
སངས་རྒྱས་འབྱུང་བའི་ཐབས་ནི་སྟོང་པ་ཉིད་མ་ཡིན། །འོ་ན་སྟོང་པ་ཉིད་བསྒོམ་པར་གསུངས་པའི་
འཐད་པ་གང་ཡིན་ཞེ་ན། མཐར་འཛིན་གྱི་ལྟ་བ་རྣམ་ལས་བཟློག་པ་དང་། །མུ་སྟེགས་བྱེད་བདག་ཏུ་ལྟ་བ་ཚོལ་
རྣམས་ཀྱི། །བདག་ཏུ། ཞེན་པའི། བསམ་པ་བཟློག་པའི་ཕྱིར། །སྟོང་པ་རྒྱལ་བ་རྣམས་ཀྱིས་
གསུངས། །སྟོང་པས་སངས་མི་རྒྱ། སངས་རྒྱ་བ་ལ་ཐབས་ལམ་ཟབ་དགོས། དཔེར་ན་བཀྲུ་སྨན་གྱིས་ནད་འབྱིན་གྱི་
ལུས་བརྟས་པ་ལ་བཟའ་བཏུང་དགོས་པ་བཞིན་ནོ། །འོ་ན་གསང་སྔགས་ཀྱི་ཐབས་གང་གིས་འཚང་རྒྱ་ཞེ་ན། དེ་ཕྱིར་
དཀྱིལ་འཁོར་འཁོར་ལོ་སྒོམ་པ་བསྐྱེད་རིམ་བྱ། ཞེས། །ཐབས་བསྒོམས་པ་ལས། ནི་བདེ་བའི་སྡོམ་
པ་སྟེ། །སངས་རྒྱས་ང་རྒྱལ་ཏེ་བསྐྱེད་རིམ་གཟུགས་སྐུའི་ང་རྒྱལ། རྫོགས་རིམ་ཆོས་སྐུའི་ང་རྒྱལ་གྱི། རྣལ་འབྱོར་
གྱིས། །སངས་རྒྱས་ཉིད་དུ་ངེས་པར་འགྲུབ། །དེ་སོགས་ཤིན་ཏུ་གསལ་བར་གསུངས། །རྒྱུད་སྡེ་
རྣམས་སུ་ལྟོས། རྣམ་སྣང་མངོན་བྱང་ལས་ཀྱང་ནི། །ཐབས་དང་མི་ལྡན་པའི། ཡེ་ཤེས་སྟོང་པ་ཉིད།
དང་། །དེ་དང་འབྲེལ་བའི་བསླབ་པ་དག་ཀྱང་གསུངས་པ་ནི། །དཔའ་བོ་ཆེན་པོས་ཉན་ཐོས་
ཐབས་ཟབ་མོ་ལ་སྐྲག་པ། རྣམས། །དེ་ལ་གཞུག་པའི་ཕྱིར་གསུངས་སོ། །
གང་དག་དུས་གསུམ་གྱི། མགོན་པོ་སངས་རྒྱས་རྣམས། །ཐབས་དང་ཤེས་རབ་ལྡན་པ་
ལ། །བསླབས་ནས་བླ་མེད་ཐེག་པ་ནི། །འདུས་མ་བྱས་པ་སངས་རྒྱས། དེས་ཐོབ་བོ། །ཞེས་
གསུངས་པ་ཡང་ཤེས་པར་གྱིས། །ཆོས་ཀྱི་གྲགས་པས་རྣམ་འགྲེལ་ལས། །རྣམ་པ་དུ་མར་
ཐབས་མང་པོ། །ཡུན་རིང་དུས་སུ་གོམས་པ་ལས། །དེ་ལ་ཐབས་བསྒོམ་པའི་སྟོབས་ཀྱིས། སྐྱོན་དང་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
ཡོན་ཏན་དག །བཟོ་ཡི་གནས་གོམས་པ་ལྟར་རབ་ཏུ་གསལ་བ་ཉིད་དུ་འགྱུར། །
དེས་ན་ཐབས་གོམས་པའི་སྟོབས་ཀྱིས། ཐུགས་ཀྱང་ཤིན་ཏུ། གསལ་བའི་ཕྱིར། །སྒྲིབ་པ་གཉིས་ཀྱི་
རྒྱུ་ཡི་བག་ཆགས་ལེགས་པར། སྤངས་པ་ཡིན། །ཐུབ་ཆེན་གཞན་དོན་འཇུག་ཅན་གྱི། །སངས་རྒྱས་དེ།
བསེ་རུ་སོགས་རང་སངས་རྒྱས་དང་དགྲ་བཅོམ་པ་གཉིས། ལས་ཁྱད་པར་དུ་འཕགས་པའི་རྒྱུ་ཐབས་ལམ། དེ་
ཡིན། །དེ་དོན་ཕྱིར་ན་ཐབས་གོམས་པ། །དེ་ཉིད་གཞན་ལ། སྟོན་པའི་སངས་རྒྱས། ཡིན་པར་
བཞེད། །ཅེས་གསུངས་པ་ཡང་དེ་ཉིད་ཡིན། །དེས་ན་ཐབས་ལ་མ་སྦྱངས་ན། །ཤེས་བྱ་
ཐམས་ཅད་མཁྱེན་པ་དང་། །གཞན་དོན་མཛད་པ་སེམས་ངོ་འཕྲོད་པའང་། མི་སྲིད་དོ། ། །
ཟ་འོག་ལ་སོགས་པའི་ཐགས་ཀྱི་རྒྱུ་རྣམས་ཕལ་ཆེར་མཐུན། །སྤྱན་གྱི་དབྱེ་བས་རི་མོ། བཟང་
ངན་འབྱུང་། །དེ་བཞིན་དུ་འཁོར་བ་ལས་གྲོལ་བའི་རྒྱུ། སྟོང་ཉིད་ཕལ་ཆེར་མཐུན། །འབྲས་བུའི་
བཟང་ངན་ཐབས་བཟང་ངན། ཀྱིས་བྱེད། །ཐབས་མི་མཁས་པའི་སྟོང་ཉིད་ལྟ་བས་མྱ་ངན་འདའ། །
ཐབས་ལ་མཁས་པས་སྟོང་ཉིད་རྟོགས། ན་རྫོགས་འཚང་རྒྱ། །དེས་ན་སངས་རྒྱས་ཐོབ་འདོད་ན། །
ཐབས་མཁས་པ་ལ་ནན་ཏན་གྱིས། །དགྲ་བཅོམ་པ་དང་རང་སངས་རྒྱས། །རྫོགས་པའི་
སངས་རྒྱས་རྣམ་པ་གསུམ། །འཁོར་བ་ལས་རྣམ་པར་གྲོལ་བར་མཚུངས་ན་ཡང་། །བཟང་ངན་
ཐབས་བཟང་ངན། ཀྱིས་ཕྱེ་བ་ཡིན། །
དེ་ཡང་མདོ་སྡེ་རྒྱན་ལས་ནི། །ཇི་ལྟར་མདུད་པའི་བྱེ་བྲག་གིས། །གོས་བཙོས་པར་མཉམ་པ།
ལ་ཚོན་བཀྲ་མི་བཀྲ་བ། །དེ་བཞིན་དུ་ཐབས་ཀྱི། འཕེན་པའི་བཟང་ངན་གྱི། དབང་གིས་ནི། །འཁོར་
བ་ལས་གྲོལ་བ་མཉམ་ཡང་མཁྱེན་པའི་ཡེ་ཤེས་བཀྲ་མི་བཀྲ་འབྱུང༌། །དེ་སྐད་གསུངས་པའང་དོན་
འདི་ཡིན། །སློབ་དཔོན་མ་ཏི་ཙི་ཏྲས་བསྟོད་པ་བརྒྱ་ལྔ་བཅུ་པ་ལས། ཀྱང་། །བསེ་རུའི་རྭ་དང་འདྲ་
གང་དང་། །གང་ཡང་ཁྱོད་ཀྱི་རྗེས་འགྲོ་སློབ། །མ་དགྲ་བཅོམ་པ། སྟོང་ཉིད་རྟོགས་པའི་ཞི་བ་ཙམ་གྱིས་
ཤག]



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཁྱོད་དང་མཚུངས། །སྟོབས་དང་མི་འཇིགས་པ་ལ་སོགས་བསམ་ཡས་ཡོན་ཏན་ཚོགས་ཀྱིས་མཚུངས་པ། མི། །
ཞེས་གསུངས་པ་ཡང་དོན་འདི་ཡིན། །
དེས་ན་སངས་རྒྱས་ཐོབ་འདོད་ན། །སྟོང་པ་ཉིད་ལ་འདྲིས་པར་གྱིས། །ཐབས་
མཁས་པ་ལ་འབད་པས་སྒོམས། །སྟོང་ཉིད་ལ་ནི་འདྲིས་བྱ་ཡི། །སྟོང་ཉིད་མངོན་དུ་མ་བྱེད་
ཅེས། །ཤེས་རབ་ཕ་རོལ་ཕྱིན་ལས་གསུངས། །རྒྱས་འབྲིང་བསྡུས་གསུམ་ཀ་ལས། སྟོང་པ་ཉིད་ཀྱི་ཏིང་ངེ་འཛིན་
ལ་འདྲིས་པར་བྱ་ཡི་སྟོང་པ་ཉིད་ཀྱི་ཏིང་ངེ་འཛིན་མངོན་སུམ་དུ་མི་བྱ་ཞེས་བྱ་བ་ལ་སོགས་པ་རྒྱས་པར་གསུངས་སོ། ། །
སྟོང་ཉིད་རྐྱང་པ་བསྒོམས་ན་ནི། །སྟོང་ཉིད་ཉིད་ཀྱང་རྟོགས་མི་ནུས། །གལ་ཏེ་སྟོང་
ཉིད་རྟོགས་ན་ཡང་། །ཉན་ཐོས་ཀྱི་ནི་འགོག་པར་ལྟུང་། །འཕགས་པ་དཀོན་མཆོག་
བརྩེགས་པ་ལས། །སེང་གེ་གང་ལའང་མི་འཇིགས་མོད། །མེ་ཆེན་མཐོང་ན་འཇིགས་པ་སྐྱེ། །
དེ་བཞིན་བྱང་ཆུབ་སེམས་དཔའ་ཡང་། །ཆོས་གཞན་གང་ལའང་མི་འཇིགས་ཀྱང་། །སྟོང་
པ་ཉིད་ལ་སྐྲག་ཅེས་གསུངས། །དེ་ཡི་དགོངས་པ་འདི་ལྟར་ཡིན། །ཐབས་དང་བྲལ་བའི་
སྟོང་ཉིད་ཀྱིས། །མྱ་ངན་འདས་པར་འགྱུར་ཕྱིར་རོ། ། །
ལ་ལ་སྟོང་ཉིད་བསྒོམས་པ་ལས། །འབྲས་བུ་སྐུ་གསུམ་འདོད་པ་དང་། །ལ་ལ་ཟུང་
འཇུག་བསྒོམས་པ་ལས། །འབྲས་བུ་འོད་གསལ་དུ་སངས་རྒྱས་ཞེས། འདོད་པ་ཡོད། །རྒྱུ་
འབྲས་ཕྱིན་ཅི་ལོག་པའི་ཕྱིར། །གཉི་ག་ཡང་ནི་སྐྱོན་ཅན་ཡིན། །ཁ་ཅིག་ས་ལམ་མི་བགྲོད་
པར། །རྫོགས་འཚང་རྒྱ་བར་འདོད་པ་ཕྱག་རྒྱ་ཆེན་པོ་ཆིག་ཆོད་ལ་ས་ལམ་མི་དགོས་ཞེས་ཟེར་བ། དང༌། །ཏི་
སེ་ལ་སོགས་བསྐོར་བ་དང༌། །རྩ་མདུད་མེད་སོགས་འདོད་པ་ཡང་། །རྒྱུད་སྡེའི་དགོངས་པ་
མ་ཤེས་པས། །དེ་དག་ཤིན་ཏུ་འགལ་བ་ཡིན། །རྒྱུ་མཚན་དབང་བསྐུར་མ་ཐོབ་པ་ལ་བཤད་དུ་མི་ཉན།
ཕྱི་རུ་ཡུལ་རྣམས་བགྲོད་པ་དང་། །ནང་དུ་རྩ་མདུད་གྲོལ་བ་ནི། །ས་བཅུ་ལ་སོགས་བགྲོད་
34



སྒོ
སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
པ་ཡི། །རྟེན་འབྲེལ་ཉིད་ཀྱིས་འབྱུང་བ་ཡིན། །འདི་དོན་རྣལ་འབྱོར་ཆེན་པོ་ཡི། །རྒྱུད་ཀྱི་
ས་ལམ་སྐབས་སུ་ལྟོས། །དབང་བསྐུར་མ་ཐོབ་པ་ལ་བཤད་དུ་མི་ཉན། །དེས་ན་ས་ལམ་མི་བགྲོད་པའི། །
ཡུལ་སོགས་བགྲོད་པ་བཞད་གད་གནས། །ལ་ལ་གསང་སྔགས་ཀྱི། དབང་བཞི་མི་འདོད་ཅིང་། །
བསྐྱེད་རིམ་རང་བྱིན་རླབས། དཀྱིལ་འཁོར་འཁོར་ལོ། ཕྱག་རྒྱ་ཆེན་པོ། ལ་སོགས་ལམ་བཞི་པོའི། །རྣམ་
པར་བཞག་པ་མི་འདོད་པར། །རྡོ་རྗེ་ཐེག་པའི་འབྲས་བུ་ནི། །སྤྲུལ་སྐུ་ལ་སོགས་ལོངས་སྐུ།
ཆོས་སྐུ། ངོ་བོ་ཉིད་སྐུ། སྐུ་བཞི་ཞེས། །འདོད་པ་དེ་ཡང་ལོག་ཤེས་ཡིན། །ཏེ་དབང་བཞི་ཐོབ། ལམ་བཞི་
བསྒོམས་པས། འབྲས་བུ་སྐུ་བཞི་འབྱུང་བའི་ཕྱིར་རོ། ། །
ཁ་ཅིག་འབྲས་བུའི་མཐར་ཐུག་ནི། །སེམས་འོད་གསལ་དུ་སངས་རྒྱ་བ། ཡིན་ཞེས་སྨྲ་བ་
ཐོས། །འདི་ནི་འཕགས་པ་ཀླུ་སྒྲུབ་ཡབ་སྲསའི་དགོངས་པ་མིན། །རིམ་ལྔ་དང་ནི་སྤྱོད་བསྡུས་
སུ། །འོད་གསལ་བ་ལས་ཟུང་འཇུག་སྐུར། །ལྡང་བ་མཐར་ཐུག་ཡིན་པར་གསུངས། །རིམ་ལྔ་
ལས། འོད་གསལ་ཉིད་ལ་དམིགས་ནས་ནི། །ཟུང་དུ་འཇུག་པ་ཐོབ་པར་འགྱུར། །ཟུང་འཇུག་རིམ་པ་ལ་གནས་ནས། །སླར་
ཞིང་གང་དུའང་མི་སློབ་བོ། །ཞེས་བྱ་བ་དང་། སྤྱོད་བསྡུས་སུ། འོད་གསལ་བ་ལས་ཟུང་འཇུག་ཏུ་ལྡང་བའི་ཚུལ་རྒྱས་པར་
གསུངས་སོ། །
ལ་ལ་གྲུབ་ཐོབ་ངན་ཞེས་ཟེར། །རྟོགས་ལྡན་བཟང་བ་ཡིན་ནོ་ལོ། །གྲུབ་ཐོབ་
བརྒྱད་ཅུའི་ནང་ན་ཡང་། །རྟོགས་ལྡན་མེད་ཅེས་ཟེར་བ་ཐོས། །འདི་འདྲ་འཕགས་པའི་
གང་ཟག་དང་། །བླ་མ་རྣམས་ལ་སྐུར་འདེབས་ཡིན། །འདི་འདྲ་འཛིན་པ་ལྟ་ཅི་སྨོས། །ཐོས་
པར་གྱུར་ཀྱང་རྣ་བ་དགབ། །དེ་ཡི་འཐད་པ་བཤད་ཀྱིས་ཉོན། །
གྲུབ་ཐོབ་ཆུང་དུ་མཐོང་ལམ་ཡིན། །གྲུབ་ཐོབ་འབྲིང་པོ་ས་བརྒྱད་པ། །གྲུབ་ཐོབ་
ཆེན་པོ་སངས་རྒྱས་ས། །འཕགས་པ་མིན་ལ་གྲུབ་ཐོབ་མེད། །མདོ་སྡེ་རྒྱན་ལས་འདི་སྐད་
གསུངས། །གྲུབ་པ་དག་དང་མ་གྲུབ་དང་། །གྲུབ་པ་དག་ཏུ་ཤེས་པར་བྱ། །མ་གྲུབ་པ་ཡང་



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
གྲུབ་པ་དང་། །གྲུབ་པ་དག་ཏུ་ཡང་དག་འདོད། །ཅེས་གསུངས་པའི་དགོངས་པ་ནི་དག་པའི་ས་ལ་
ལྟོས་ནས་ས་དང་པོའང་མ་གྲུབ་པ། འཇིག་རྟེན་པའི་ས་ལ་ལྟོས་ནས། ས་དང་པོའང་གྲུབ་པའི་ས། སངས་རྒྱས་ཀྱི་ས་ལ་ལྟོས་
ནས་ས་བརྒྱད་པའང་མ་གྲུབ་པ། མ་དག་པའི་ས་བདུན་པ་མན་ཆད་ལ་ལྟོས་ནས། ས་བརྒྱད་པའང་གྲུབ་པ། གྲུབ་པ་མཐར་
ཐུག་པ་སངས་རྒྱས་ཀྱི་ས་ཡིན་ནོ། །
དགོངས་པ་དེ་ཉིད་ཡིན། །རྣལ་འབྱོར་གྱི། དབང་ཕྱུག་ཆེན་པོ་བིནྡྲ་པ། ཡིས། །ལམ་
འབྲས་ལས་ཀྱང་དེ་སྐད་གསུངས། །ངེད་ཀྱི་གྲུབ་ཐོབ་དེ་འདྲ་ཡིན། །རྟོགས་ལྡན་གྱི། མཚན་
ཉིད་འདི་ཡིན་ནོ། །ཞེས། །མདོ་རྒྱུད་ཀུན་ལས་གསུངས་པ་མེད། །དེས་ན་རྟོགས་ལྡན་ཞེས་
བྱ་བའི་མིང་འདི་ཆོས་མ་ཐོས་པའི། བླུན་པོ་ལ། །གྲགས་ཀྱི་མཁས་པ་སྡེ་སྣོད་ཤེས་པ། རྣམས་ལ་མིན། །
ལ་ལ་ཉམས་དང་གོ་བ་དང་། །རྟོགས་པ་ཞེས་བྱ་རྣམ་པ་གསུམ། །ཉམས་ནི་ངན་ལ་གོ་
བ་འབྲིང་། །རྟོགས་པ་བཟང་བ་ཡིན་ཞེས་ཟེར། །འདི་ཡང་རེ་ཞིག་བརྟག་པར་བྱ། །ཉམས་
ཞེས་བྱ་བ་ཉམས་མྱོང་ལ། །ཟེར་ན་སེམས་ཡོད་ཐམས་ཅད་ལ། །མྱོང་བ་དེ་ཡང་ཡོད་པ་
ཡིན། །གལ་ཏེ་བསྒོམས་པའི་ཉམས་མྱོང་ལ། །ཟེར་ན་ཚོགས་ལམ་ཆུང་ངུ་ནས། །མཐར་
ཕྱིན་ལམ་གྱི་བར་དུ་ཡོད། །འོན་ཏེ་སོ་སོ་རང་རིག་པའི། །ཡེ་ཤེས་ཡིན་ན་འཕགས་པ་ཡི། །
གང་ཟག་རྣམས་ལ་ཉམས་དེ་ཡོད། །བོདྷ་གོ་བ་དང་ནི་ག་ཏི་རྟོགས་པ་གཉིས། །རྣམ་གྲངས་སྒྲ་
ཡིན་ངོ་བོ་གཅིག །རྒྱ་སྐད་གཅིག་ལ་ལོ་ཙཱ་བའི། །འགྱུར་གྱི་དབྱེ་བ་ཁོ་ནར་ཟད། །དེ། ལོ་ཙཱ་བ་
ལ་ལས་དེ་གཉིས་ཀ་གོ་བར་བསྒྱུར། རེས་རྟོགས་པར་བསྒྱུར། རེས་སྐབས་ཇི་ལྟར་བདེ་བར་བསྒྱུར། རེས་འགའ་སོ་སོར་བསྒྱུར།
རྟོགས་པ་གསལ་དང་མི་གསལ་ལ། །གོ་དང་རྟོགས་པར་འདོགས་ན་ཐོགས། །གཞུང་
ལུགས་འགའ་ལས་བསྒོམས་པ་ཡིན། །ཏིང་འཛིན་ཉམས་ཀྱི་སྣང་བ་སྟེ། །རྫོགས་སངས་
རྒྱས་ཀྱི་ཡེ་ཤེས་ལ། །དག་པའི་སྣང་བར་བཤད་པ་ཡོད། །བསྒོམས་ཉམས་སྐྱོན་མེད་ཅེས་
བྱ་བ། །སངས་རྒྱས་ཀྱི། ས་ལ་གསང་སྔགས་ཀྱི་གཞུང་འགའ་ཞིག་ལས། བཤད་པའང་མཐོང་། །



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
དེ་འདྲའི་ཉམས་དང་རྟོགས་པ་ལ། །བཟང་ངན་རྣམ་པར་དབྱེ་བ་མེད། །ཀོང་ནི་རུ་པའི་
གདམས་ངག་ཁས་ལེན་པ་ཁ་ཅིག་རྩེ་གཅིག་དང་ནི་སྤྲོས་བྲལ་དང་། །རོ་གཅིག་དང་ནི་བསྒོམ་མེད་
བཞི། །རྩེ་གཅིག་མཐོང་ལམ་སྤྲོས་བྲལ་ནི། །ས་བདུན་བར་ཡིན་རོ་གཅིག་ནི། །དག་པའི་ས་
གསུམ་བསྒོམ་མེད་ནི། །སངས་རྒྱས་ས་ཞེས་ལ་ལ་ཟེར། །ཡང་ལམ་ལ་སྦྱར་ན། རྩེ་གཅིག་ཚོགས་སྦྱོར་
གཉིས། སྤྲོས་བྲལ་མཐོང་ལམ། རོ་གཅིག་སྒོམ་ལམ། སྒོམ་མེད་མཐར་ཕྱིན་པའི་ལམ་ཟེར། འདི་ཡང་ཕྱེ་སྟེ་བཤད་
ཀྱིས་ཉོན། །སོ་སོའི་སྐྱེ་བོ་ཉིད་ཡིན་ཡང་། །གལ་ཏེ་ཆོས་མཐུན་ཙམ་བརྩིའམ། །འོན་ཏེ་
འཕགས་པ་ཉིད་ཡིན་པའི། །བདེན་པའི་ས་ལམ་དངོས་སུ་བྱེད། །སོ་སོའི་སྐྱེ་བོའི་གང་ཟག་
ལ། །ཆོས་མཐུན་ཙམ་ཞིག་སྒྲིག་ན་ནི། །ཆོས་ནས་གསུངས་ན་འགལ་བ་མེད། །དཔེར་ན་
དཀོན་མཆོག་བརྩེགས་པའི། རྨི་ལམ་ངེས་པར། བསྟན་པའི་མདོ། ལས། །ཐུབ་པའི་མཆོད་རྟེན་འཇིམ་
པ་ལས། །བྱས་པ་མཐོང་ན་ས་དང་པོ། །རྡོ་ལས་བྱས་མཐོང་ས་གཉིས་པ། །རྡོ་ཐལ་གྱིས་
བྱུགས་ས་གསུམ་པ། །སྟེགས་བུ་གདུགས་བྱས་ས་བཞི་པ། །རྡོ་སྐས་བྱི་དོར་བྱས་ས་ལྔ། །
གསེར་གྱིས་སྦྲེལ་མཐོང་ས་དྲུག་པ། །རིན་ཆེན་དྲྭ་བས་གཡོགས་པ་བདུན། །གཡེར་ཁའི་དྲྭ་
བས་གཡོགས་པ་མཐོང་ན་ས། བརྒྱད། །པར་བལྟའོ། །ས་དགུ་དང་ནི་བཅུ་པ་ལ། །རྨི་ལམ་ལོགས་
པ་མཐོང་མེད་གསུང་། །དེ་ལ། སོགས། པ། རྨི་ལམ་གྱི། བྱེ་བྲག་མང་པོ། ལ། །ས་བཅུའི་དབྱེ་བ་
མཛད་པ་མཐོང་། །འདི་ནི་མོས་པས་སྤྱོད་པ་སོ་སོ་སྐྱེ་བོ། ཡི། །ས་བཅུ་ཡིན་གྱི་འཕགས་པའི་ས་
བཅུ། མིན། །དེ་བཞིན་རྩེ་གཅིག་ལ་སོགས་སྤྲོས་བྲལ། ལའང་། །
གལ་ཏེ་མདོ་དང་རྒྱུད་སྡེ་ལས། །མོས་པ་སྤྱོད་པའི་ས་ལམ་དུ། །གསུངས་པ་མཐོང་ན་མི་
འགལ་མོད། །འོན་ཀྱང་མདོ་རྒྱུད་ཁུངས་མ་གང་ནས་ཀྱང་། འདི་འདྲ་བཤད་པ་མེད། །ཅི་སྟེ་རྩེ་གཅིག་ལ་
སོགས་པ། འཕགས་པའི་སར་བྱེད་ན། །མདོ་རྒྱུད་ཀུན་དང་འགལ་བར་འགྱུར། །



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ཁ་ཅིག་ཐེག་པ་རང་ས་ན། །བདེན་པ་ཡིན་ཞེས་ཀུན་ལ་སྒྲོགས། །འདི་ཡང་བརྟག་པར་
བྱ་བས་ཉོན། །གལ་ཏེ་སྨྲས་ཚད་བདེན་ན་ནི། །བརྫུན་ཚིག་ཤེས་བྱ་ལ་མི་སྲིད། །འོན་ཏེ་
གྲུབ་མཐའ་ཀུན་བདེན་ན། །འཚེ་བ་ཆོས་སུ་སྨྲ་བ་སྲོག་གཅོད་པས་མཐོ་རིས་སུ་སྐྱེ་བར་འདོད་པ། དང་། །
འཇིག་རྒྱང་འཕེན་པ། རྟེན་ཕ་རོལ་མེད་པ་ལ། སོགས་པ། །ལྟ་ལོག་ཐམས་ཅད་བདེན་པར་
འགྱུར། །གལ་ཏེ་མུ་སྟེགས་མཆོག་རྣམས་ལ། །རྟག་པའི་དངོས་པོ་ལ་སོགས་པ། །བརྫུན་
པའང་དུ་མ་ཡོད་མོད་ཀྱང་། །སྦྱིན་དང་ཚུལ་ཁྲིམས་བཟོད་པ་བྱམས་སྙིང་རྗེ། སོགས། །
བདེན་པའང་དུ་མ་ཡོད་པའི་ཕྱིར། །བདེན་པའི་ཆ་ནས་གྲུབ་མཐའ་ཀུན། །རང་ས་
ན་ནི་བདེན་སྙམ་ན། །སྦྱིན་སོགས་བདེན་པའི་དངོས་པོ། ཕལ་ཆེར་བདེན་མོད་ཀྱང་། །སྐྱབས་
གནས་དང་ནི་ལྟ་བ་དང་། །ཐབས་ཀྱི་གནད་རྣམས་འཁྲུལ་པས་ན། །ཆོས་གཞན་བཟང་ཡང་
ཟས་བཟང་ཡང་དུག་ཡོད་ན་འཆི་བ་བཞིན། སྐྱོབ་མི་ནུས། །ཅི་སྟེ་སངས་རྒྱས་ཀྱིས་གསུངས་པའི། ཐེག་པ་ཀུན། །རང་
ས་ན་ནི་བདེན་སྙམ་ན། །འདི་ཡང་ཅུང་ཟད་བརྟག་པར་བྱ། །སངས་རྒྱས་གསུང་ལ་དྲང་
དོན་དང་། །ངེས་དོན་རྣམ་པ་གཉིས་སུ་ཡོད། །སྒྲ་ཡང་ཇི་བཞིན་པ་དང་ནི། །ཇི་བཞིན་མིན་
པ་གཉིས་སུ་གསུངས། །ཐེག་པ་ཡང་ནི་འཇིག་རྟེན་དང་། །འཇིག་རྟེན་འདས་པ་གཉིས་སུ་
གནས། །བཤད་པ་ཡང་ནི་དགོངས་པ་བཞི། དང་། ལྡེམ་པོར་དགོངས་པ་བཞི། དང་དྲང་པོ་རུ། །
དགོངས་པ་ཞེས་བྱ་རྣམ་གསུམ་ཡོད། །དེ་ལ་འཇིག་རྟེན་མཐུན་འཇུག་ལ། །དགོངས་ནས་ཕྱི་རོལ་
གྱི་རྡུལ་ཕྲན། དོན་དུ་གསུངས། །ཏེ། རྣམ་འགྲེལ་ལས། དེས་དེ་ཉིད་དོན་བཏང་སྙོམས་ཅན། །གླང་ཆེན་གཟིགས་
སྟངས་ཉིད་མཛད་ནས། འཇིག་རྟེན་ཐུགས་ནི་འབའ་ཞིག་གིས། །ཕྱི་རོལ་དཔྱོད་ལ་འཇུག་པར་མཛད། །ཅེས་གསུངས་སོ། །
ཐ་སྙད་དཔྱོད་པའི་རིགས་པ་ལ། །དགོངས་ནས་ཆོས་རྣམས་སེམས་སུ་གསུངས། །དམ་
པའི་དོན་ལ་དགོངས་ནས་ནི། །ཆོས་ཀུན་སྤྲོས་པ་བྲལ་ཞེས་གསུངས། །དེས་ན་དྲང་བའི་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
དོན་དང་ནི། །ཇི་བཞིན་མིན་པའི་སྒྲ་དག་དང་། །དགོངས་པ་དང་ནི་ལྡེམ་དགོངས་དང༌། །
འཇིག་རྟེན་པ་ཡི་ཐེག་པ་ལ། །དགོངས་ཏེ་གསུངས་པའི་མདོ་རྒྱུད་ཀུན། །དེ་ལྟར་བདེན་
པར་མི་བཟུང་ངོ་། །མདོ་སྡེ་རྒྱན་ལས། དོན་སྒྲ་ཇི་བཞིན་ཡོངས་བཟུང་ན། །བདག་ཉིད་སྙེམས་ཤིང་བློ་ཉམས་འགྱུར། །
ཞེས་གསུངས་སོ། །
ངེས་པའི་དོན་དང་ཇི་བཞིན་སྒྲ། །འཇིག་རྟེན་འདས་པའི་ཐེག་པ་དང་། །དྲང་པོར་
དགོངས་པ་རྣམས་ལ་ནི། །ཇི་སྐད་གསུངས་བཞིན་དྲང་པོར། བདེན་པར་གཟུང་། །གལ་ཏེ་མུ་
སྟེགས་བྱེད་ལ་ཡང་། །བྱམས་དང་སྙིང་རྗེ་སྦྱིན་ལ་སོགས། །བདེན་པའི་ཆོས་ཀྱང་མང་པོ་
སྣང་། །སངས་རྒྱས་གསུང་ལའང་དྲང་དོན་དང་། །དགོངས་པ་དང་ནི་ལྡེམ་དགོངས་སོགས། །
བདེན་པ་མིན་པའང་གསུངས་པས་ན། །བདེན་བརྫུན་གཉིས་ཀ་མཚུངས་པ་ལ། །སངས་
རྒྱས་གསུང་ལེན་མུ་སྟེགས་བྱེད། །སྤོང་བའི་རྒྱུ་མཚན་ཅི་ཞེ་ན། །སངས་རྒྱས་དྲང་དོན་གྱིས་
ཁྲིད་ནས། །བདེན་པ་ཉིད་ལ་སྦྱོར་བར་མཛད། །
མུ་སྟེགས་བདེན་པས་ཁྲིད་ནས་ནི། །བརྫུན་པ་ཉིད་ལ་སྦྱོར་བར་བྱེད། །དེས་ན་
བདག་ཅག་སངས་རྒྱས་ལ། །གུས་པའི་རྒྱུ་མཚན་དེ་ལྟར་ཡིན། །དེ་བཞིན་དུ། གངས་ཅན་
བོད། འདི་ན་ཡང་། །ལུས་ངག་ཆོས་དང་བསྟུན་པ་ལྟ་བུའི་རྣམ་ཐར་བཟང་པོ་བསྟན་ནས་ནི། །སངས་རྒྱས་
ཀྱི་དགོངས་པ་དང་གང་མི་མཐུན་ནམ་སྙམ་པ་ལོག་པའི་ཆོས་ལ་སྦྱོར་མཐོང་ནས། །མུ་སྟེགས་བྱེདཀྱི། ཆོས་
བཞིན་དུ་ནོར་བ་དེ་དག་ཀྱང་། ངེད་ཀྱིས་སྤངས། །ཐེག་པ་སྣ་ཚོགས་ཚུལ་བསྟན་ནས། །གནད་རྣམས་
སངས་རྒྱས་གསུང་བཞིན་དུ། །ཡང་དག་སྟོན་མཛད་བླ་མ་དེ། །སངས་རྒྱས་ཉིད་དུ་བདག་གིས་
བཟུང་། །
ཆོས་གཞན་སྦྱིན་པ་དང་ཚུལ་ཁྲིམས་ལ་སོགས་པ་མངོན་མཚན་ཅན་རགས་པ། ལེགས་པར་སྟོན་ན་



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཡང་། །བསམ་གཏན་དང་ཤེས་རབ་ལ་སོགས་པ་ཟབ་པ་མངོན་མཚན་ཆུང་བ་ཕྲ་བའི་ཆོས་ཀྱི་གནད་རྣམས་
བཅོས་པ་ནི། །ཁ་ཟས་བཟང་པོ་ལ་དུག་བཏབ་པ་བཞིན་ཤིན་ཏུ་འཇིགས་པ་ཆེན་པོར་བལྟ། །དེ་འདྲ་
བ་ལས་སྐྱོན་བྱུང་བ། མང་། །དེའི་དཔེ་འདས་པའི་དུས་ན་སྔོན་བྱུང་བ། །སྲིན་པོའི་རྒྱལ་པོ་ལངྐ་
མགྲིན་བཅུ་ཞེས་བྱ་བས། །འབད་པས་དབང་ཕྱུག་ཆེན་པོ་བསྒྲུབས། །ལོ་གྲངས་ས་ཡ་བཅུ་
གཉིས་དང་། །ཕྱེད་ཀྱིས་ལྷག་པའི་ཚེ། དངོས་གྲུབ་བྱིན། །ཁྱབ་འཇུག་ཕྲག་དོག་གིས་གཟིར་
ནས། །མགྲིན་བཅུ་ལ་ནི་འདི་སྐད་སྨྲས། ཁྱོད་ཀྱི་འབད་པ་ཆེ་མོད་ཀྱི། །དབང་ཕྱུག་གི་ནི་
དངོས་གྲུབ་ཆུང་། །ད་དུང་སྔར་གྱི་ཚེ་ཚད། མ་ཡིན་པ། །ས་ཡ་ཕྲག་ཕྱེད་ཐུབ་པ་སློངས། །ཞེས་
སྨྲས་པས།
མགྲིན་བཅུས་ཚིག་དེ་ལ། བདེན་པར་བསམས་ནས་ནི། །དབང་ཕྱུག་ལ་ནི་དོན་དེ་
ཞུས། །དབང་ཕྱུག་ཆེན་པོས་དེ་བྱིན་པས། །གནད་སྔར་གྱིས་མ་ཡིན་པ་ཞེས་བཅོས་པ་ཡི་ཚིག་དེ་
ཡིས། །སྔར་གྱི་དངོས་གྲུབ་ཐམས་ཅད་ཡལ། །ནས་ས་ཡ་ཕྲག་ཕྱེད་ལས་མ་ཐུབ། འདིའི་གཏམ་རྒྱུད་དགའ་
བྱེད་ཀྱི་འཇུག་པ་ན་ཡོད། ལྷ་མ་ཡིན་གསེར་ཅན་གྱི་ནི་དངོས་གྲུབ་ཀྱང་། །དེ་འདྲའི་ཚུལ་གྱིས་ཉམས་
ཞེས་ཐོས། །གསེར་ཅན་གྱིས་དབང་ཕྱུག་ཆེན་པོ་བསྒྲུབས་ནས་ས་དང་། ནམ་མཁའ། ཕྱི། ནང་། མི་དང༌། མི་མ་ཡིན་
པས་མི་གསོད་པའི་དངོས་གྲུབ་བྱིན། དེས་ཁྱབ་འཇུག་གིས་ལུས་མི། མགོ་སེང་གེ སྡེར་མོ་ལྕགས་སུ་བྱས་ཏེ། ཐེམ་པའི་སྟེང་
དུ་ཕང་པར་བསད། དངོས་གྲུབ་ཀྱི་གནས་བཅོས་པ་དེ་འདྲའི་རིགས་ཡིན། །
ཨོ་མེད་པ་ཡི་གསང་སྔགས་ལ། །གཡོན་ཅན་གྱིས་ནི་ཨོ་བཅུག་པས། །སྔགས་ཀྱི་
ནུས་པ་ཉམས་པ་མཐོང་། །དེ་བཞིན་སཱ་ཧཱ་ཧཱུྃ་ཕཊ་གུག་འགྲེང་། སོགས། །ཡོད་པ་རྣམས་ལ་ཕྲི་
བ་དང་། །མེད་པ་རྣམས་ལ་བསྣན་པ་དང་། །གཞན་ཡང་སྔགས་ཀྱི་གནས་རྣམས་ལ། །གཡོན་
ཅན་རྣམས་ཀྱིས་ཡི་གེ་ཀ་དགོས་པ་ལ་གར། བཅོས་པ་ཡིས། །གསང་སྔགས་དག་གི་ནུས་པ་རྣམས། །
ཉམས་ཤིང་འགྱངས་པ་སེར་བ་ཁུ་འཕངས་སུ་འགྲོ་བ་དང༌། ཆར་པ་ཐན་པར་འགྲོ་བ་དང༌། མཐུ་ཞག་བདུན་པ་ལོ་



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
བདུན་པར་འགྲོ་བ་ལ་སོགས་པ། མང་པོ་མཐོང་། དེས་ན་གསང་སྔགས་ལ་ཡེ་གེ་བཏུ་བ་དགོས་པའི་རྒྱུ་མཚན་ཡང་དེ་
ཡིན། དེ་བཞིན་ཆོས་ཀྱི་གནད་རྣམས་ཀྱང་། །ཅུང་ཟད་ཅུང་ཟད་བཅོས་པ་ལས། །
དངོས་གྲུབ་ཉམས་པར་འགྱུར་བར་གསུངས། །དེ་ཕྱིར་རགས་པའི། ཆོས་བྱམས་སྙིང་རྗེ་སྦྱིན་པ་
ཚུལ་ཁྲིམས་སོགས། གཞན་ལེགས་ན་ཡང་། །ཟབ་ཅིང་ཕྲ་བའི་གནད་རྣམས་བཅོས་ན་སྔར་གྱི་ཆོས་གཞན་
ལེགས་པ། ཐམས་ཅད་འཇིག །དེས་ན་ཆོས་ཀྱི་གནད་ཇི་ལྟར་ཞེ་ན། ཉན་ཐོས་ཀྱི། ཐེག་པ་ལ། །ཚུལ་
ཁྲིམས་ཀྱི་གནད་སྡོམ་པ་དང་ནི་ལྟ་བའི་སྐབས་སུ། བདེན་བཞིའི་གནད། །བཅོས་ན་ཉན་ཐོས་ཀྱི།
ཆོས་གཞན། ཀུན་བཟང་ཡང་། འཇིག ། ཐེག་པ་ཆེ་ལ་སྡོམ་པའི་གནད། སེམས་བསྐྱེད་དང་། །དེ་ཡི་
བསླབ་བྱའི་གནད་ལྟ་སྤྱོད། བཅོས་ན། །ཐེག་པ་ཆེན་པོའི་ཆོས་གཞན། ཀུན་བཟང་ཡང་། འཇིག །
གསང་སྔགས་ལ་ནི་སྡོམ་པའི་གནད། དབང་བསྐུར་དང་། །སྒོམ་པའི་གནད་རིམ་པ་གཉིས་ཀྱི་གནས་
བཅོས་ན། །གསང་སྔགས་ཀྱི་ནི་ཆོས་གཞན། ཀུན་བཟང་ཡང་། འཇིག །དེས་ན་ད་ལྟའི་ཆོས་
འགའ་ལ། །གནད་ཀྱི་གནས་རྣམས་བཅོས་པ་རུ། །དོགས་པའི་ཆོས་ལུགས་འགའ་ཞིག་
ཡོད། །དེ་ཡང་མདོ་ཙམ་བཤད་ཀྱིས་ཉོན། །སོ་སོར་ཐར་པའི་སྡོམ་པ་རིགས་བརྒྱད། ནི། །བྱང་
ཆུབ་མ་ཐོབ། བར་དུ་བླང་དགོས་ཟེར་བ་ཡོད་དེ་དེ་ལྟར། བླངས་པར། གྱུར་ན། །སོ་སོར་ཐར་པ་ཅི་ནས་
ཀྱང་། འཇིག །འདི་ཡང་གནད་རྣམས་བཅོས་པར་དོགས། །བྱང་ཆུབ་སེམས་དཔའི་སྡོམ་པ་
ལ། །བྱ་བར་གསུངས་པའི་དབུ་མའི་ལུགས་བཞིན་མི་བྱེད་པར། །བྱ་བར་མ་གསུངས་པའི་སེམས་ཙམ་
པ་ཡི་ཆོ་ག་ནི། །སྐྱེ་བོ་ཀུན་ལ་བྱེད་པ་མཐོང་། །འདི་ཡི་ཆོ་ག་ངེས་པར་འཇིག ། ཆོ་ག་ལས་
འདུས་ན་ལས་མི་འཆགས་པའི་ཕྱིར། །
འདི་ཡང་གནས་རྣམས་བཅོས་པར་མཐོང་། །སེམས་བསྐྱེད་ཀྱི་ནི་བསླབ་བྱའི་
མཆོག །བདག་གཞན་བརྗེ་བའི་བདག་བདེ་གཞན་ལ་སྟེར། གཞན་སྡུག་བདག་གིས་ལེན་པ་བྱང་ཆུབ་
སར། བགཞན་པས།
ཏ ། ། །། དུ



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སེམས། །བསྒོམ་དུ་མི་རུང་ཞེས་སྨྲ་བ། །འདི་ཡང་བདག་གཞན་མ་བརྗེས་ན་སངས་རྒྱས་མི་ཐོབ་གསུངས་
པའི་ཕྱིར། གནད་རྣམས་བཅོས་པར་མཐོང་། །གསང་སྔགས་ཀྱི་ནི་དབང་བསྐུར་བ། །མེད་
ཀྱང་གསང་སྔགས་བསྒོམ་རུང་ཟེར། རྡོ་རྗེ་འཆང་གིས་བཀག་པས་ན། །འདི་ཡང་གནད་
རྣམས་བཅོས་པར་དོགས། །གསང་སྔགས་ལམ་གྱི་མཆོག་གྱུར་པ། །བསྐྱེད་རྫོགས་རིམ་གཉིས་
ཚུལ་བཞིན་དུ། མི་བསྒོམ་པར། །རང་བཟོའི་གདམས་ངག་བསྐྱེད་རིམ་ཀྲོང་སྐྱེད་དང་། གཏུམ་མོ་དྲོད་
སྐྱེད་དང༌། ཕྱག་རྒྱ་ཆེན་པོ་རྟོག་པ་ཁ་བཀག་སོགས། དུ་མ་ཡིས། །བླུན་པོ་ངེས་ཤེས་སྐྱེད་པ་ཐོས། །མདོ་
རྒྱུད་ཀུན་ལས་འདི་བཀག་པས། །འདི་ཡང་གནས་རྣམས་བཅོས་པར་དོགས། །
བསྐྱེད་པའི་རིམ་པའི་མཐར་ཐུག་པ། །དབུ་རྒྱན་ལ་ནི་རིགས་བདག་འབྱུང་། །
རིགས་བདག་དེ་ནི་རྣམ་པ་སངས་རྒྱས་ལ་ངོ་བོ་རྩ་བའི། བླ་མ་ཡིན། །འདི་ནི་གལ་ཏེ་འཆོལ་གྱུར་ན། །
དངོས་གྲུབ་མེད་པར་རྒྱུད་ལས་གསུངས། །བརྟག་གཉིས་ལས། རིགས་འཆོལ་བསྒོམས་པའི་སྦྱོར་བ་ཡིས། །
དངོས་གྲུབ་མེད་ཅིང་སྒྲུབ་པོའང་མེད། །ཅེས་གསུངས་སོ། །འོན་ཀྱང་བླ་མ་སྤྱི་བོ་རུ། །བསྒོམ་བྱ་མིན་ཏེ་
བསྒོམས་ན་ཚེ་ལ་གནོད། ཞེས་ལ་ལ་ཟེར། །འདི་ཡང་སངས་རྒྱས་ཀྱི་གསུངས་འགོག་པའི་ཕྱིར། གནད་
རྣམས་བཅོས་པར་དོགས། །ཡོད་པའི་དགེ་བ་ཞེས་བྱ་བ། །ཆོས་ཀྱི་དབྱིངས་བདེ་གཤེགས་སྙིང་པོ།
ལ་བསམས་ནས་ནི། །དེ་ནི་བསྔོ་བའི་རྒྱུར་བྱེད་པ། །དམིགས་པ་མེད་པའི་ཆོས་ཀྱི་
དབྱིངས། །སྤྲོ་བྲལ་ཅིའི་ངོ་བོར་ཡང་མ་གྲུབ་པ་ཡོད་པའི་དགེ་བར་བྱས་ནས། དམིགས་པའི་དགེ་བར་བསྒྱུར་
བ་འདི། །ཡོད་མེད་དུ་འཛིན་པ་དམིགས་པ་ཡིན་པའི་ཕྱིར། བསྔོ་བ་དུག་དང་བཅས་པར་མདོ་རྒྱུད་ཀུན་ལས།
གསུངས། །འདི་ཡང་བསྔོ་བ་ཐམས་ཅད་འཇིག་པའི་ཕྱིར། །
གནད་རྣམས་བཅོས་པར་དོགས། །དེ་བཞིན་གཏུམ་མོ་བསྒོམ་པ་དང་། །ཕྱག་རྒྱ་
ཆེན་པོ་ལ་སོགས་དང་། །དམ་ཚིག་དང་ནི་སྡོམ་པ་ཡི། །གནད་རྣམས་བཅོས་པ་མང་མོད་
92



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
ཀྱི། །གསང་སྔགས་ཡིན་ཕྱིར་འདིར་མ་བཤད། །ལོགས་སུ་བཤད་ཡོད། ཆོས་རྣམས་ཀུན་གྱི་རྩ་
བ་ནི། །སྟོང་ཉིད་སྙིང་རྗེའི་སྙིང་པོ་ཅན། །ཐབས་དང་ཤེས་རབ་ཟུང་འཇུག་ཏུ། །མདོ་རྒྱུད་
ཀུན་ལས་རྒྱལ་བས་གསུངས། །ལ་ལ་སེམས་ངོ་འཕྲོད་ན་གཞན་ཅི་ཡང་མི་དགོས་པར་སངས་རྒྱ་བས། སྤྲོས་
བྲལ་རྐྱང་པ་ནི། །དཀར་པོ་ཆིག་ཐུབ་ཡིན་ཞེས་ཟེར། །འདི་ཡང་གནད་རྣམས་བཅོས་པར་
དོགས། །གནད་རྣམས་མིན་པའི་ཆོས་གཞན་ཡན་ལག་འགའ། །ཞིག མ་ཚང་བ་དང་ལྷག་པ་
དང་། །ཅུང་ཟད་འཁྲུལ་པར་གྱུར་ན་ཡང་། །ཉེས་པ་ཆེན་པོ་བསྐྱེད་མི་ནུས། །ཆོས་ཀྱི་གནད་
རྣམས་བཅོས་གྱུར་ན། །ཆོས་གཞན་བཟང་ཡང་འཚང་མི་རྒྱ། ། །
དཔེར་ན་འགྲོ་བའི་སྲོག་རྩ་སྙིང་། དང༌། །ལྗོན་ཤིང་རྣམས་ཀྱི་སྐྱེ་སའི། རྩ་བ་དང་། །ས་
བོན་གྱི་ནི་སྐྱེ་ས་དང་། །ཐགས་རྣམས་ཀྱི་ནི་སྲོག་ཤིང་དང་། །བཅུད་ཀྱིས་ལེན་གྱི་རྩ་བ་དངུལ་
ཆུ་ལྟ་བུ། དང་། །མིག་ལ་སོགས་པ་དབང་པོ་རྣམས་ཀྱི་གནད་མཐོང་བྱེད་དང་ཐོས་བྱེད་ལ་སོགས་པ། རྣམས་
ནི། །འཆུགས་ན་བསྒྲུབ་ཏུ་མི་རུང་བ། བཞིན། །དེ་བཞིན་ཆོས་ཀྱི་གནད་འཆུགས་ན། །གནད་
མ་ཡིན་པའི་ཆོས་རྣམས་ལེགས་ལེགས་འདྲ་ཡང་འབྲས་བུ་མེད། །དེས་ན་གནད་མ་ཡིན་པའི་ཆོས། ལ་
ལ་འཁྲུལ་ཡང་བླ། །ཆོས་ཀྱི་གནད་རྣམས་འཁྲུལ་མེད་དཔྱད་དགོས་སོ། །
དེ་ལ་གནད་རྣམས་འཆོས་པའི་བདུད། །ཇི་ལྟ་བུའི་ཚུལ་དུ་འབྱུང་ཞེ་ན། ལ་ལ་སངས་རྒྱས་
དངོས་སུ་སྟོན། ཁ་ཅིག་མཁན་པོ་སློབ་དཔོན་དང་། །བླ་མའི་ཆ་ལུགས་འཛིན་པ་དང་། །ཕ་
མའང་ཉེ་དུའི་ཆ་ལུགས་ཀྱིས། །སེམས་ཅན་རྣམས་ལ་སླུ་བར་བྱེད། །འགའ་ཞིག་ངའི་ལུས་
འདི་ལྟ་བུ་མི་བྱེད་ན་ཆད་པས་གཅོད་ཅེས་པ་ལྟ་བུ། རྩུབ་མོར་སྨྲ་བྱེད་ཅིང་། །བསྡིགས་པའི་ཚུལ་གྱིས་ཆོས་
བོར་ནས་ཆོས་ལོག་ཏུ། སྒྱུར་བར་བྱེད། །ལ་ལ་ཁྱོད་ཀྱི་རིགས་ལ་ཆོས་འདི་ལྟ་བུས་ཕན་ཞེས། འཇམ་པོར་སྨྲ་
བྱེད་ཅིང་། །བྱམས་པའི་ཚུལ་གྱིས་ཆོས་ལོག་བསྟན་པས། སླུ་བར་བྱེད། །ལ་ལ་སངས་རྒྱས་ཀྱིས།



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གསུངས་པའི་ལུང་། །ཕྱིན་ཅི་ལོག་ལྟ་བའི་ལུང་སྤྱོད་པ། སྤྱོད་པའི་ལུང་ལྟ་བའི་ལུང་། ཏུ་བཤད་ནས་སྒྱུར། །ལ་
ལ་རིགས་པ་བཟང་པོ་ལ། །ངན་པ་ཡིན་ཞེས་བཤད་ནས་སྒྱུར། །ལ་ལ་རིགས་པ་ངན་པ་ལ། །
བཟང་པོ་ལྟ་བུར་བཅོས་ནས་སྒྱུར། །ལ་ལ་ཟས་ནོར་ཅི་འདོད་པའི། །རྔན་པ་བྱིན་
ནས་ངའི་ཆོས་ལུགས་འདི་གྱིས་ཞེས། ཆོས་ལོག་སྟོན། །ལ་ལ་ཀ་རུ་འཛིན་ལྟ་བུ། ལུས་དང་སེམས་ལ་ནི། །ཏིང་
འཛིན་ཅུང་ཟད་བསྐྱེད་ནས་ཀྱང་། །དེ་ལ་ཡིད་ཆེས་སྐྱེས་པ་དང་། །ལོག་པའི་ཆོས་རྣམས་
བསྟན་ནས་སླུ། །ལ་ལ་སངས་རྒྱས་སྐར་རྒྱལ་ལྟ་བུ། མངོན་པར་ཤེས་པ་དང་། །རྫུ་འཕྲུལ་ཅུང་ཟད་
བསྟན་ནས་ཀྱང་། །བླུན་པོ་ཡིད་ཆེས་བསྐྱེད་ནས་ནི། །ཕྱི་ནས་ཆོས་ལོག་སྟོན་པར་བྱེད། །ལ་
ལ་ང་ཡིས་འདི་ལྟར་བསྒོམས། །དེ་ལ་རྟོགས་པ་འདི་སྐྱེས་པས། ཁྱེད་ཀྱང་འདི་ལྟར་གྱིས་
ཤིག་ཅེས། །རང་གི་ཉམས་མྱོང་ཡིན་པ་ཡི། །ཚུལ་དུ་བྱས་ནས་ཆོས། ལོག་པར་འཆོས། །
མདོར་ན་སངས་རྒྱས་གསུང་རབ་དང་། །ཕལ་ཆེར་མཐུན་པར་སྟོན་བྱེད་ཅིང་། །གནད་རྣམས་ལོག་
པར་སྟོན་པའི་ཆོས། །ལེགས་ལེགས་འདྲ་བར་སྟོན་ན་ཡང་། །ཁ་ཟས་བཟང་པོ་ལ་དུག་བཏབ་པ་ལྟར།
བདུད་ཀྱི་བྱིན་རླབས་ཡིན་ནོ་ཞེས། །རྒྱལ་བའི་ཡུམ་ལ་སོགས་པ་མདོ་རྒྱུད་ཀུན་ལས་གསལ་བར་
གསུངས། །
འདི་དག་ཇི་ལྟར་བྱུང་བའི་ཚུལ། །མདོ་ཙམ་ང་ཡིས་བཤད་ཀྱིས་ཉོན། །རིན་ཆེན་
བཟང་པོ་བཞུགས་པའི་ཚེ། །སྟོད་མངའ་རིས་སུ། སངས་རྒྱས་སྐར་རྒྱལ་ཞེས་བྱ་བ། །དཔྲལ་བ་
ནས་ནི་འོད་འབྱིན་ཅིང་། །བར་སྣང་ལ་ནི་སྐྱིལ་ཀྲུང་འཆའ། །རེས་འགའ་འཇག་མའི་ཁྲི་ལ་
སྡོད། །སྟོང་པ་ཉིད་ཀྱི་ཆོས་རྣམས་སྟོན། །བྱམས་དང་སྙིང་རྗེ་ཆེ་བར་སྣང་། །དེ་ཡི་ཆོས་
ཀྱིས་གཞན་དག་ལ། །ཏིང་ངེ་འཛིན་ཡང་སྐྱེ་བར་བྱེད། །དེ་ལ་འཇིག་རྟེན་ཐམས་ཅད་མོས། །
ཤཱཀྱའི་རྒྱལ་པོའི་བསྟན་པ་དང་། །འདྲ་མིན་ཅུང་ཟད་བཅོས་པར་འཆད། །དེ་ཡི་བསྟན་པ་
04



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
ཤིན་ཏུ་འཕེལ། །དེ་ཚེརིན་ཆེན་བཟང་པོ་ཡིས། །སྒྲུབ་པ་ཟླ་བ་དྲུག་མཛད་ནས། །ཏིང་འཛིན་བརྟན་
པས་དེ་དྲུང་བྱོན། །སངས་རྒྱས་སྐར་རྒྱལ་བར་སྣང་ལ། །སྐྱིལ་ཀྲུང་བཅས་ནས་ཆོས་འཆད་
ཚེ། །
རིན་ཆེན་བཟང་པོས་གཟིགས་ཙམ་གྱིས། །ས་ལ་ལྷུང་ནས་བརྒྱལ་ཞེས་གྲག །གལ་ཏེ་
རིན་བཟང་ཞེས་བྱ་བའི། །སྐྱེས་མཆོག་དེ་ཚེ་མི་བཞུགས་ན། །སངས་རྒྱས་སྐར་རྒྱལ་ཞེས་བྱ་
བའི། །ཆོས་ལོག་བསྟན་པ་གསར་པ་ཞིག་འབྱུང་ཞེས་སྔ་རབས་ཀྱི་མཁས་པ་རྣམས། གསུངས། །ཁུ་ནུ་
ཞེས་བྱ་བའི་ཡུལ་གྱི་རྟིང་དུ་ནག་པོའི་ཕྱོགས་ལ་དགའ་བ་ཡི། །སྐར་རྒྱལ་ཞེས་བྱའི་ཀླུ་ཆེན་ཞིག །སྐྱེས་
ངན་ཞིག་ལ་ཞུགས་ནས་ནི། །སངས་རྒྱས་གཟུགས་སུ་བརྫུས་ཞེས་གསུངས། །འདི་འདྲའི་
རིགས་ཀྱི་བདུད་རིགས་འགའ། །མི་འམ་འཕགས་པའི་གཟུགས་བཟུང་ནས། །ལོག་པའི་
བསྟན་པ་སྤེལ་བའི་ཕྱིར། །ཆོས་དང་བསྲེས་ནས་གནད་རྣམས་སུ། །ལོག་ཆོས་བསྲེས་ནས་
འཆད་པ་སྲིད། །པས་དེ་ལྟ་བུའི་རིགས་དེང་སང་ཡང་ཤེས་དགོས།
དཔེར་ན་ཁ་ཟས་བཟང་པོ་ལ། །སྦྱར་བའི་དུག་གིས་ཕལ་ཆེར་གསོད། །དུག་རྐྱང་ཡིན་པར་
ཤེས་ན་ནི། །འགའ་ཡང་གསད་པར་ནུས་མ་ཡིན། །དེ་བཞིན་ཆོས་བཟང་འགའ་ཞིག་ལ། །
ཆོས་ལོག་བསླད་པས་ཕ་རོལ་སླུ། །ཆོས་ལོག་རྐྱང་པར་གོ་ན་ནི། །འགའ་ཡང་བདུད་ཀྱིས་
སླུ་མི་ནུས། །རི་དྭགས་རྔ་མ་མ་བསྟན་ན། །བོང་ཤ་བཙོང་བར་མི་ནུས་ལྟར། །དེ་བཞིན་
བཟང་སྤྱོད་མ་བསྟན་ན། །ལོག་པའི་ཆོས་ཀྱིས་སླུ་མི་ནུས། །བདུད་ཀྱི་བྱིན་རླབས་ཐམས་
ཅད་ཀྱང་། །ངན་པ་ཁོ་ན་འབྱུང་། ངེས་པ་མིན། །ནམ་སྙམ་སྟེ་དེ་ལྟར་ངེས་པ་མེད། འོན་ཀྱང་བཟང་པོའི་ནང་ནས་
གནད་རྣམས་ཅུང་ཟད་བཅོས་པ་ཡིས། །ཕན་པ་ལྟ་བུས་ཕ་རོལ་བསླུ། །འདི་འདྲ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཤེས་པར་བྱས་ནས་ནི། །ཆོས་ཀྱི་གནད་རྣམས་མདོ་རྒྱུད་བཞིན། །མ་བསླད་པར་ནི་ལེགས་
པར་ཟུངས། །དཔེ་གཞན་ཡང་ཤིང་རྟའི་སྲོག་ཤིང་ཆག་གྱུར་ན། །འཁོར་ལོ་བཟང་ཡང་འགྲོ་མི་
ནུས། །སྲོག་གི་དབང་པོ་འགགས་གྱུར་ན། །དབང་པོ་གཞན་དག་བྱ་བྱེད་མེད། །དེ་བཞིན་
ཆོས་ཀྱི་གནད་འཆུགས་ན། །གནད་མ་ཡིན་པའི་ཆོས་གཞན་བཟང་ཡང་ནུས་མེད་འགྱུར། །རྫོགས་
སངས་རྒྱས་ལས་མཁས་པ་ཡི། །གང་ཟག་འཇིག་རྟེན་གསུམ་ན་མེད། །དེས་ན་དེ་ཡིས་
གསུངས་པ་ཡི། །མདོ་རྒྱུད་རྣམ་པར་དཀྲུག་མི་བྱ། །མདོ་རྒྱུད་དཀྲུགས་ན་ཆོས་སྤོང་ཞིང་། །
འཕགས་པ་རྣམས་ཀྱང་སྨད་འགྱུར་ཞེས། །མགོན་པོ་བྱམས་པས་རྒྱུད་བླར་གསུངས། །
རྒྱུད་བླ་མ་ལས། གང་ཕྱིར་རྒྱལ་ལས་ཆེས་མཁས་འགའ་ཡང་འཇིག་རྟེན་འདི་ན་ཡོད་མིན་ཏེ། །མ་ལུས་དེ་ཉིད་
མཆོག་རྣམས་ཀུན་མཁྱེན་གྱིས་མཁྱེན་གཞན་མིན་པ། །དེ་ཕྱིར་དྲང་སྲོང་རང་ཉིད་ཀྱིས་བཞག་མདོ་སྡེ་གང་ཡིན་དེ་མི་དཀྲུག །
ཐུབ་ཚུལ་བཤིག་ཕྱིར་དེ་ཡང་དམ་ཆོས་ལ་ནི་གནོད་པ་བྱེད་པར་འགྱུར། །ཉོན་མོངས་རྨོངས་བདག་རྣམས་ཀྱིས་འཕགས་ལ་
སྐུར་བ་དང་། །དེས་གསུངས་ཆོས་ལ་བརྙས་གང་དེ་ཀུན་ཞེན་ལྟས་བྱས། །དེས་ན་ཞེན་ལྟའི་དྲི་ཅན་དེ་ལ་བློ་མི་སྦྱར། །གོས་
གཙང་ཚོན་གྱིས་རྣམ་འགྱུར་སྣུམ་གྱིས་གོས་པ་མིན། །ཞེས་གསུངས་སོ། ། །
འཁྲུལ་པའི་གྲུབ་མཐའ་སླ་ཆོས་སུ། སུན་འབྱིན་པའི། །རྣམ་གཞག་ཅུང་ཟད་བཤད་
ཀྱིས་ཉོན། །ཁ་ཆེའི་ཡུལ་དུ་མུ་སྟེགས་སྟོན་པ་དབང་ཕྱུག་སོགས། །མནན་པའི་སངས་རྒྱས་
དགེས་རྡོར། བདེ་མཆོག །དུས་འཁོར་ལ་སོགས། མཐོང་ནས་ནི། །དེ་བཟློག་པ་ཡི་བྲིས་སྐུ་ཞིག །མུ་
སྟེགས་དབྱངས་ཅན་དགའ་བས་སངས་རྒྱས་ལ་སྙིང་ནད་དུ་བསམས་ནས་རང་དགར། བྱས། །
མཁས་པ་ཆེན་པོ་ཁ་ཆེ། ཛཱ་ན་བྲིས། །དེ་དང་རྩོད་པའི་རྩོད་གྲྭ་རུ། །རང་ནང་པ་སངས་རྒྱས་
པའི་པཎྜི་ཏ་རྣམས་དང༌། གཞན་མུ་སྟེགས་བྱེད་ཀྱི་པཎྜི་ཏ་ཚོགས་པ། གཉིས་ཀའི་སྡེ་པ་དང་། །རྒྱལ་པོ་དང་
བློན་པོ། སོགས་ཀྱི་རྒྱུས་ཡོད་པའི། དཔང་པོའི་གྲྭར། །ཁྱོད་ཀྱིས་བྱས་པའི་སངས་རྒྱས་མནན་པའི་དབང་
ཕྱུག་ཁྱོད་རང་གི་རང་བཟོ་ཡིན། །གྱི་ཁྱོད་རང་གི་གཞུང་གང་ལས་ཀྱང་བཤད་པ་མེད་དོ། །
96



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
དེས་ན་འཁྲུལ་པ་ཡིན་པར་ཛྷཱ་ན་ཤཱིས། བསྒྲགས། །མུ་སྟེགས་དབྱངས་ཅན་དགའ་བ་དེ་ཡིས་ཀྱང་
དབང་ཕྱུག་མནན་པ་ཡི། །སངས་རྒྱས་དགེས་རྡོར། བདེ་མཆོག་སོགས་ཁྱོད་རང་གིས་བྱས་པའི། རང་བཟོ་
ཡིན་ཞེས་བསྒྲེས། །དེ་ལ་མཁས་པ་ཛྙཱ་ན་ཤཱིས་འདི་སྐད་བཅུད། །སངས་རྒྱས་མནན་པ་ཁྱེད་
ཀྱི་གཞུང་། ཁུངས་མའི་རིག་བྱེད་ཆེན་པོ་བཞི་པོ། རྣམས་ནས་བཤད་པ་མེད། །མུ་སྟེགས་མནན་པ་
ངེད་ཀྱི་ཁུངས་མའི། རྒྱུད། །སྡེ་བཞི་པོ་ལས། གདོད་མ་ཉིད་ནས་བཤད་ནས། ཡོད་པ་ཡིན། །དེས་ན་ངེད་
ཀྱི་འདི། རང་བཟོ་མིན། །པ་ཐམས་ཅད་ཀྱིས་ཤེས་པ་ཡིན། དེ་ནས་མུ་སྟེགས་དེ། སྤོབས་པ་མེད་པར། གྱུར་
པའི། ཚེ། །ཛྙཱ་ན་ཤཱིས་རྒྱལ་པོ་ཁྱོད་ཀྱི་ཡུལ་འདི་རུ། །འདི་འདྲའི་རང་བཟོ་འཕེལ་ན་ནི། །ད་དུང་
རང་གཞན་གྱི་ཆོས་ཐམས་ཅད་ལ། རང་བཟོའི་བརྒྱུད་པ། གཞན་མང་པོ། འབྱུང་བས། །སངས་རྒྱས་ཀྱི་བསྟན་
པ་སྤྱི་ལ་གནོད་པ་འདི། །མུ་སྟེགས་ཁོ་རང་ལ་ཡང་ཅིས་མི་གནོད། །དེ་ཁོ་རང་གི་ཆོས་ལུགས་ཀྱང་
འཆོལ་བར་འགྱུར་རོ། །
འདི་འདྲའི་རང་བཟོའི་ཆོས་ལུགས་ནི། །སངས་རྒྱས་པ་ལ་བྱུང་ན་ཡང་། །སངས་རྒྱས་ཀྱི་
བསྟན་པ་འཆོལ་བར་འགྱུར་བས། རྒྱལ་པོ་ཁྱོད་ཀྱིས་དགག་དགོས་སོ། །དེ་སྐད་བསྒོ་ནས་སངས་རྒྱས་
མནན་པའི་དབང་ཕྱུག་གི་གྱེང་རིས་ཚོགས་པའི་གསེབ་ཏུ་ཆུས། བསུབས། །ཕྱི་ནས་དབྱངས་ཅན་དགའ་བ་དང་།
གྲུབ་མཐའ་བརྩད་པ་ལའང་། །མུ་སྟེགས་གྲུབ་མཐའ་ཕམ་མཛད་ནས། །སངས་རྒྱས་
བསྟན་པ་འཕེལ་ཞེས་ཐོས། །གལ་ཏེ་མུ་སྟེགས་བྱེད་པའི་གཞུང་། །གདོད་ནས་གྲུབ་པའི་
རིག་བྱེད་བཞི་པོ། ལས། །སངས་རྒྱས་མནན་པའི་ཆོས་ལོག་དེ་འདྲ་གལ་ཏེ། བཤད་ན་ཡང་། །རང་
བཟོ་ཡིན་ཞེས་བྱར་མི་རུང༌། །སྟེ། ཁོ་རང་གི་གཞུང་ནས་གདོད་ནས་བཤད་པའི་ཕྱིར་རོ། །འོ་ན་དེ་དག་ཇི་ལྟར་
སུན་འབྱིན་ཅེ་ན། གྲུབ་མཐའི་རྣམ་གཞག་བཟུང་ནས་ནི། །འཁྲུལ་མ་འཁྲུལ་གྱི་རིགས་པ་གཞན་གྱིས་སུན་
དབྱུང་དགོས། ཀྱི། ལུང་འགལ་གྱིས་སུན་དབྱུང་བར་མི་ནུས་སོ། །བདག་གི་གྲུབ་མཐའ་དང་གཞན་གྱི་གྲུབ་མཐའ་



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ལའང་། །གལ་ཏེ་འགལ་བ་སྣང་ན་ནི། །རིགས་པ་དག་དང་འགལ་གྱུར་ན། །དེ་ནི་རིགས་
པས་སུན་ཕྱུངས་ཤིག །
གལ་ཏེ་ལུང་དང་འགལ་གྱུར་ན། །དེ་ནི་ལེགས་པར་སུན་འབྱིན་པའི། །གདམས་
ངག་ཅུང་ཟད་བཤད་ཀྱིས་ཉོན། །ཕ་རོལ་ལུང་དེ་ཁོ་རང་ཚད་མར། ཁས་ལེན་ཅིང་། །ཁས་བླངས་པ་
དེ་དང་འགལ་བའི་ཆོས་སྤྱོད་ན། །ཁྱེད་རང་གི་ལུང་དང་འགལ་བས་ཞེས་པས། སུན་དབྱུང་བར། བྱ། །
གལ་ཏེ་ལུང་དེ་ཁས་མི་ལེན། །རང་གི་ལུང་གཞན་ཁས་ལེན་ན། །དེ་ཚེ་ངེད་ཀྱི་ལུང་
གིས་ནི། །དེ་ཡི་ཆོས་ལོག་དགག་མི་ནུས། །ཏེ། དེ་ལ་ཁོ་ཚད་མར་མི་འདོད་པའི་ཕྱིར་རོ། ། །
འོན་ཀྱང་ཁོ་རང་ཚད་མར་བྱེད་པ། དེ་ཡི་ལུང་ཉིད་ཀྱིས། །དེ་ཡི་ཆོས་ལོག་དགག་དགོས་སོ། །དཔེར་
ན་ཕ་རོལ་ཕྱིན་པ་བ། །གལ་ཏེ་ཆོས་ལོག་སྤྱོད་ན་ནི། །གསང་སྔགས་གཞུང་དང་འགལ་ལོ་
ཞེས། །དེ་ནི་སུན་དབྱུང་ནུས་མ་ཡིན། །དེ་བཞིན་གསང་སྔགས་པ་འགའ་ཞིག །ལག་ལེན་
ལོག་པར་སྤྱོད་གྱུར་ཀྱང་། །ཕ་རོལ་ཕྱིན་གཞུང་དང་འགལ་ཞེས། །སུན་དབྱུང་བར་ནི་ནུས་མ་
ཡིན། །དེ་ལྟར་ཐེག་པ་ཆེ་ཆུང་ལའང་། །ཕན་ཚུན་གྱི་ནི་ལུང་འགལ་གྱིས། །སོ་སོའི་གཞུང་
ལུགས་དགག་མི་ནུས། །ཏེ་ཉན་ཐོས་ཀྱི་ལུང་དང་འགལ་བས་ཐེག་ཆེན་གྱི་ལུགས་དགག་མི་ནུས། ཐེག་ཆེན་གྱི་ལུང་
དང་འགལ་བས། ཉན་ཐོས་ཀྱི་ལུགས་དགག་པར་མི་ནུས་ཏེ། དེ་ལ་ཚད་མར་མི་བྱེད་པའི་ཕྱིར་རོ། །
ཉན་ཐོས་གཞུང་ལུགས་ཁས་ལེན་ཅིང་། །དེ་ཡི་ལུང་དང་འགལ་གྱུར་ན། །དེ་ཡི་
ལུང་གིས་དགག་པར་ནུས། །དེ་བཞིན་བཀའ་གདམས་ལ་སོགས་ཀྱང་། །ཇོ་བོའི་གཞུང་
ལུགས་ཁས་ལེན་ཅིང་། །དེ་ཡི་ལུང་དང་འགལ་གྱུར་ན། །བཀའ་གདམས་པ་ལ་གནོད་པ་
ཡིན། །དེ་བཞིན་ཕྱག་རྒྱ་པ་ཡང་ནི། །ནཱ་རོ་པ་ལ་མོས་བྱེད་ཅིང་། །ནཱ་རོའི་གཞུང་དང་
འགལ་གྱུར་ན། །ཕྱག་རྒྱ་པ་ལ་གནོད་པ་ཡིན། །དེ་བཞིན་གསང་སྔགས་སྤྱོད་བཞིན་དུ། །



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
གསང་སྔགས་རྒྱུད་སྡེ་དང་འགལ་ན། །གསང་སྔགས་པ་ལ་གནོད་པར་འགྱུར། ། །
ཕ་རོལ་ཕྱིན་པའི་ལུགས་བྱེད་ཅིང་། །མདོ་སྡེ་རྣམས་དང་འགལ་གྱུར་ན། །ཕར་ཕྱིན་
པ་ལ་ཅིས་མི་གནོད། །དེ་ཡི་དཔེར་བརྗོད་མདོ་ཙམ་ཞིག །ལེགས་པར་བཤད་ཀྱིས་མཉན་
པར་གྱིས། །ཇོ་བོས་མཛད་པའི་བདེ་མཆོག གསང་འདུས་ལ་སོགས་པའི་སྒྲུབ་ཐབས་མང་པོ་ཡོད་ཇོ་བོ་གསང་
སྔགས་སྤྱོད་བཞིན་དུ། །དེའི་རྗེས་སུ་འབྲངས་པ་རྣམས། གསང་སྔགས་སྤྱོད་པའི་དུས་མིན་ཞེས། །
སྨྲ་བ་ཇོ་བོའི་ལུགས་ཉིད་དང་། །འགལ་བ་ཡིན་པར་ཤེས་པར་བྱ། །སེམས་བསྐྱེད་ཇོ་བོའི་
ལུགས་བྱེད་ཅིང་། །ཇོ་བོ་གཏན་ནས་མི་བཞེད་པའི། །འཇུག་པ་སེམས་བསྐྱེད་ཀུན་ལ་བྱེད་པ་
དང་། །ཇོ་བོ་མི་བཞེད་པའི་དོན་དམ་སེམས་བསྐྱེད་བྱེད་པ་ནི། །གཞན་དང་འགལ་བ་སྨོས་ཅི་
དགོས། །ཇོ་བོའི་རང་ལུགས་དང་ཡང་འགལ་བ་ཡིན། །ནཱ་རོའི་ཆོས་ཀྱི་རྩ་བ་ལྔ་ནི། དབང་བསྐུར། དམ་
ཚིག རིམ་གཉིས། སྤྱོད་པ། ཡན་ལག་སྟེ་ལྔའོ་ནཱ་རོ་ཏ་པ་དབང་བསྐུར་དང་། །རིམ་གཉིས་ཆོས་ཀྱི་གཙོ་
བོར་མཛད། །ནཱ་རོའི་བརྒྱུད་པ་འཛིན་བཞིན་དུ། །དབང་དང་རིམ་གཉིས་མི་བསྒོམ་པ། །
རྒྱུད་དང་འགལ་བ་ལྟ་ཅི་སྨོས། །རང་ལུགས་དང་ཡང་འགལ་བ་ཡིན། །རྡོ་རྗེ་ཕག་མོའི་བྱིན་
རླབས་ནི། །བླ་མ་མར་པ་ལྷོ་བྲག་པ་ལ་མེད། །མར་པའི་བརྒྱུད་པ་འཛིན་བཞིན་དུ། །ཕག་མོས་
ཆོས་སྒོ་འབྱེད་པ་ནི། །རྒྱུད་དང་འགལ་བ་ལྟ་ཅི་སྨོས། །རང་ལུགས་དང་ཡང་འགལ་བ་ཡིན། །ནཱ་
རོ་ཆོས་དྲུག་ཞེས་བྱའི་ཁྲིད། །མི་ལ་ཡན་ཆད་དེ་ལས་མེད། །ཆོས་དྲུག་བོར་ནས་ལམ་
འབྲས་དང་། །ཕྱག་རྒྱ་ཆེན་པོ་ལ་སོགས་པ། །ཞི་བྱེད། རྫོགས་ཆེན་དང་། བཀའ་གདམས་ལ་སོགས་པ་ཅལ་
ཅོལ་མང་པོ་བསྲེས་ནས། གཞན་གྱི་གདམས་ངག་བསྒོམ་བཞིན་དུ། །ནཱ་རོའི་བརྒྱུད་པ་འདེད་བྱེད་
པ། །གཞན་དང་འགལ་བ་ལྟ་ཅི་སྨོས། །ཆོས་གཞན་ནས་བྱུང་ནས་བརྒྱུད་པ་གཞན་དུ་འདེད་པ་ནི་རང་
ལུགས་དང་ཡང་འགལ་བ་ཡིན། །



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གཏེར་ནས་བྱུང་བའི་གླེགས་བམ་དང་། །གཞན་ནས་བརྐུས་པའི་ཆོས་ལུགས་དང་། །
བརྩམས་ཆོས་དང་ནི་རྨི་ལམ་ཆོས། །བློ་བཟུང་མ་ཡི་ཆོས་ལུགས་ལ། །རྡོ་རྗེ་འཆང་ལ་
བརྒྱུད་པ་སྙེག །དེ་ལའང་རང་རེ་ལ་སློབ་དཔོན་གྱི་ལུང་མེད་པར་ཆོས་ཀྱི་སློབ་མ། གཞན་དག་ལ། ལུང་སྟེར་ཞིང་།
ལེན་དུ་འཇུག་པ། །ཆོས་དང་འགལ་བ་སྨོས་ཅི་དགོས། །རང་ཚིག་དང་ཡང་འགལ་བ་ཡིན། །གལ་
ཏེ་འདི་འདྲའི་རིགས་ཅན་གྱི། །འགལ་བ་ཁས་ལེན་པ་ལུང་དང་རིགས་པ་མན་ངག་ལ། སྣང་གྱུར་ན། །
དེ་ཡི་རིགས་སུ་ཤེས་པར་བྱ། ། །
མདོར་ན་ཆོས་དང་འགལ་བ་ཡི། །ཆོས་ཞིག་གང་ན་འདུག་ན་ཡང་། །ལུང་དང་
རིགས་པས་སུན་ཕྱུངས་ཤིག །གལ་ཏེ་མུ་སྟེགས་ལ་སོགས་པ། །འམ་སངས་རྒྱས་པ་ནང་ཡིན་ཡང་
རུང་སྟེ། ལུང་དེ་ཁས་མི་ལེན་པ་དང་། །ལུང་དང་འགལ་ཡང་ངེད་ཅག་གི། བླ་མའི་བཀའ་
སྲོལ་ཡིན་ཟེར་བ། །དེ་དག་ལུང་དེ་ཁས། མི་ལེན་ཡང་། །རྩ་བའི་བརྒྱུད་པ་གང་ཡིན་དྲི། །མུ་
སྟེགས་ཀྱི་རིག་བྱེད་ལ་སོགས་པ་ལྟར་གདོད་ནས་ཆོས་དེ་ཡོད་ན་ནི། །འཁྲུལ་ཡང་མཁས་པས་ཁྱོད་ཀྱི་
རང་བཟོ་ཡིན་བྱས་ལ། བགྲང་རྒྱུ་མེད་དེ་ཤེས་ན་རིགས་པར་སུན་དབྱུང༌། མིཤེས་ན་ཁྲོས་པས་ཅི་ཞིག་ཕན། །སེམས་ཅན་
ལས་ངན་སྤྱོད་པ་ལ། །སངས་རྒྱས་ཀྱིས་ཀྱང་ཅི་བྱར་ཡོད། །གལ་ཏེ་གདོད་ནས་མེད་པའི་
ཆོས། །གློ་བུར་བྱས་པ་ཡིན་ན་ནི། །ཀུན་གྱིས་རང་བཟོར་གོ་བའི་ཕྱིར། །སངས་རྒྱས་པའམ་
མུ་སྟེགས་བྱེད། །སུ་ལ་འདུག་ཀྱང་དོར་བྱ་ཡིན། །ངེད་ལའང་དེ་འདྲ་བ་མདོ་རྒྱུད་ནས་མ་གསུངས་
པ། ལུང་རིགས་ཀྱིས་མི་འགྲུབ་པའི་རང་བཟོར་བྱས་པ། འདུག་ན་ནི། །མཁས་པ་རྣམས་ཀྱིས་བཞད་གད་
གྱིས། །ལ་ལུགས་ན་འདུག་ན་དོར་མ་ཞོག །གལ་ཏེ་རྒྱལ་པོའི་ཁྲིམས་ཡོད་ན། །བསྟན་པ་དཀྲུགས་ནས་ཆོས་
ལོག་བྱེད་པའི་མི་དེ་ཆད་པས་བཅད་པའི་འོས་ཡིན་ནོ། །
དེའི་རྒྱུ་མཚན་ནོར་ལ་ཟོག་ཚོང་བྱས་པ་ལའང་། །རྒྱལ་པོའི་ཁྲིམས་མགོ་བཅད་པ། ལ་ཐུག་
1OO



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
པར། གྱུར་ན། །ཆོས་ལོག་བརྫུན་མས་སྦྱར་བ་ལ། །རྒྱལ་པོའི་ཁྲིམས་ལ་ཅིས་མི་ཐུག སྟེ་ཆོས་
རྒྱལ་ཐམས་ཅད་ཆོས་ཀྱི་ཁྲིམས་ཆེན་པོ་མཛད་པ་དང་། དགྲ་བཅོམ་པ་རྣམས་བཀའ་བསྡུ་བ་མཛད་པ་ལ་སོགས་པའི་དགོས་
པ་དེ་ཡིན་ནོ། །བླུན་པོ་མཁས་པར་འཆོས་པ་འགའ། །ལྟ་སྒོམ་སྤྱོད་པ་དང་། ལས་དང་པོ་བ་དང་བརྟན་པ་ཐོབ་
པ་དང་། འཕགས་པའི་གང་ཟག་ལུང་གི་གནས་སྐབས་མི་ཤེས་པར། །ང་ལའང་ལུང་ཡོད་ཅེས་མདོ་རྒྱུད་ལུང་སྦྱོར་
བྱེད་མོད་ཀྱི། །དེ་ནི་བླུན་པོའི་ཁ་ཤགས་འགའ་ཞིག་དགྲ་བོའི་གྲོགས་སུ་འགྲོ་བ་ལྟར། །གང་དུ་འགྲོ་
བ་མི་ཤེས་སོ། །
དཔེར་ན་ཕྱག་དང་མཆོད་པ་དང་། །སྦྱིན་དང་ཚུལ་ཁྲིམས་སོགས་མི་དགོས། །
སེམས་བསྐྱེད་དབང་བསྐུར་བྱ་མི་དགོས། །བསམ་གཏན་ཀློག་པ་འདིར་མི་དགོས། །དགེ་
དང་སྡིག་པ་གཉིས་ཀ་མེད། །སངས་རྒྱས་སེམས་ཅན་ཡོད་མིན་སོགས། །འདི་འདྲ་
གསུངས་པའི་ལུང་རྣམས་ཀུན། །ལྟ་བ་ཡིན་གྱི་བསྒོམ་པ་དང་། །སྤྱོད་པ་གཉིས་ཀྱི་ལུང་མ་
ཡིན། །དབང་མེད་པ་ལ་དངོས་གྲུབ་མེད། །ཆོ་ག་འཁྲུགས་ན་ལས་མི་འཆགས། །ལོག་
པར་སྤྱད་ན་ལྟུང་བ་འབྱུང་། །ལྷ་བསྒོམ་འཁྲུལ་ན་བྱིན་མི་རློབ། །ཐེ་ཚོམ་ཟ་ན་ཉེས་པ་སྐྱེ། །
དེས་ན་ཆོ་ག་ཅི་བྱེད་ཀྱང་། །ཤིན་ཏུ་དག་པར་བྱ་དགོས་ཞེས། །དེ་འདྲའི་ལུང་ཀུན་སྤྱོད་པ་
དང་། །བསྒོམ་པ་ཡིན་གྱི་ལྟ་བ་མིན། །གཞན་ཡང་ལུང་སྦྱོར་བྱེད་པ་ལ། །འཇིག་རྟེན་པ་དང་
འཇིག་རྟེན་ལས། །འདས་པའི་གནས་སྐབས་རྣམ་གཉིས་ཡོད། །དབང་དང་དམ་ཚིག་སྡོམ་པ་
སོགས། །འབད་ནས་བསྒྲུབ་པར་གསུངས་པ་ནི། །འཁོར་བའི་རྒྱ་མཚོམ་བརྒལ་བའི། །འཇིག་
རྟེན་པ་ལ་གསུངས་པ་ཡིན། །དབང་དང་དམ་ཚིག་སོགས་མི་དགོས། །ཕྱག་དང་མཆོད་པ་ཀུན་
ལས་གྲོལ། །བསམ་གཏན་བསྒོམ་པ་ཀུན་སྤངས་ཏེ། །
ལམ་ཀུན་གཟིངས་བཞིན་དོར་བྱ་ཞེས། །གསུངས་པ་འཁོར་བའི་རྒྱ་མཚོ་ལས། །
101



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བརྒལ་བའི་གང་ཟག་རྣམས་ལ་གསུངས། །དེ་འདྲའི་གནས་སྐབས་ཤེས་ནས་ནི། །དེ་དང་
འཚམ་པའི་ལུག་སྦྱོར་བྱ། །དེ་འདྲའི་རྣམ་བཞག་མི་ཤེས་པའི། །ལུག་སྦྱོར་མཁས་པའི་
བཞད་གད་གནས། །རྒྱས་འབྲིང་བསྡུས་གསུམ་ལ་སྐབས་བརྒྱད་ཀྱི་མཚམས་མི་ཤེས་པར་ལུང་སྦྱོར་བྱས་ན་ལུང་ཡོད་
ཀྱང་གནས་སྐབས་འཁྲུགས་ནས་མཁས་པའི་བཞད་གད་དུ་འགྱུར་བ་བཞིན་ནོ། །
མིག་ལྡན་ཇི་ལྟར་ལམ་ནོར་ཡང་། །གཡང་སར་གོམ་པ་འཇོག་མི་སྲིད། །དེ་བཞིན་
མཁས་པ་འཁྲུལ་ན་ཡང་། །ནོར་བ་ཆུང་བས། སངས་རྒྱས་བསྟན་ལས་འདའ་མི་ནུས། །མིག་
མེད་གལ་ཏེ་ལམ་ནོར་ན། །གཡང་སར་མཆོངས་ནས་ལྷུང་བར་འགྱུར། །དེ་བཞིན་བླུན་པོ་
འཁྲུལ་གྱུར་ན། །ནོར་པ་ཁམ་ཅན་འབྱུང་བས། སངས་རྒྱས་བསྟན་ལས་འདས་ཏེ་ལྟུང་། །ཆག་ཚད་
ཤེས་པའི་བཟོ་ལ་ནི། །རིང་ཐུང་བྱུང་ཡང་སོར་གང་ཡིན། །ཆག་ཚད་མེད་པའི་བཟོ་འགའ་
ཞིག །ཉེས་ན་བཞད་གད་གནས་སུ་འགྱུར། །དེ་བཞིན་གཞུང་ལུགས་ཤེས་པའི་མི། །འཁྲུལ་
ཡང་ཚིག་དོན་ཅུང་ཟད་ཡིན། །གཞུང་ལུགས་གང་ཡང་མི་ཤེས་པ། །འཁྲུལ་ན་ནོར་བ་ཁམ་ཅན་
འབྱུང་བས། བསྟན་པ་འཇིག་ལ་ཐུག །དེས་ན་སངས་རྒྱས་བསྟན་པ་བཞིན། །བསྒྲུབ་པར་
འདོད་ན་ཆོས་ཀྱི་ལོང་ཁྲིད་དམ་ཆག་ཚད་ལྟ་བུ་ཡིན་པས། གཞུང་བཞིན་བྱ། །བླུན་པོས་གོ་བའི་དཔེ་གཞན་ཡང་
མིག་མངས་རྒྱ་དང་མ་འབྲེལ་ན། །རྡེའུ་མང་ཡང་ཤི་རོ་ཡིན། །དེ་བཞིན་དུ་ཉན་ཐོས་པ་འདུལ་
བའམ། ཕར་ཕྱིན་པ་མདོ་སྡེའམ། གསང་སྔགས་པ་རྒྱུད་སྡེའི། ཁུངས་དང་མ་འབྲེལ་བའི། །ཆོས་ལུགས་
མང་ཡང་རོ་དང་འདྲ། །སྟེ་སྙིང་པོ་མེད། །
སྙན་བརྒྱུད་དང་ནི་ཆིག་བརྒྱུད་དུ། །གྲགས་པའི་ཆོས་ལུགས་མང་པོ་ཡོད། །རྒྱུད་
དང་མཐུན་ན་བླང་དུ་རུང་། །མིན་ན་སྙན་བརྒྱུད་ཆིག་བརྒྱུད་དུ་མིང་བཏགས་ནས་གཞན་མགོ་བསྐོར་བའི།
བརྫུན་གྱི་བསྡེབ་ཕྱོགས་ཡིན། །རྨི་ལམ་གྱི་ནི་ཆོས་ལུགས་དང་། །ཞལ་མཐོང་གི་ནི་ལྷ་ལ་
12



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
སོགས། །འདི་དག་མདོ་རྒྱུད་དང་མཐུན་ན། །བླངས་ཀྱང་སྐྱོན་དུ་འགྱུར་བ་མེད། །མདོ་
རྒྱུད་ཀུན་དང་མི་མཐུན་ན། །ཕར་ཕྱིན་གྱི་བདུད་ཀྱི་ལེའུ་ལས་འདི་འདྲ་འབྱུང་བར་བཤད་པས། བདུད་ཀྱི་
བྱིན་རླབས་ཡིན་ཞེས་བྱ། །བླ་མའང་མདོ་རྒྱུད་དང་མཐུན་ན། །དེ་ནི་བླ་མ་ཡིན་པར་གཟུང་། །
སངས་རྒྱས་བསྟན་བཞིན་མི་གསུངས་ན། །བླ་མ་ཡིན་ཡང་བཏང་སྙོམས་སུ། བཞག་གི་
དེའི་གསུང་ལ་བདེན་པར་མི་གཟུང་། །དེས་ན་རྨི་ལམ་དུ་རྨི་བའི། ཆོས་ལུགས་དང་། །འགའ་ཞིག་གིས་ཞལ་
གཟིགས་པ་ཡི་ཡི་དམ་གྱི་ལྷ། དང༌། །ལུང་བསྟན་མཛད་པའི་སངས་རྒྱས་དང་། །བླ་མའི་
གསུང་སྒྲོས་ལ་སོགས་པ། །མ་དཔྱད་པར་ནི་གཏམ་ཆོལ་དུ། །ཚད་མ་ཡིན་ཞེས་གཟུང་མི་
བྱ། །འདི་འདྲ་བདུད་ཀྱི་བྱིན་རླབས་ལས། །འབྱུང་བ་སྲིད་པར་རྒྱལ་བས་གསུངས། །དེས་
ན་སངས་རྒྱས་བསྟན་པ་མཆོག་ལ་གཉིས་ཡོད་པའི་དྲང་དོན་བོར་ལ། །ངེས་དོན་ཚད་མ་ཡིན་པར་
གཟུང་། །ཡང་ན་དངོས་པོ་སྟོབས་ཞུགས་ཀྱི། །རིགས་པས་གྲུབ་པ་མངོན་སུམ་དང་རྗེས་དཔག་
ཚད་མར་གཟུང་། །སྐྱེས་བུ་བརྫུན་མས་སྦྱར་བ་ཡི། །མདོ་རྒྱུད་དུ་མིང་བཏགས་པ། ཚད་མར་
གཟུང་མི་བྱ། །བརྫུན་མས་སྦྱར་བ་དཔེར་ན་ཀོའུ་ཤི་ཀའི་མདོ་དང་ནི། །དེ་བཞིན་འཕགས་པ་ཤིག་
ཅན་དང་། །བློ་གྲོས་བཟང་མོ་ཆུང་ངུ་སྡོང་པོ་རྒྱན། སོགས། ། །
བོད་ཀྱིས་སྦྱར་བའི་མདོ་སྡེ་ཡིན། །སྣང་བརྒྱད་དང་། ལས་དགེ་སྡིག་བསྟན་པ་ལ་སོགས་རྒྱ་ནག་ནས་
བསྒྱུར་བ་ཡིན། གཞན་ཡང་གསང་སྔགས་གསར་རྙིང་ལའང་། །ལམ་ལྔ་བཀོལ་བ་དང་། དབང་བསྐུར་
རྒྱལ་པོའི་རྒྱུད་ལ་སོགས་པ། བོད་ཀྱིས་སྦྱར་བའི་རྒྱུད་སྡེ་མང་། །དེ་འདྲའི་རང་བཟོའི་མདོ་རྒྱུད་ལ། །
སངས་རྒྱས་ཀྱི་གསུང་ཡིན་བྱས་ནས། མཁས་པས་ཡིད་རྟོན་མི་བྱའོ། །
གཙུག་ཏོར་ནག་མོ་བྱ་ཁྱུང་བསམ་ཡས་མ། ལ་སོགས་པ། །བོད་ཀྱི་ལྷ་འདྲེས་སྦྱར་བ་ཡོད། །
འཕྲལ་གྱི་བྱིན་རླབས་ཅུང་ཟད་འབྱུང་། །འོན་ཀྱང་ཚད་མར་བྱར་མི་རུང༌། །ལྷ་མོ་གནས་
103



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
མཁར་ནམ་མཁའ་ལྡིང་གི་རྟོག་པ། ལ་སོགས་པ། །མུ་སྟེགས་བྱེད་ཀྱི་རྒྱུད་ཀྱང་ཡོད། །ཅུང་ཟད་
བདེན་པ་ཡོད་མོད་ཀྱི། །དེ་ལའང་ལུང་དུ་བྱར་མི་རུང་། །དེ་ཡི་འཐད་པ་རྒྱུད་བླ་མར། །
མགོན་པོ་བྱམས་པས་འདི་སྐད་གསུངས། །མ་རིག་ལྡོངས་པའི་མུ་སྟེགས་ལའང་། །སྲིན་
བུའི་ཡི་གེ་འདྲ་བ་ཡི། །ཅུང་ཟད་བདེན་པ་ཡོད་མོད་ཀྱི། །འོན་ཀྱང་ཡིད་རྟོན་མི་བྱ་གསུང་། །
རིང་བསྲེལ་དང་ནི་ཐུགས་དང་ལྗགས། །སྐུ་གཟུག་ལ་སོགས་ཤི་བའི། རུས་པ་ལས། །
འབྱུང་བའི་རྒྱུ་མཚན་ཅུང་ཟད་དཔྱད། །སངས་རྒྱས། རང་སངས་རྒྱས། དགྲ་བཅོམ་པ་འཕགས་
པ་གསུམ་གྱི་རིང་བསྲེལ་ནི། །ཡོན་ཏན་སྟོབས་ཀྱིས་འབྱུང་བ་སྟེ། །ལུས་ཅན་རྣམས་ཀྱི་བསོད་
ནམས་བསགས་པའི་རྟེན། །འབྱུང་ཁུངས་ཀྱི་རྒྱ་མཚོའམ་གསེར་ཁ། ལས་བྱུང་རིན་ཆེན་དང༌། འདྲ། །སྟེ་
ཁུངས་ནས་བྱུང་བ་ཡིན། རིང་བསྲེལ་ལ་ལ་གཞན་བསླུ་བའི་དོན་དུ། གདོན་གྱིས་བྱེད། །ལ་ལ་འབྱུང་
བཞིའི་སྟོབས་ས་ཆུ་མེ་རླུང་འཁྱིམས་པའི་ནུས་པ་འགའ་ཞིག་ལས་འབྱུང་། །རིང་བསྲེལ་ཁ་ཅིག་བསྟན་ལ་
དགའ་བའི་ལྷས། །འདས་པའི་གང་ཟག་དེ་ལ་མི་རྣམས་དད་པར་བྱ་ཕྱིར་སྤྲུལ་པའང་སྲིད། །དེང་སང་
རིང་བསྲེལ་ཕལ་ཆེ་བ། །རྡོ་བུག་སྐྱེད་དང་། རམ་ཉེ་བའི་འབྲས་བུ་དང་། ཉའི་མིག་དང་། བལ་པོས་རུས་པ་ལ་བཟོ་
བྱས་པ། །བརྫུན་མས་བྱས་པའི་རིང་བསྲེལ་ཡིན། །དེས་ན་རྣམ་དབྱེ་མཁས་པས་དཔྱད། །
ཐུགས་ལྗགས་སྐུ་གཟུགས་ལ་སོགས་པ། །འབྱུང་བ་ཆོས་ནས་གསུངས་པ་མེད། །
འོན་ཀྱང་དེ་འདྲ་འབྱུང་བ་ཀུན། །ཕལ་ཆེར་བརྫུན་མས་བྱས་པ་ཐུགས་ལྗགས་མ་ཚིག་པར་མེ་ནང་ནས་
བཏོན་པ་དང་། བཟོ་བོས་རུས་པ་ལ་བརྐོས་པའི་སྐུ། ཡིན། །གལ་ཏེ་བཟོ་བོས་མ་བྱས་པར། བདེན་པར་བྱུང་བ།
ཡིན་ན་ཡང་། །ལུང་ནས་འདི་ལྟ་བུ་བྱུང་ན་བཟང་ངན་འདི་ལྟ་བུ་ཡིན་ཞེས་བཤད་པ་དང་མངོན་སུམ་རྗེས་དཔག་གི་
རིགས་པ། གཉིས་ཀ་མེད་པའི་ཕྱིར། །
བཟང་ངན་གཉིས་ཀར་ལུང་བསྟན་དཀའ། །ཉི་མ་དུ་མ་ཤར་བ་དང་། །མཁའ་ལ་
1)4



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
མཐོངས་ཁུང་ལྟ་བུ། བུ་ག་དོད་པ་དང་། །མཚན་མོ་གཞའ་ཚོན་དཀར་པོ། འབྱུང་བ་དང་། །ལུས་ལ་
འོད་ཟེར་འཕྲོ་བ་དང་། །གློ་བུར་དུ་མ་བསྒྲུབས་པར། ལྷ་འདྲེ་མཐོང་བ་དང་། །གསོན་པོའི་ལུས་
ལ་བརྫུན་མེད་པར། །རིང་བསྲེལ་འཛག་པ་དང་རྒྱུ་མཚན་མེད་པའི་མངོན་ཤེས་ཕྲ་མོ་དང་བྱིན་རླབས། ལ་
སོགས་པ། །བླུན་པོ་རྟགས་སུ་བྱེད་མོད་ཀྱི། །མཁས་པས་འདི་འདྲ་མཐོང་གྱུར་ན། །བར་
ཆད་རྟགས་སུ་ཤེས་པར་གྱིས། །སྐུ་གཟུགས་མཆི་མ་འཛག་པ་དང་། །དེ་བཞིན་གོམ་པས་
འགྲོ་བ་དང༌། །སྐུ་གཟུགས་གར་བྱེད་པ་དང་སྐུ་གཟུགས་སྐད་འབྱིན་དང༌། །ཁྲག་གི་ཆར་པ་
འབབ་པ་དང་། །ས་འོག་བོང་བུའི་སྒྲ་སྒྲོགས་དང་། །དུད་འགྲོ་མི་སྐད་སྨྲ་བ་དང་ས་འོག་དང་
ནམ་མཁའ་ལ་རོལ་མོའི་སྒྲ་གྲགས་པ། གནམ་རྡོ་ལྷུང་བ། སོགས། །
བླུན་པོ་ངོ་མཚར་སྐྱེད་མོད་ཀྱི། །མཁས་པས་འདི་འདྲ་མཐོང་གྱུར་ན། །ཡུལ་དེར་
དགྲ་བོ་གཞན་དག་འཇུག །ཡང་ན་ནང་འཁྲུག་དང་། ཡམས་ལ་སོགས་པ། ལྟས་ངན་གཞན་དག་
འབྱུང་། །འདི་འདྲའི་རིགས་ཅན་ས་གཡོ་བ་དང༌། ལྕེ་འབབ་པ་ལ་སོགས་པ། གཞན་མཐོང་ཡང་། །
མཁས་པ་རྣམས་ལ་ལེགས་པར་དྲིས། །དེ་དག་དོན་ལ་འཁྲུལ་པ་ཡི། །རྣམ་པར་དབྱེ་བ་
མདོ་ཙམ་ཡིན། །རྒྱས་པར་བཤད་ན་དཔག་ཏུ་མེད་དོ། །
དེ་ནས་ཚིག་ལ་འཁྲུལ་པ་ཡི། །རྣམ་དབྱེ་ཅུང་ཟད་བཤད་ཀྱིས་ཉོན། །བཅོམ་ལྡན་
འདས་ཀྱི་བཤད་པ་ལ། །བདུད་བཞི་བཅོམ་དབང་ཕྱུག་སོགས་དྲུག་ལྡན་འཁོར་བ་མྱ་ངན་ལས་འདས་ཞེས།
བཤད་པ་དང་། །གླེགས་བམ་གྱི་ནི་བཤད་པ་ལ། །གླེགས་ཤིང་གླེགས་ཐག་འཆད་པ་དང་། །
ཕྱག་རྒྱ་ཆེན་པོའི་བཤད་པ་ལ། །ཕྱག་ལག་པ་རྒྱ་བསྣོལ་བ་ཞེས་ལག་པའི་སྒྲ་དོན་འཆད་པ་
དང་། །ཡེ་ཤེས་ཀྱི་ནི་བཤད་པ་ལ། །གདོད་མའི་ཤེས་པར་འཆད་པ་དང་། །རྣལ་འབྱོར་
འཆད་ལ་སེམས་རྣལ་མ། །རིག་པ་འབྱོར་ཅེས་འཆད་པ་དང་། །རྒྱལ་མཚན་རྩེ་མོའི་དཔུང་
1)དུ



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
རྒྱན་དཔུང་པའི་རྒྱན། ལ། །དམག་གི་དཔུང་དུ་འཆད་པ་དང་། །གཏུམ་མོའི་སྒྲ་བཤད་བདག་འཛིན་
གསོད་པའི་ཤན་པར་འཆད་དགོས་པ་ལ། རྣམ་རྟོག་ནི། །ཆོས་ཉིད་གཏུམ་པར་འཆད་པ་དང་། །གླུ་ཡི་
སྒྲ་བཤད་བྱེད་པ་ལ་ག་ས་རུ་བསྒྱུར་ནས། སེམས་ཅན་སླུ་བར་འཆད་པ་དང་། །ཕུར་མ་ཕྱེ་མ་རྒྱ་སྐད་
དུ་མེ་ཏུ་རི་རབ་ཉིད་ཡིན་པས། རི་རབ་མཉམ་པ་ཡིན་པ། ལ། །
དྲི་རབ་མནམ་པར་འཆད་པ་དང་། །ཤཱཀྱའི་བུ་མོ་གོ་པཱའི་སྒྲ། །གོ་ནི་ས་ཡིན་པཱ་ཡི་སྒྲ། །པཱ་
ལ་ཞེས་པ་འཚོ་བ་འམ་སྐྱོང་བ་སོགས་ལ་འཇུག །དེས་ན་བོད་སྐད་ས་འཚོ་ཡིན། །དེ་ལ་གོ་
པཱའི་སྒྲ་བཤད་ནི། །རྟོགས་པའི་དོན་དུ་བཤད་པ་དང༌། །འབུམ་ལས་བྱང་ཆུབ་སེམས་དཔའ་རིན་ཆེན་
དབལ་གྱི་བསླབ་པ་ལ་བསླབ་པར་བྱའོ་ཞེས་བྱ་བའི་དོན་ལ་རྒྱ་སྐད་རཏྣ་ཀེ་ཏུ་ལ། །བོད་སྐད་ལ་རཏྣ་རིན་ཆེན། ཀེ་
ཏུའི་སྒྲ་ནི་དབལ་དང་ཏོག །དང༌། གཟའ་དུ་བ་མཇུག་རིངས་དང་རྒྱལ་མཚན། སོགས་ལ་འཇུག །
སྐད་རྙིང་རྣམས་ལ་དབལ་དུ་ཡོད། །པར། གསར་བཅད་མན་ཆད་ཏོག་ཏུ་བསྒྱུར། །དེས་ན་
འབུམ་ལས་རིན་ཆེན་དབལ། །གསར་བཅད་ཀྱིས་ནི་ཞུས་པ་ཡི། །བརྒྱད་སྟོང་པ་ལས་རིན་
ཆེན་ཏོག་གི་བསླབ་པ་ལ་བསླབ་པར་བྱའོ། །ཅེས་བྱར་བསྒྱུར་བ་མི་ཤེས་པར། །རིན་ཆེན་དཔལ་དུ་
བཤད་པ་ལ་དེ་ཡིན་ན་རྒྱ་སྐད་རཏྣ་ཤྲཱི་འོང་དགོས་པ་ལས་དེ་མེད་པ། དང་། །པོ་ཏ་ལ་ཞེས་བྱ་བའི་སྒྲ། །
བོད་སྐད་དུ་ནི་གྲུ་འཛིན་ཡིན། །རི་བོ་གྲུ་འཛིན་ཞེས་བྱ་བར། །བསྒྱུར་ན་བོད་ལ་འཐད་མོད་
ཀྱི། །ལ་ལས་རྒྱ་སྐད་སོར་བཞག་ནས། །པོ་ཏ་ལ་ཡི་རི་ཞེས་བསྒྱུར། །དེ་ལ་སྒྲ་བསྒྱུར་ལ་ལ་ཡིས། །
རི་སྒྲ་གོང་དུ་ཕྱུང་ནས་ནི། །རི་པོ་ཏ་ལ་ཞེས་བྱར་བསྒྱུར། །དེ་དོན་མ་རྟོགས་པ་རྣམས་ཀྱིས། །པོ་བོ་
རུ་བསྒྱུར་ནས་རི་བོ་ཏ་ལར་བཤད་པ་འཁྲུལ། །འཁོར་གསུམ་ཡོངས་དག་ཅེས་བྱ་བ། །རྒྱ་སྐད་
དུ་ནི་ཏྲི་མཎྜལ། །པ་རི་ཤུདྨ་ཞེས་བྱར་ཡོད། །ཏྲི་ནི་གསུམ་ཡིན་མཎྜལ་ལ། །ཞེས་བྱ་བོད་
སྐད་དཀྱིལ་འཁོར་ཡིན། །པ་རི་ཤུདྡྷ་ཡོངས་དག་པ། །དྲང་པོར་བསྒྱུར་ན་དཀྱིལ་འཁོར་
106



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
གསུམ། །ཡོངས་སུ་དག་པ་ཞེས་བྱར་འགྱུར། །མཁས་པ་རྣམས་ཀྱིས་སྒྲ་བསྡུས་ནས། །
འཁོར་གསུམ་ཡོངས་དག་ཅེས་བྱར་བསྒྱུར། །དེ་ཡི་སྒྲ་དོན་མི་ཤེས་པར། ། །
འཁོར་གསུམ་དཔོན་པོའི། གཡོག་ལྟ་བུར། ཏུ་འཆད་པ་འཁྲུལ། །རྒྱ་སྐད་ལངྐ་པུ་རི་ལ། །
པཱུ་རིའི་སྒྲ་ན་གྲོང་ཁྱེར་ཡིན། །བོད་སྐད་ལངྐའི་གྲོང་ཁྱེར་ཏེ། །ལྷོ་ཕྱོགས་རྒྱ་མཚོའི་གླིང་ན་
ཡོད། །པར་ལངྐར་གཤེགས་པར་གསུངས། འོན་ཀྱང་རྒྱ་སྐད་མ་ཤེས་པར་པུ་རིའི་སྒྲ། པུ་རངས་སུ་ནི་
འཆད་པ་འཁྲུལ་བ། དང༌། །རྒྱ་སྐད་བི་མ་ལ་མི་ཏྲ། །བོད་སྐད་དྲི་མེད་བཤེས་གཉེན་ཡིན། །དེ་
ཡི་སྒྲ་དོན་མི་ཤེས་པར། །བི་བྱེ་རུ་བཅོས་ནས་ཆོས། བྱེ་མའི། ལ་ཙམ་བསྒྱུར་བས་བྱེ་མ་ལར་འཆད་པ། དང་མི་
ཏྲ་མུ་ཏྲར་བཅོས་ནས། མུ་ཏྲའི་སྒྲ། ཕྱག་རྒྱ་ཡིན་པར་བཤད་པ་འཁྲུལ་པ། དང༌། །རྒྱ་སྐད་ནཱ་རོ་ཏ་ཡི་
སྒྲ། །བྲམ་ཟེའི་རིགས་ཀྱི་བྱེ་བྲག་ཡིན། །དེ་ཡི་རྒྱུ་མཚན་མི་ཤེས་པར། །དཀའ་བ་སྤྱད་པས་
ཨ་ན་ན། །རོ་རུ་སོང་ཞེས་རྒྱ་སྐད་ལ་བོད་སྐད་ཀྱི་བཤད་པ་བྱེད་ཅིང་། འཆད་པ་དང་། །ཏི་ལོ་ཞེས་བྱ་བ།
ཏིལ་མར། བརྡུང་བའི་རིགས། ཡིན། །དེ་ལ་ཏི་ཏྲེ་རུ་བསྒྱུར་ནས། ཏྲེ་ལོར་འཆད་པ་འཁྲུལ་བ། དང་། །
ཉའི་རྒྱུ་ལྟོ་གསོལ་ཞིང་སྒྲུབ་པ་མཛད་པས་རྒྱ་སྐད་ལཱུ་ཧི་པ། ཞེས་བྱ་བའི་མཚན་དེ་བྱུང་བ་ལས། བོད་
སྐད་ཉ་ཡི་རྒྱུ་ལྟོ་ཡིན། །དེ་ཡི་སྒྲ་དོན་མི་ཤེས་པར། །ལུ་གླུ་རུ་བཅོས་ནས། གླུ་ཡི་པ་རུ་འཆད་པ་
འཁྲུལ་པ་དང་། །རྒྱ་སྐད་ཨིནྡྲ་བྷ་ཏི་ནི། །བོད་སྐད་འབྱུང་པོའི་དབང་པོ་ཡིན། །དེ་ཡི་སྒྲ་འགྱུར་
མི་ཤེས་པར། །ཨིནྡྲ་བྷཱུ་ཏི་བོ་དྷིར་བཅོས་ནས་བརྒྱ་བྱིན་བྱང་ཆུབ་ཏུ་འཆད་པ་འཁྲུལ་ཏེ། བརྒྱ་སྦྱིན་བྱང་ཆུབ་
ཡིན་ན་ཤཀ་བོ་དྷིར་འོང་དགོས་པས་སོ། །དང་། །རྒྱ་སྐད་ཨ་བ་དྷུ་ཏཱིའི་སྒྲ། ཨ་པ་རྭ་གཉིས་སྤངས་སམ་ནི་
ཨཱ་ཝ་དྷཱ་ཀུན་འདར་ཡིན། །དེ་ལ་ཅི་འདོད་འདོད་འོང་བས། འདོད་སྟེར་འཆད་པ་དང་། །རྒྱ་སྐད་དོ་
ཧ་ཞེས་བྱ་བ། །བོད་སྐད་ལྷུག་པའམ་མ་བཅོས་པ། །ཞེས་བྱའི་དོན་ལ་འཇུག་མོད་ཀྱི། །དེ་
ཡི་རྒྱུ་མཚན་མི་ཤེས་པར། །དོ་ནི་གཉིས་ཡིན་ཧ་དགོད་པ། །གཉིས་ལ་དགོད་པར་འཆད་པ་
107



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དང་། །ལ་ལ་གཉིས་ལ་བརྡེག་པར་འཆད་པ་ནོར། རྒྱ་སྐད་ཛ་བ་ཞེས་བྱ་བ། །
བོད་སྐད་དུ་མེ་ཏོག་དམར་པོ་ཞིག་ལ་འཇུག །དེ་ཡི་བརྡ་དོན་མི་འཕྲོད་པར། །རྒྱ་སྐད་ལ་
བོད་སྐད་ཀྱི་བཤད་པ་བྱས་ནས། བྱམས་པའི་མཛའ་བར་འཆད་པ་སོགས། །བིརླ་པ་ལ་བིརྱ་པ་དང་། མདོ་
ལས། འདི་ན་གཉིས་ཅིག་བྱིན། ཞེས་བྱ་བ་དངུལ་གྱི་དོང་རྩེའི་བྱེ་བྲག་ཅིག་ཡིན་པ་ལ། དེ་ལ་གཉིས་གཅིག་བྱིན་པར་བཤད་
པ་ལྟ་བུ་མང་པོ་ཡོད། བླུན་པོ་རྣམས་ལ་ལེགས་ལེགས་འདྲ། །མཁས་པས་མཐོང་ན་བཞད་གད་
གནས། །རྒྱུ་མཚན་ཅི་ཡི་ཕྱིར་ཞེ་ན། །སཾ་སྐྲྀ་ཏ་ཡི་སྒྲ་དོན་ལ། །བཤད་དུ་མི་རུང་ཉིད་ཕྱིར་
དང༌། །རྒྱ་སྐད་ཡིན་པར་མི་ཤེས་པར། །འཁྲུལ་ནས་རྒྱ་སྐད་ལ། བོད་སྐད་ཡིན་པར་འབྲུ་སྣོན།
བཤད་ཕྱིར་རོ། ། །
དེས་ན་དེ་འདྲའི་བཤད་པ་ནོར་བ་མང་པོ་ཡོད་པ་དེ་དག་ཀུན། །བོད་ཀྱི་བླུན་པོས་སྦྱར་བས་
ན། །མཁས་པ་རྣམས་ཀྱིས་དོར་བར་བྱ། །དེ་བཞིན་གཤེགས་པའི་བཤད་པ་ག་ཏར་ཡོད་པ་ལས་
འགྲོ་བ་དང་རྟོགས་པ་གཉིས་ཀ་ལ་འཇུག་པ་དེ། ནི། །དེ་ཉིད་རྟོགས་པར་འཆད་པ་དང་། །དགྲ་བཅོམ་
སྒྲ་དོན་ཨདྷ་ཏའི་སྒྲའི་ཁམས་མཆོད་འོས་ལའང་འཇུག་པས། མཆོད་འོས་དང་། །རྒྱལ་པོའི་བཤད་པ་རྭ་
ཛའི་སྒྲའི་ཁམས་གསལ་བ་ལའང་འཇུགཔས། གསལ་བ་དང་། །བཟོད་པའི་བཤད་པ་ས་ཧའི་སྒྲའི་ཁམས་མི་
འབྱེད་པ་ལ་འཇུག་པས། མི་འབྱེད་དང་། །སྐནྡྷའི་སྒྲ་ཕྲག་པ་ལ་འཇུག་པས་ཕུང་པོ་ཕྲག་པར་འཆད་པ་
དང༌། །དྷ་ཏུའི་སྒྲའི་ཁམས་དབྱིངས་ལ་འཇུག་པས་ཁམས་ལ་དབྱིངས་སུ་འཆད་པ་དང་། །བྷགའི་སྒྲ་སྐལ་
པ་ལ་འཇུག་པས་བཅོམ་པ་སྐལ་བར་འཆད་པ་དང་། །དུར་རྒྱུའི་སྒྲ་ཐུབ་དཀའ་བ་ལའང་འཇུག་པས་སྦྱང་
དཀའ་ཐུབ་དཀར་འཆད་པ་དང་། །བཱ་སའི་སྒྲ་གནས་ལའང་འཇུག་པས་བག་ཆགས་གནས་སུ་འཆད་
པ་དང་། །ཤཱཀྱའི་སྒྲ་ཕོད་པ་ལ་འཇུག་པས། ཕོད་པར་བཤད་པ་དང་། སོགས་ཕྲ་པ་ཏའི་སྒྲ་ཐོབ་པའམ་ཕྲད་པ་
ལ་འཇུགབིའི་སྒྲ་བྲལ་བའམ་རྣམ་པར་ལ་འཇུག སུའི་སྒྲ་ལེགས་པའམ། བདེ་བའམ། བཟང་པོ་ལ་འཇུག་པས་སྐབས་ཅུང་
ཟད་འཆོལ་བར་བཤད་ཀྱང་མཁས་པ་རྣམས་ལ་སྐྱོན་ཆུང་།
108



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
བོད་ལ་ཅུང་ཟད་མི་བདེ་ཡང་། །ལེགས་པར་སྦྱར་བའི་སྒྲ་དག་ལ། །ཤིན་ཏུ་འཐད་
ཕྱིར་མཁས་པས་བླངས། །སངས་རྒྱས་གསུང་རབ་དྲི་མ་མེད། །པ་ལ་དགྲ་བཅོམ་པ་ལྔ་བརྒྱས།
བསྡུ་བ་དང་པོ་བྱས་པའི་རྗེས། །ལ། བསྟན་པ་དག་པར་གནས་པ་ན། །ཡངས་པ་ཅན་གྱི་
དགེ་སློང་གིས། །སངས་རྒྱས་བསྟན་དང་འགལ་བ་ཡི། །མི་རུང་བ་ཡི་གཞི་བཅུ་བྱས། །ཧུ་ལུ་
ཧུ་ལུ་ཡི་རང་དང་། །ཀུན་སྤྱོད་སྣོད་དང་ལན་ཚྭ་དང་། །ལམ་དང་སོར་གཉིས་དཀྲུག་དང་གདིང་། །གསེར་གྱི་རུང་བ་བྱེད་པ་
སྟེ། །འདི་དག་མི་རུང་གཞི་བཅུ་ཡིན། དེ་ལ་དགྲ་བཅོམ་པ་གྲགས་པ་དང་སེང་གེས་གཞི་མཛད་ནས། འཕགས་པ་
བདུན་བརྒྱ་ཡིས། །ཆོས་ལོག་ལེགས་པར་སུན་དབྱུང་ཕྱིར། །བྱ་གག་གི་ཀུན་དགའ་ར་བར་ཆོས་རྒྱལ་
མྱ་ངན་མེད་ཀྱིས་ཡོན་བདག་བྱས་ནས་བསྡུ་བ་གཉིས་པ་མཛད་ཅེས་ལུང་ལས། གྲག ། །
དེ་ལྟར་དག་པར་བྱས་པའི་རྗེས། །ལྷ་ཆེན་ཞེས་བྱའི་དགེ་སློང་ཞིག །བསྟན་པ་འདི་ཡི་
ཆོམ་རྐུན་བྱུང་། །དེ་ཡིས་རང་གི་ཕ་མ་བསད། །སློབ་དཔོན་ཡིན་པའི་དགྲ་བཅོམ་བཀྲོངས། །
རང་ཉིད་ཀྱི་ངུར་སྨྲིག་གྱོན། སྐྲ་བཞར་ནས། མཁན་སློབ་མེད་པའི་དགེ་སློང་བྱས། །ཕྱི་ནས་དགོན་པར་
བསྡད་ནས་ནི། །སྦྱིན་བདག་རྣམས་ཀྱི་དད་རྫས་ཟོས། །བླུན་པོ་རྣམས་ཀྱི་མཁན་སློབ་བྱས། །
བླུན་པོ་ལོངས་སྤྱོད་ཅན་རྣམས་ཀྱིས། །ཕུལ་བའི་ཟས་ནོར་ཆར་བཞིན་བབ། །སྐལ་མེད་དད་
ཅན་འདུས་པ་ཡི། །དགེ་འདུན་འབུམ་ཕྲག་དུ་མས་བསྐོར། །དེ་ནས་བརྫུན་རླབས་ཆེན་པོ་
དེ། ཁོ་རང་དགྲ་བཅོམ་ཡིན་པར་ཁས་བླངས་སོ། །
འཁོར་གྱིས་རྫུ་འཕྲུལ་ཞུས་པ་ན། །རྫུ་འཕྲུལ་མདང་། ཐོ་རངས་ཉམས་ཞེས་ཟེར། །བ་
དང༌། མཚམས་མེད་ལ་སོགས་པའི་རང་གི་སྡིག་པ་དྲན་པ་ཡིས། །ཀྱེ་མ་སྡུག་བསྔལ་ལོ་ཞེས་ཐོ་རངས་སྨེ་
སྔགས་ཆེན་པོ་བཏོན་པ་ལ། །འཁོར་རྣམས་ཀྱིས་འཕགས་པ་སྡུག་བསྔལ་དང་བྲལ་བ་ལ། དེ་ཙམ་གྱི་སྡུག་སྐད་
འདོད་ན་པ་ཅི་ལགས། ཞེས་དྲིས་པས། ངའི་སྡུག་སྐད་མ་ཡིན། སྡུག་བསྔལ་གྱི། བདེན་པ་བོས་པའོ། །ཞེས་
19



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བསྒྲགས། །སོ།
དེ་ལ་ཆོས་དྲིས་པས་ཞུགས་པ་ལ། དགྲ་བཅོམ་པ་ཡིན་གྱི། ཐམས་ཅད་མཁྱེན་པར་ཁས་མ་བླངས་ཞེས་བྱ་བ།
སོགས་པའི་བརྫུན་ཚིག་གིས། །ཚོགས་པ་རྣམས་ཀྱི་མགོ་བོ་བསྐོར། །འཕགས་པ་རྣམས་
ལ་འབུལ་རྒྱུ་ཡི། །དད་རྫ་ས་རྣམས་ཀྱང་བླུན་པོ་རྣམས་ཀྱིས་འཕགས་པ་རྣམས་བོར་ནས། དེ་ལ་འགྱུར། །
རབ་བྱུང་བླུན་པོ་ཕལ་ཆེར་གྱིས། །དགྲ་བཅོམ་བོར་ནས་དེ་ལ་འདུས། །སངས་རྒྱས་མྱ་ངན་
འདས་འོག་ཏུ། །སོ་སོ་སྐྱེ་བོས་འཁོར་བསྡུས་པ། །དེ་ལས་མང་བ་མེད་ཅེས་གྲགས། །དེ་
ཡིས་ཆོས་ལོག་བཤད་པ་ཡི། །རྗེས་སུ་སློབ་མ་རྣམས་འབྲངས་ནས། །འཁྲུལ་པའི་གྲུབ་
མཐའ་དུ་མ་བྱུང་། །ལྷ་ཆེན་བླུན་པོ་དེ་ཤི་ནས། །སེམས་ཅན་དམྱལ་བར་གྱུར་ཅེས་གྲག །དེ་
ཡི་ལོག་པའི་ཆོས་དེ་དག །དགྲ་བཅོམ་པ་ལྔ་བརྒྱ། བྱང་ཆུབ་སེམས་དཔའ་ལྔ་བརྒྱ། པཎྜི་ཏ་ལྔ་བརྒྱ། རྣམས་
ཀྱིས་སུན་ཕྱུང་ནས། །ཡུལ་ཛཱ་ལནྡྷ་རར་རྒྱལ་པོ་ཀ་ནི་ཀས་ཡོན་བདག་བྱས་ནས་བསྡུ་བ་གསུམ་པ་བྱས་
ཞེས་ཐོས། །འོན་ཀྱང་དེ་ཡི་ལེ་ལན་གྱིས། །སྡེ་པ་བཅོ་བརྒྱད་རྣམས་ལ་ཡང་། །ཅུང་ཟད་
བསླད་པ་ཡོད་ཅེས་ཟེར། ། །
མཁས་པའི་གཙུག་རྒྱན་དབྱིག་གཉེན་གྱིས། །ཡང་དག་བསྡུས་པའི་གཞི་ཉམས་
ཕྱིར། །མཐའ་དག་མིན་པར་རྟོགས་པ་ཡིན། །ཞེས་གསུངས་པ་ཡང་དེ་ལ་དགོངས། །དེ་ནི་
ཉན་ཐོས་རྣམས་ཀྱི་ཡིན། །ཐེག་པ་ཆེན་པོའི་བསྟན་པ་ནི། །ཤིན་ཏུ་དར་བར་གྱུར་པའི་ཚེ། །ཉི་
མ་བསྒྲུབ་པའི་མུ་སྟེགས་བྱེད། །སྤྲང་པོ་ཉི་མའི་དངོས་གྲུབ་ཀྱིས། །གཙུག་ལག་ཁང་རྣམས་
བསྲེགས་པའི་ཚེ། །དམ་ཆོས་མངོན་པ་ལ་སོགས་པ། །སྡེ་སྣོད་ཕལ་ཆེར་བསྲེགས་ཞེས་
གྲག །སྟེ། ཆོས་མངོན་པ་ཐེག་པ་ཆེན་པོ་གཏན་ནས་ནུབ། ཕལ་པོ་ཆེ། ལངྐར་གཤེགས་པ། ཟླ་བ་སྒྲོན་མ། དྲན་པ་ཉེ་བར་
བཞག་པ་ལ་སོགས་པ་གཞུང་འབུམ་ཕྲག་རེ་ཡོད་པ་རྣམས་ད་ལྟ་དུམ་བུ་རེ་ལས་མེད་པའི་རྒྱུ་མཚན་དེ་ལྟར་ཡིན། རྒྱུད་ཀྱང་
1 1



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
ལ་ལ་གཏན་ནས་ནུབ། ལ་ལ་དུམ་བུར་སོང་བའི་རྒྱུ་མཚན་དེ་ལྟར་ཡིན་ནོ། །དེ་ནས་འཕགས་པ་ཐོགས་མེད་ཀྱིས། །
ལོ་བཅུ་གཉིས་བསྒྲུབས་པའི་མཐར་མི་ཕམ་མགོན་པོ་བྱམས་པ། ལ་གསན་ནས་ནི། །ཐེག་པ་ཆེན་པོ་
དེ་ཡི་གཞུང་ལུགས་དར་བར་མཛད། །དེ་ཡི་རྗེས་ལ་མཁས་པ་དང་། །བླུན་པོ་རྣམས་ཀྱི་བྱེ་
བྲག་གིས། །བསྟན་པའི་འཕེལ་འགྲིབ་དུ་མ་བྱུང་། །ཕྱི་ནས་གངས་རིའི་ཁྲོད་ཀྱི་བོད། འདི་རུ། །
སངས་རྒྱས་བསྟན་པ་ལེགས་པར་བསྒྱུར། །དེ་ནས་བསྟན་པ་དར་བའི་ཚེ། །རྒྱལ་པོ་དར་
མས་བསྟན་པ་བསྣུབས། །དེ་རྗེས་ཆོས་ལོག་དུ་མ་འཕེལ། ། །
དེ་ཚེ་བླ་མ་ཡེ་ཤེས་འོད། །ཆོས་རྒྱལ་དེ་ཡིས་སྐྱེས་བུ་མཆོག །རིན་ཆེན་བཟང་པོ་ལ་
སོགས་པ་བརྒྱད་གསུམ་ཉི་ཤུ་རྩ་བཞི། ཁ་ཆེར་བརྫངས། །པ་ལ། ཇོ་བོ་རིན་ཆེན་བཟང་པོ་དང་། ལོ་ཆུང་ལེགས་པའི་
ཤེས་རབ་གཉིས་བོད་དུ་ཐོན་པ་ལས། འཇམ་པའི་དབྱངས་ཀྱིས་བྱིན་བརླབས་པའི། །མཁས་པ་རིན་
ཆེན་བཟང་པོ། དེ་ཡིས་སྔོན་མེད་པའི། །ཆོས་རྣམས་ཕལ་ཆེར་བསྒྱུར་ཅིང་ཞུས། །ཆོས་དང་
ཆོས་མིན་རྣམ་འབྱེད་པ། །ཞེས་བྱའི་བསྟན་བཅོས་མཛད་ནས་ནི། །ཆོས་ལོག་ཐམས་ཅད་
ནུབ་པར་མཛད། །དེ་ཡི་སློབ་མ་ཞི་བ་འོད། །དེས་ཀྱང་སྔགས་ལོག་སུན་འབྱིན་པ། །ཞེས་
བྱའི་བསྟན་བཅོས་མཛད་ཅེས་ཟེར། །དེ་དག་འདས་པའི་འོག་ཏུ་ཡང་། །ཆོས་ལོག་འགའ་
ཞིག་འཕེལ་བའི་རྒྱུས། །ལྷས་བཙས་ཞེས་བྱའི་ལོ་ཙཱ་བ། །དེས་ཀྱང་ཆོས་ལོག་སུན་འབྱིན་པ། །
ཞེས་བྱའི་བསྟན་བཅོས་མཛད་ནས་ནི། །ཆོས་དང་ཆོས་མིན་རྣམ་པར་ཕྱེ། ནས། ཆོས་ལོག་འགའ་ཞིག་ལ་
འདི་ཆོས་ཡིན་རེ་ཞེས་མནའ་ཚུན་ཆད་བསྐྱལ་བའི་ཡི་གེར་བཏབ་ནས་བསྟན་འཆོས་བྱས་སོ། །
དེ་ནས་ཆོས་རྗེ་ས་སྐྱ་པ། །ཆེན་པོ་བཞུགས་པ་ཡན་ཆད་དུ། །ཆོས་ལོག་སྤྱོད་པ་ཉུང་
ཞེས་ཐོས། །ཕྱི་ནས་དབང་བསྐུར་གྱི་དོད། ཕག་མོའི་བྱིན་རླབས་དང་། །སེམས་བསྐྱེད་རྨི་ལམ་མ་
ལ་སོགས། །ཡི་དམ་བསྒོམ་པ་དཀྲོངས་བསྐྱེད་དང་། །དཀར་པོ་ཆིག་ཐུབ་ལ་སོགས་པ། །
1 11



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སངས་རྒྱས་བསྟན་དང་འགལ་བ་ཡི། །ཆོས་ལོག་དུ་མ་དེང་སང་འཕེལ། །མཁས་
རྣམས་འདི་ལ་མི་དགྱེས་ཀྱང་། །དུས་ཀྱི་ཤུགས་ཀྱིས་བཟློག་མ་ནུས། །བླུན་པོ་སྦྱངས་པ་
ཆུང་བ་རྣམས། །འདི་འདྲ་སྤྱོད་པ་བདེན་མོད་ཀྱི། །མཁས་པ་སྦྱངས་པར་རློམ་པ་ཡང་། །རི་
བོང་ཆལ་བཞིན་འདི་ལ་སྤྱོད། །འདི་འདྲའི་རིགས་ཅན་འཕེལ་གྱུར་ན། །སངས་རྒྱས་བསྟན་
ལ་གནོད་མི་གནོད། །མཁས་པ་རྣམས་ཀྱིས་དཔྱོད་ལ་སྨྱོས། །
གལ་ཏེ་འདི་འདྲའི་ཆོས་ལོག་གིས། །སངས་རྒྱས་བསྟན་ལ་མི་གནོད་ན། །མུ་སྟེགས་
སོགས་ཀྱི་ཆོས་ལོག་ཀྱང་། །སངས་རྒྱས་བསྟན་ལ་ཅི་སྟེ་གནོད། །ཆོས་ལོག་གཞན་གྱིས་
གནོད་ན་ནི། །འདི་དག་གིས་ཀྱང་མི་གནོད་དམ། །གནོད་ཀྱང་འདི་འདྲའི་རིགས་ལ། སུན་
འབྱིན་མི་འཐད་ན། །མུ་སྟེགས་བྱེད་དང་ཉན་ཐོས་སོགས། །འདི་ལའང་སུན་དབྱུང་ཅི་སྟེ་བྱ། །
འདི་དག་བསྟན་ལ་གནོད་པའི་ཕྱིར། །མཁས་རྣམས་སུན་འབྱིན་མཛད་ན་ནི། །བསྟན་ལ་གནོད་པ་
བོད་ཀྱིས་བྱས། པའི་ཆོས་ལོག་ཀྱང་། །མཁས་པ་རྣམས་ཀྱིས་སུ་ཕྱུངས་ཤིག ། །
ཅི་ཕྱིར་ཞེ་ན་རྒྱལ་བ་ཡིས། །རིན་ཆེན་ཆོས་ཀྱང་དཀོན་ལ་ནི། །རྟག་ཏུ་འཚེ་བ་མང་
ཞེས་གསུངས། །སྡུད་པ་ལས། རིན་ཆེན་ཆོས་ཀྱང་དཀོན་ལ་རྟག་ཏུ་འཚེ་བ་མང་། །ཞེས་གསུངས་སོ། །འདི་ལ་
བསམས་ལ་མཁས་རྣམས་ཀྱིས། །རྟག་ཏུ་བསྟན་པའི་བྱི་དོར་བྱ། །ཉི་མ་གཅིག་གི་བཟའ་
བཏུང་ལའང་། །བཟང་ངན་རྟོག་དཔྱོད་སྣ་ཚོགས་གཏོང་། །གོས་དང་མཁར་ལྷན་ལ་སོགས་
པའི། །བྱ་བ་གང་ལའང་ལེགས་ཉེས་དང་། །བཟང་ངན་མཁས་དང་མི་མཁས་ཞེས། །བླང་དོར་
རྟོག་དཔྱོད་སྣ་ཚོགས་བྱེད། །རྟ་དང་ནོར་བུ་ལ་སོགས་པ། །ཅུང་ཟད་ཙམ་གྱི་ཉོ་ཚོང་ལའང་། །
ཀུན་ལ་འདྲི་ཞིང་བརྟགས་ནས་དཔྱོད། །ཚེ་འདིའི་བྱ་བ་ཅུང་ཟད་ལའང་། །དེ་འདྲའི་འབད་
པ་བྱེད་པ་མཐོང་། །སྐྱེ་བ་གཏན་གྱི་ལེགས་ཉེས་ནི། །དམ་པའི་ཆོས་ལ་རག་ལས་ཀྱང་། །
1 12



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
ཆོས་འདི་ཁྱི་ལ་གཙང་མི་གཙང་གང་བྱིན་ཡང་ཟ་བས་ཁྱི་ཡི་ཟས་བཞིན་དུ། །བཟང་ངན་གང་དུའང་མི་
དཔྱོད་པར། །གང་ཕྲད་དེ་ལ་གུས་པར་འཛིན། །
ཉིན་གཅིག་གི་ནི་སྐྱེལ་མའམ། །ཚེ་གཅིག་གི་ནི་གཉེན་འབྲེལ་ལའང་། །འབད་དེ་
བརྟགས་ནས་ལེན་པ་མཐོང་། །དེང་ནས་བརྩམས་ཏེ་རྫོགས་པ་ཡི། །སངས་རྒྱས་མ་ཐོབ་
བར་གྱི་དོན། །བླ་མ་མཆོག་ལ་རག་ལས་མོད། །འོན་ཀྱང་རྟོག་དཔྱོད་མི་བྱེད་པར། །ཚོང་
དུས་ངན་པའི་ཟོང་ལ་བརྟད་པ་མི་རྙེད་པས་གང་ཕྲད་པ་ཉོ་བ། བཞིན་དུ། །སུ་ཕྲད་རྣམས་ལས་ལེན་པ་
མཐོང་། །ཀྱེ་མ་སྙིགས་མའི་དུས་འདི་མཚར། །འབད་མི་དགོས་ལ་འབད་པ་བྱེད། །འབད་
དགོས་ཆོས་དང་བླ་མ་ནི། །ཅི་ཡང་རུང་བས་ཚིམ་པར་སྣང་། །བདག་ནི་སེམས་ཅན་ཀུན་
ལ་བྱམས། །གང་ཟག་ཀུན་ལ་བདག་མི་སྨོད། །བརྒྱ་ལ་མཉམ་པར་མ་བཞག་པས། །སྨད་
པ་སྲིད་ནའང་སྡིག་དེ་བཤགས། །དམ་ཆོས་འཁྲུལ་དང་མ་འཁྲུལ་བ། །སྐྱེ་བ་གཏན་གྱི་
གྲོས་ཡིན་པས། །འདི་ཡི་ལེགས་ཉེས་དཔྱོད་པ་ལ། །སྡང་ཞེས་དེ་སྐད་དུ། སྨྲ་ན་འང༌། སྨྲ་མཁན།
རང་གི་སྐྱོན་ཡིན། །ཀླུ་སྒྲུབ་དང་ནི་དབྱིག་གཉེན་དང་
། །ཕྱོགས་ཀྱི་གླང་པོ་ཆོས་གྲགས་དང་ཟླ་
གྲགས། སོགས། །མཁས་པ་ཀུན་གྱིས་སངས་རྒྱས་པ། རང་དང་། གཞན་མུ་སྟེགས་བྱེད། གྱི། །ཆོས་
ལོག་ཐམས་ཅད་སུན་ཕྱུང་བ། །དེ་ལའང་སངས་རྒྱས་དང་མཁས་པ་རྣམས་གཞན་ལ། སྣང་ཞེས་ཟེར་རམ་ཅི། །
རྫོགས་པའི་སངས་རྒྱས་ཀུན་གྱིས་ཀྱང་། །བདུད་དང་མུ་སྟེགས་སུན་ཕྱུང་བ། །དེ་ལ། ཡང་སངས་
རྒྱས་བདུད་དང་མུ་སྟེགས་ལ། ཕྲག་དོག་བྱེད་པ། ཉིད་དུ། འགྱུར་རམ། །མཁས་རྣམས་བླུན་པོའི་ལོང་
ཁྲིད་ཡིན། །ནོར་པའི་ཆོས་དང་མ་ནོར་པའི། །ལོང་ཁྲིད་ལེགས་པར་བྱས་པ་ལ། །འཁྲུལ་མ་
འཁྲུལ་མ་ཕྱེ་ན་ནི་མི་གོཕྱེ་ན་ཕྲག་དོག་ཏུ་གོ་ནས་སྡང་ཞེས་སྨྲ་ན་ད་སླན་ཆད། །སངས་རྒྱས་བསྟན་པ་ཇི་
ལྟར་བསྲུང་། །ལོང་ཁྲིད་ཀྱིས་ནི་ལོང་བ་ལ། །གཡང་ས་བཀག་ཅིང་ལམ་བཟང་པོར། །
1 13



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཁྲིད་པའང་ཕྲག་དོག་ཡིན་ནམ་ཅི། །འོ་ན་ལོང་བ་ཇི་ལྟར་བཀྲི། །ནད་པ་ལ་ནི་གནོད་པ་ཡི། །
ཁ་ཟས་སྤོངས་ཤིག་ཕན་པ་བསྟེན། །དེ་སྐད་སྨན་པས་སྨྲ་ན་ཡང་། །སྡང་དང་ཕྲག་དོག་
འགྱུར་ན་ནི། །འོ་ན་ནད་པ་ཇི་ལྟར་གསོ། །ཆོས་ལོག་པ་དང་མ་ལོག་པའི། །རྣམ་པར་དབྱེ་
བ་བྱས་པ་ལ། །སྡང་དང་ཕྲག་དོག་ཡིན་ཟེར་ན། །འོ་ན་འཁོར་བའི་རྒྱ་མཚོ་ལས། །སེམས་
ཅན་རྣམས་ནི་ཇི་ལྟར་བསྒྲལ། །ཏེ་ནོར་བ་བཤད་ན་སངས་མི་རྒྱ། མ་ནོར་བ་བཤད་ན་ཕྲག་དོག་ཏུ་འགྱུར་བའི་ཕྱིར་
རོ། །
སངས་རྒྱས་འཇིག་རྟེན་བྱོན་པ་དང༌། །མཁས་རྣམས་བཤད་པ་བྱེད་པ་ལ། །ཆོས་ལོག་
སུན་འབྱིན། བདུད་ཡི་མུགསྐྱེས་བུ་དམ་པ་རྣམས་དགའ་བ་བསྐྱེད་པ་སྟེ། འབྲས་བུ་རྣམ་གསུམ་འབྱུང་བ་འདི། །
སངས་རྒྱས་བསྟན་པའི་སྤྱི་ལུགས་ཡིན། །
མ་ཁོལ་གྱིས་ཀྱང་བསྟོད་པ་བརྒྱ་ལྔ་བཅུ་པ་ལས། འདི་སྐད་གསུངས། །དཔའ་བོ་ཁྱོད་ཀྱི་
བསྟན་པ་ནི། །མུ་སྟེགས་ཐམས་ཅད་སྐྲག་མཛད་ཅིང་། །བདུད་ནི་སེམས་ཁོང་ཆུད་མཛད་
ལ། །དང་མི་རྣམས་དབུགས་ཀྱང་འབྱིན། །ཞེས་གསུངས་དེང་སང་འདི་ན་ཡང་། །མཁས་
པ་རྣམས་ཀྱིས་ཆོས་བཤད་ན། །ཆོས་ལོག་སྤྱོད་པ་ཕམ་བྱེད་ཅིང་། །བདུད་རིགས་ཐམས་
ཅད་ཡི་མུག་འགྱུར། །མཁས་པ་ཐམས་ཅད་དགའ་བར་བྱེད། །འདི་འདྲས་བསྟན་པ་འཛིན་
པར་ནུས། །འདི་ལས་བཟློག་པ་སྟེ། ཆོས་ལོག་ལ་བསྔགས་པར་བྱེད། བདུད་སྤྲོ་བ་བསྐྱེད། སྐྱེས་བུ་ཐ་ཤལ་
རྣམས་དགའ་བར་བྱེད། བྱུང་གྱུར་ན། །སངས་རྒྱས་ཀྱི། བསྟན་པ། ལ་གནོད་པར་ཤེས་པར་གྱིས། །བདག་
ཀྱང་རྡོ་རྗེ་ཕག་མོ་ཡི། །བྱིན་རླབས་ཙམ་རེ་བྱས་པ་ལ། །
དཀར་པོ་ཆིག་ཐུབ་བསྟན་ནས་ཀྱང་། །མྱོང་བ་ཅུང་ཟད་སྐྱེས་པ་ལ། །མཐོང་ལམ་དུ་ནི་
ངོ་སྤྲད་ནས། །རྩོལ་བསྒྲུབ་མེད་པའི་དོན་བསྟན་ན། །ཚོགས་པའང་འདི་བས་མང་བ་འདུ། །
1 14



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
ལོངས་སྤྱོད་འབུལ་བའང་མང་བར་འགྱུར། །བླུན་པོ་རྣམས་ཀྱི་བསམ་པ་ལའང་། །སངས་
རྒྱས་ལྟ་བུར་མོས་པ་སྐྱེ། །ཆོས་ཀྱི་གནད་རྣམས་མི་ཤེས་པའི། །སྡེ་སྣོད་འཛིན་པར་རློམ་པ་
ཡང་། །དེ་ལ་ལྷག་པར་དད་འགྱུར་བར། །བདག་གིས་ལེགས་པར་གོ་མོད་ཀྱི། །འཁོར་
དང་ཟང་ཟིང་བསྒྲུབ་པའི་ཕྱིར། །བདག་གིས་སེམས་ཅན་བསྡུས་པ་མིན། །འོན་ཀྱང་སངས་
རྒྱས་བསྟན་པ་ལ། །ཕན་པར་བསམས་ནས་བཤད་པ་ཡིན། །སྐྱེས་རབས་ལས། ཕན་པར་སྨྲ་ལ་
མཆོད་པར་བྱེད་པ་ནི། །བསྒོ་བའི་ཚིག་བཞིན་གུས་པས་ཉན་པ་ཡིན། །ཞེས་གསུངས་པ་ལྟར་རོ། །སངས་རྒྱས་བསྟན་
པ་བཞིན་བསྒྲུབས་ན། །སངས་རྒྱས་བསྟན་ལ་ཕན་པར་བསམས། །མུ་སྟེགས་བྱེད་དང་
ཉན་ཐོས་དང་། །ཐེག་པ་ཆེན་པོ་འགའ་ཞིག་ལའང་། །འཁྲུལ་པ་ཡོད་མོད་སྔར་གྱི། མཁས་པ།
རྣམས་ཀྱིས། །སུན་ཕྱུང་བའི། ཕྱིར་ན་འདིར་མ་བཤད། ། །
དེང་སང་གངས་རིའི་ཁྲོད་འདི་ན། །རིགས་པས་བསྒྲུབས་པར་མི་ནུས་ཤིང་། །
སངས་རྒྱས་བསྟན་དང་འགལ་བ་ཡི། །འཁྲུལ་པ་གསར་པ་དུ་མ་བྱུང་། །བྱེ་བྲག་ཏུ་རྡོ་རྗེ་ཐེག་
པའི་གནད་འཆུགས་པས། །རྒྱུད་སྡེ་རྣམས་དང་གྲུབ་ཐོབ་ཀྱི། །དགོངས་པ་རྣམས་དང་
འགལ་བའི་གནད། །དཔག་ཏུ། མེད་པ་ཞིག་བོད་འདི་ན། ཡོད་མོད་ཀྱི་དེ་སུན་འབྱིན་པ་ལ། གསང་སྔགས་ཀྱི་
ལུགས་ཟབ་མོ་རྣམས་བཤད་དགོས་པས་དེ་ནི། གསང་སྔགས་ཉིད། །ཡིན་ཕྱིར་ཁོ་བོས་འདིར་མ་བཤད་དེ།
གཞན་དུ་བཤད། །པར་བྱའོ། །འདི་ནི་དབང་བསྐུར་ཐོབ་མ་ཐོབ། ཀུན་ལ་བཤད་དུ། རུང་བའི། །
འཁྲུལ་པ་རགས་རིམ་ཅི་རིགས་པ། །འཕེལ་ན་བསྟན་ལ་གནོད་མཐོང་ནས། །ཆེ་ལོང་ཙམ་
ཞིག་བཤད་པ་ཡིན། །གྱི་འཁྲུལ་པ་དཔག་ཏུ་མེད་པ་ཡོད་དེ། བཤད་ཀྱིས་མ་ལངས་པས། རང་རེས་ཅི་རིགས་པས་
དཔྱོད། །
ད་དུང་འཁྲུལ་པའི་རྣམ་གཞག་ནི། །སྐྱོན་ཅན་དཔག་མེད་སྣང་ན་ཡང་། །གཞུང་མང་
1 15



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
དོགས་པས་རེ་ཞིག་བཞག །གལ་ཏེ་ལུང་དང་རིགས་པའི་གནད། །ཤེས་པའི་བློ་ཅན་
རྣམས་ཀྱིས་དེ། །ལེགས་པར་དཔྱོད་ལ་དགག་བསྒྲུབ་གྱིས། །སངས་རྒྱས་བསྟན་དང་ཕྲད་
དཀའ་ཞིང་། །དལ་བ་འབྱོར་པའང་རྙེད་དཀའ་བས། །མཁས་པ་རྣམས་ཀྱིས་ལེགས་རྟོགས་
ལ། །ཆགས་སྡང་གི་རྗེས་སུ་མ་འབྲངས་པར་གཟུ་བོར་གནས་པའི་བློ་ཡིས་དཔྱད། །
བདག་གིས་སྒྲ་ཀཱ་ལ་པ་དང་། ཙནྡྲ་པ། དང་ཚད་མ་ཀུན་ལས་བཏུས་དང་སྡེ་བདུན་དང་བཅས་པ།
བསླབས། །ཚིག་གི་སྡེབ་སྦྱོར་རིན་ཆེན་འབྱུང་གནས་སོགས། རྣམས་ཀྱང་ཤེས། །རྒྱན་ཚིག་གི་བསྟན་
འཆོས་དབྱངས་ཅན་གྱི་མགུལ་རྒྱན་དང་། དཎི་ལ་སོགས་པ། དང་མངོན་བརྗོད་ཨ་མ་ར་ཀོ་ཥ་དང༌། སྣ་ཚོགས་གསལ་
བ་སོགས། ཕལ་ཆེར་གོ། །འདུལ་བ་མདོ་ལ་སོགས་པ། དང་ནི་མངོན་པ་གོང་འོག་གཉིས་ཀ་དང་། །ཕ་
རོལ་ཕྱིན་པའང་འགྲེལ་ཆུང་མདོ་འགྲེལ་དང་བཅས་པ། ཕལ་ཆེར་ཐོས། །གསང་སྔགས་རྒྱུད་སྡེ་བཞི་
པོ་ཡང་། །དེང་སང་རྒྱ་གར་དང་བོད་གཉིས་ཀར་ཉན་བཤད་ཡོད་པ་ཕལ་ཆེར་ཐོས། །ཐོས་པ་དེ་དག་
ཐམས་ཅད་ཀྱང་། །མིང་རྐྱང་ཙམ་དུ་མ་བཞག་པར་ཚིག་དང་དོན་དུ་བཅས་པ་ལེགས་པར་ཤེས། གོ། །བྱེ་བྲག་
སྨྲ་བའི་བདེན་དང་ལོག་པ། དང་མདོ་སྡེ་པ། །སེམས་ཙམ་རྣམ་བཅས་རྣམ་མེད་གཉིས་ཀ་དང་ནི་དབུ་མ་རང་རྒྱུད་
ཐལ་འགྱུར་གཉིས་ཀཡི། །གདམས་ངག་ཇི་སྙེད་ཕལ་ཆེར་ཐོས། །དེང་སང་བོད་ལ་གྲགས་པ་ཡི། །
ཞི་བྱེད་རྫོགས་ཆེན་གཅོད་ལ་སོགས། །ཇོ་བོའི་གདམས་ངག་སྐབས་བརྒྱད་ཅིག་ཅར་
བསྒོམ་པ་དང་། །ཕ་རོལ་ཕྱིན་པའི་བློ་སྦྱོང་དང་། །བཀའ་གདམས་གདམས་ངག་པུ་ཏོ་བའི་
སྐོར་དང་། སྣེ་ཟུར་བའི། ལུགས་གཉིས་དང་། །ས་ར་ཧ་དང་ཏི་ལོ་པ། །ནག་པོ་སྤྱོད་པའི་དོ་ཧ་དང་། །
རྣལ་འབྱོར་དབང་ཕྱུག་བིརྱ་པའི། །དོ་ཧ་སེང་གེ་ཞེས་བྱ་སློབ་དཔོན་ཐ་ག་པ་དང་། དྷ་ཝུ་རི་པའི་
དོ་ཧ། སོགས། །དོ་ཧའི་བྱེ་བྲག་དུ་མ་ཐོས། །འཁོན་གད་པ་ཀིརྟི་ནས་བརྒྱུད་པའི་རིམ་ལྔ་སྟན་ཐོག་
གཅིག་པ་དང་། །མེས་སྟོན་ཚོན་པོ། དྭགས་པོའི་སློབ་མ་རྩ་བཞིར་དང་། རྨོག་ལྕོག་པ་ནས་བརྒྱུདཔ་སྟེ་ནཱ་རོ་ཆོས་
1 16



སྡོམ་པ་གསུམ་གྱི་རབ་ཏུ་དབྱེ་བའི་རང་མཆན་འཁྲུལ་མེད།
དྲུག་ལུགས་གསུམ་དང་། །གསང་བ་འདུས་པ་ཡེ་ཤེས་ཞབས། །ཀྱི་ལུགས་ཀྱི་གཞུང་དང་གདམས་
ངག་དང་། དེ་བཞིན་འཕགས་སྐོར་གྱི་ལུགས་གཉིས་ཀྱི་གཞུང་། གདམས་ངག་དང་། །དགེས་པ་རྡོ་རྗེ་
སྙིང་པོའི་གཞུང་གདམས་ངག་གི་སྐོར། །གཤིན་རྗེ་གཤེད་དང་འཇིགས་བྱེད་ཀྱི་གཞུང་། སོགས། །དེ་
ཡི་གདམས་ངག་གསར་རྙིང་དང་། །བཅས་པ། འཁོར་ལོ་སྡོམ་པའི་གཞུང་། གདམས་ངག་དང་བཅས་
པ། དང་། །དུས་ཀྱི་འཁོར་ལོའི་གཞུང་། སྦྱོར་དྲུག་གདམས་ངག་ལུགས་གསུམ། སོགས། །
མཚན་བརྗོད་བཤད་པ་འགྲེལ་བ་རྒྱས་བསྡུས་གསུམ། དབུ་མ་ལ་དགའ་བས་བྱས་པ། དུས་འཁོར་ལུགས་
ཀྱི་གཞུང་། ལམ་འབྲས་ཀྱི་ལུགས་ཏེ། ལུགས་དྲུག་དང་། །འཆི་མེད་གྲུབ་པའི་གདམས་ངག་དང་། །ལམ་
འབྲས་ལ་སོགས་ལམ་བསྐོར་དགུ། །དེ་ལས་འཕྲོས་པ་གདམས་ངག །དུ་མ་དང་། །གཞན་
ཡང་ཁ་རག་སྐོར་གསུམ་ལ་སོགས། བོད་དང་གོ་རཀ་སོགས་རྒྱ་གར་ལ། །དེང་སང་གྲགས་པ་ཕལ་མོ་
ཆེ། །བདག་གིས་འབད་དེ་ལེགས་པར་མཉན། །བསླབས་པ་དེ་དག་མིང་རྐྱང་མིན། །དོན་
དང་བཅས་པ་ལེགས་པར་གོ། །དེ་ཕྱིར་བོད་དང་རྒྱ་གར་ལ་ཡོངས་སུ་གྲགས་པའི་ཆོས་རྣམས་ཕལ་ཆེར་ཐོས། །
དེས་ན་བདག་ལ་ཕྱོགས་ལྷུང་མེད། །དེ་མི་ཤེས་པ་ལ་ཕྱོགས་ལྷུག་འོང་། ཤེས་ན་ཕྱོགས་ལྷུང་མི་འོང་བའི་ཕྱིར་
རོ། ། །
དེ་ཕྱིར་གཟུ་བོས་དཔྱད་པ་འདི། །བློ་ལྡན་རྣམས་ཀྱིས་ལུགས། འདི་ལྟར་ཟུངས། །ཐུབ་
པའི་བསྟན་པ་རིན་ཆེན་ཉི་མའི་གཞལ་མེད་ཁང་། །ལོག་ལྟའི་མུན་ནག་ཚང་ཚིང་རྣམ་པར་
བསལ། །བློ་གསལ་བློ་ཡི་པདྨོ་ཁ་འབྱེད་པ། །བསྟན་བཅོས་ཉི་མའི་སྣང་བ་དང་ཆོས་མཐུན་པ།
དེང་འདིར་བཤད། །རྒྱལ་བ་ཀུན་གྱི་དགོངས་པ་འདི་ཡིན་ཞེས། །འགྲོ་ལ་ཕན་པའི་བསམ་
པས་བདག་གིས་བཤད། །མཁས་པ་ཀུན་གྱི་དགོངས་པ་འདི་ཡིན་མོད། །ད་དུང་ཤེས་རབ་མེད་
པ། བསོད་ནམས་ཆུང་ལ་ཞན་པ། བླུན་པོ་རྣམས་ཀྱིས་རྟོགས་པར་དཀའ། །ཤེས་རབ་དང་བསོད་ནམས་ཆེ་
1 17



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བའི་ཀུན་དགའི་ཉི་མས་སངས་རྒྱས་བསྟན་པ་ཡི། །པདྨོ་རྣམ་པར་ཕྱེ་བ་ལས་བྱུང་བའི། །
དམ་པའི་སྦྲང་རྩིས་འགྲོ་བའི་བུང་བ་ཀུན། །རྒྱུན་དུ་བདེ་བའི་དགའ་སྟོན་འགྱེད་པར་ཤོག །
གང་གི་ཐུགས་བརྩེས་ཉེར་བཟུང་ནས། །ལོག་པའི་ཆོས་རྣམས་སྤངས་ནས་ཀྱང་། །སངས་
རྒྱས་བསྟན་དང་ལེགས་སྤྲོད་པའི། །འཇམ་མགོན་བླ་མ་དེ་ལ་འདུད། །
སྡོམ་པ་གསུམ་གྱི་རབ་ཏུ་དབྱེ་བ་ཞེས་བྱ་བ། ཆོས་དང་ཆོས་མ་ཡིན་པ་རྣམ་པར་དབྱེ་
བའི་བསྟན་བཅོས། མང་དུ་ཐོས་པའི་ནོར་དང་ལྡན་པ། རིགས་པ་དང་མི་རིགས་པ་དཔྱོད་
པར་ནུས་པའི་བློ་གྲོས་ཅན། སྡེ་སྣོད་འཛིན་པ་ཀུན་དགའ་རྒྱལ་མཚན་དཔལ་བཟང་པོས་
སྦྱར་བ་རྫོགས་སོ།། །།
བྱེ་བྲག་ཏུ་གསང་སྔགས་ཀྱི་གནད་གཏན་ལ་དབབ་པ། གསང་ཆེན་ཡིན་པས་ཁོ་
བོས་ལོགས་སུ་བཤད་པར་བལྟའོ།། །། །
འདི་ཉིད་ཀྱི་མ་དཔེ་སྔ་ཕྱིར་དཔར་བྲིས་མི་འདྲ་བ་ལྔ་ལག་སོན་བྱུང་བ་དཔེ་གཞི་མི་འདྲ་བ་རྣམས་རྩ་ཚིག་འདྲ་མིན་
སྣ་ཚོགས་འདུག་ཀྱང་དེ་དག་ལ་བྲིས་པའི་མཆན་རྣམས་ཕལ་ཆེར་གཅིག་མཚུངས་རེད། འདི་ནི་སྔོན་ཆད་རྩ་བའི་བླ་མ་ངག་
བློ་རྡོ་རྗེ་འཆང་གིས་གནང་བའི་མཁན་ཆེན་ངག་དབང་ཆོས་གྲགས་ཀྱི་ཕྱག་དཔེ་དེ་ཉིད་གཙོ་བོར་བཟུང་། དེ་ལ་ཤོག་ལྡེབ་མ་
ཚང་བའི་མཆན་ཆད་རྣམས་གསབ་འབྲི་དང་། མཆན་ཐག་འདོགས་ས་སོགས་ལེགས་བཅོས་ཕྲན་བུ་དགོས་རིགས་རྣམས་མ་
དཔེ་དག་པ་དང་བསྡུར་བཅོས་ཀྱིས་ཞུ་དག་བགྱིས་སོ། །མཁྱེན་རབ་ཆོས་རྗེས་བཞེངས་པའི་རི་སྡུག་བླ་བྲང་གི་ས་སྐྱ་བཀའ་
འབུམ་གྱི་ནང་གི་རང་མཆན་དབུ་མེད་བྲིས་མའི་མཇུག་ཏུ། མཆན་བུ་འདི་ཉིད་རང་མཆན་དུ་གྲགས་པ་དེ་ཡིན་ནོ། །མཆན་
ཐག་འདོགས་ས་ནོར་བ་དང་འདྲ་མི་འདྲ་མང་དུ་སྣང་སྟེ། ཁོ་བོས་ཅུང་ཟད་དག་ཏུ་སོང་མོད། འོན་ཀྱང་ད་དུང་རང་མཆན་མ་
དང་། རང་མཆན་གྱི་སྟེང་དུ་གསུང་སྒྲོས་ཀྱི་མཆན་བསྣུན་པ་སོགས་ལ་བལྟས་ཏེ་ཞུ་དག་བྱེད་རིགས་སོ། །ཞེས་བཀོད་པ་དང་།
ཡང་དབུ་ཅན་བྲིས་མ་ཞིག་གི་དབུ་ཤོག་སྟེང་དུ། བདག་ཉིད་ཆེན་པོ་ཉིད་ཀྱིས་མཛད་པའི་མཆན་འདི་རྣམས་རང་འགྲེལ་ལྟར་
གཅེས་པ་ཡིན། ཞེས་བྲིས་འདུག་པས་གཟུར་གནས་དཔྱོད་ལྡན་རྣམས་ཡིད་ཆེས་པར་མཛོད་ཅིག ། ཚུལ་རྒྱན་པས།
1 18



༄༅། །ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་
འབེབས་པ་འཇམ་དབྱངས་བླ་མའི་
དགོངས་རྒྱན་བཞུགས་སོ། །
དཔོན་སློབ་ངག་དབང་ལེགས་གྲུབ།
ཨོཾ་སྭ་སྟི་བི་ཛ་ཡནྟུ། སྲིད་ལས་ངེས་པ་འབྱུང་བའི་ཚུལ་ཁྲིམས་དང་། །དམན་སེམས་
མཆོག་གི་བློར་བསྒྱུར་སེམས་བསྐྱེད་དང་། །ཆོས་ཀུན་ལྷ་དང་ཡེ་ཤེས་སུ་སྡོམ་པ། །རིམ་
བཞིན་ཕོག་མཛད་དྲིན་ཅན་བླ་མ་རྒྱལ། །བསྐལ་མང་འདས་པའི་སྔོན་ནས་བྱང་ཆུབ་ཀྱང་། །
སྙིགས་མའི་འགྲོ་ལ་བརྩེ་བའི་གཡར་དམ་གྱིས། །བཅུ་གཉིས་མཛད་པའི་ཟློས་གར་བསྒྱུར་
མཁས་པའི། །བསྐལ་བཟང་རྣམ་འདྲེན་བཞི་པར་གུས་ཕྱག་འཚལ། །སྐུ་འཇམ་མིག་གི་
དཔལ་གྱུར་གཞོན་ནུའི་ཚུལ། །གསུང་འཇམ་རྣ་བའི་བདུད་རྩི་ཚངས་པའི་དབྱངས། །
ཐུགས་འཇམ་འདྲེན་པའི་ཡེ་ཤེས་རྡོ་རྗེ་དངོས། །ཕྲིན་ལས་རྒྱུན་ཆགས་བརྟན་པའི་འཁོར་
ལོས་སྐྱོངས། །ཐེག་པ་ཀུན་གྱི་དགོངས་པ་འགལ་མེད་དུ། །གཟིགས་ཀྱང་གནང་བཀག་
བསླབ་མཚམས་མ་འདྲེས་པར། །འདོམས་མཁས་སྡོམ་གསུམ་བརྒྱུད་པའི་ཕྲེང་བ་ཡི། །
རྣམ་ཐར་བསམ་གྱིན་དད་པའི་ལུས་སྐྱེས་གཡོ། །ཁྱད་པར་ཆོས་དང་ཆོས་མིན་འབྱེད་པའི་
1 19



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
1
|
སྤྱན། །དཀྱུས་སུ་རིང་བ་འཇམ་དབྱངས་བླ་མའི་ཞབས། །གང་དེའི་བཞེད་གཞུང་གཞན་
དྲིང་མི་འཇོག་པར། །སྨྲ་བའི་སེང་གེ་གོ་ར་མ་ཆེན་པོ་རྒྱལ། །ཐུབ་བསྟན་ཡོངས་སུ་རྫོགས་
པའི་ཉམས་ལེན་གཞུང་། །སྤྱི་དོན་རགས་པ་མ་དྲོས་ཆུ་གཏེར་ལས། །སྐབས་དོན་ཞིབ་རྒྱས་
ཆུ་བོ་བཞི་ཡི་རྒྱུན། །སྐལ་བཟང་བློ་ཡིས་ལྟད་མོ་འབེབ་ཀྱིས་ལྟོས། ། །
འགྲོ་སེམས་ཀུན་གཞིའམ་དྲི་བཅས་དེ་བཞིན་ཉིད། །ལམ་གྱིས་སྦྱངས་པས་འབྲས་
བུ་རྫོགས་སངས་རྒྱས། །མངོན་དུ་འགྱུར་རུང་གསུམ་པོ་རྒྱུན་ཆགས་པ། །གཞི་འབྲས་
དབྱེར་མེད་ལྡོག་ཚུལ་ཐ་དད་དོ། །རྒྱལ་བས་ཇི་སྙེད་འགྲོ་བའི་ཁམས་བཞིན་དུ། །དེ་སྙེད་
ཐེག་པ་སྣ་ཚོགས་གསུངས་པ་ཀུན། །དེ་བཞིན་ཉིད་ལ་འབབ་ཅིང་གཞོལ་བས་ན། །སྲིད་
ལམ་འཕྱན་པས་དུབ་རྣམས་དབུགས་དབྱུང་སླད། །གནས་སྐབས་མྱང་འདས་ལམ་གྱི་ངལ་
སྟེགས་སུ། །བཤད་ཀྱི་རིགས་ཅན་གསུམ་ཀ་མཐར་ཐུག་གི། མྱ་ངན་འདས་ལ་མཚམས་
སྦྱོར་བགྲོད་གཅིག་ལམ། །བླ་མེད་རྡོ་རྗེ་ཐེག་པ་ལས་གཞན་ཅི། དེས་བསྐྲུན་འབྲས་བུ་སྲིད་
ལས་རྣམ་གྲོལ་ཡང་། །ཞི་བར་མི་གནས་ཡེ་ཤེས་སྒྱུ་མའི་གར། །ཀུན་མཁྱེན་རྡོ་རྗེ་འཆང་བ་
ཁོ་ནའོ། །དེས་ན་ཐེག་པ་དྲང་ངེས་ཀྱིས་བསྡུས་པའི། །ཉམས་ལེན་སོ་སོའི་མི་མཐུན་
ཕྱོགས་སྤོང་བས། །སྡོམ་པའི་དོན་དུ་འགྱུར་ཕྱིར་ལམ་ཐམས་ཅད། །སྡོམ་པར་འདུས་པ་
བཤད་བྱའི་ལུས་ཉིད་དོ། །འཆད་བྱེད་སྡོམ་པའི་དབྱེ་བསྡུ་རང་ལུགས་བཟུང་། །མིང་དོན་
འཇོག་བྱེད་མཐའ་དཔྱོད་དང་བཅས་པ། །རྣ་ལྔས་ངེས་བྱ་གསུམ་དུ་དབྱེ་བ་ནི། །མངོན་པ་
གོང་འོག་མཐུན་པར་སོ་ཐར་དང་། །བསམ་གཏན་ཟག་མེད་སྡོམ་པ་ལ་འཇོག་སྟེ། །བྱང་
ཆུབ་གསུམ་པོ་སྒྲུབ་ལ་རང་རང་གི། སྤང་བྱ་ཟག་མེད་ཤེས་རབ་ཀྱིས་སྤོང་ཞིང་། །དེ་ཉིད་
ཏིང་འཛིན་ལ་བརྟེན་དེ་ཡང་ནི། །ཚུལ་ཁྲིམས་ལ་བརྟེན་བསླབ་པ་གསུམ་དང་གཅིག །
12)



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
ཉན་ཐོས་བསླབ་ཚིག་གསུམ་ལ་འཇོག་པ་དང་། །སོ་ཐར་མདོ་བཞིན་ལུས་ངག་ཡིད་
གསུམ་གྱི། །སྡོམ་པར་འཇོག་མོད་ཡིད་སྡོམ་མཚན་ཉིད་པར། །མདོ་སྡེ་པས་བཞེད་བྱེ་སྨྲས་
བཏགས་པར་འདོད། །དཀོན་བརྩེགས་གཙོར་གྱུར་ཐེག་ཆེན་མདོ་སྡེ་ལས། །ཉེས་སྤྱོད་
སྡོམ་སོགས་ཚུལ་ཁྲིམས་གསུམ་ལ་འཇོག །
ཁ་སྦྱོར་རྒྱུད་བཞིན་སེམས་བསྐྱེད་བསྐྱེད་རྫོགས་གྱི། །སྡོམ་པ་གསུམ་དང་སྐུ་གསུང་
ཐུགས་ཀྱི་ནི། །དམ་ཚིག་གསུམ་ལ་འཇོག་པའང་ཊཱི་ཀར་གསལ། །གྲུབ་ཆེན་སྨན་པའི་
ཞབས་ཀྱིས་སྒོ་གསུམ་ལས། །བླང་དོར་མེད་པར་སྤྱོད་ལ་སྡོམ་གསུམ་དུ། །འཇོག་པ་བརྟན་
པ་ཐོབ་པ་ཉིད་ལ་དགོངས། །རྡོ་རྗེ་རྩེ་མོར་སོ་ཐར་བྱང་ཆུབ་སེམས། །རིག་འཛིན་སྔགས་
ཀྱི་སྡོམ་པ་གསུམ་ལ་བཞེད། །གཉིས་སུ་འཇོག་པ་སློབ་དཔོན་སྨན་ཞབས་ཀྱིས། ། རིག་
པའི་དབང་ལྔ་མན་ཆད་ལས་ཐོབ་པར། །ཐུན་མོང་སྡོམ་པ་ཙམ་དང་སློབ་དཔོན་གྱི། །དབང་
ལས་ཐོབ་པ་ཐུན་མོང་མིན་པར་བཞེད། །སྡོམ་འབྱུང་དང་ནི་འདུས་པའི་རྒྱུད་ཕྱི་མ། །བསྐྱེད་
རྫོགས་གཉིས་པོ་སྡོམ་པའི་མིང་གིས་བསྟན། །ཕྱི་ནང་སྡོམ་པ་གཉིས་སུའང་གོང་མས་
བཤད། །གཅིག་ཏུ་འདུ་བ་ཉི་མའི་ཟེར་གྱི་དཔེས། །ཤེར་ཕྱིན་བསླབ་པར་བསླབ་ཀུན་འདུ་
བ་དང་། །སྡོམ་པའི་ཐ་སྙད་བཅས་ཏེ་སྡུད་པར་གསུངས། ། །
འདིར་བསྟན་རྣམ་གཞག་བསྟན་པ་སྤྱི་ལུགས་སམ། །གཙོ་བོར་གསང་ཆེན་ཐུན་མོང་
མ་ཡིན་པའི། །བསྟན་པའི་ཉམས་ལེན་དབང་གི་ཡན་ལག་ཏུ། །ཉན་ཐོས་འདུལ་བའི་
གཞུང་དང་ཐུན་མོང་བའི། །བྱང་སེམས་སོ་ཐར་བསྟན་པའི་ཉམས་ལེན་དང་། །ཕར་ཕྱིན་
སྡེ་སྣོད་རྣམས་དང་ཐུན་མོང་བའི། །བསྟན་པའི་ཉམས་ལེན་འཇོག་ཅིང་སྔགས་ཀྱི་སྡོམ། །
རྒྱུན་ལྡན་ལ་བཞེད་རྒྱུད་ཀྱི་དགོངས་པ་སྟེ། །ཉན་ཐོས་སྡེ་སྣོད་རྣམས་སུ་གོང་མ་གཉིས། །
121



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཟུར་ཙམ་མ་བསྟན་ཕར་ཕྱིན་ཐེག་པར་ཡང་། །སྔགས་ཀྱི་སྡོམ་པའི་རྣམ་གཞག་མེད་ཕྱིར་རོ། །རྒྱུ་
མཚན་ཉན་ཐོས་པ་རྣམས་མྱང་འདས་གསུམ། །གང་རུང་ལ་དམིགས་སོ་ཐར་ཁྲིམས་སྲུང་
སྟེ། །ཞི་ལྷག་བསྒོམ་པས་དེ་དག་ཐོབ་པར་འདོད། །ཕར་ཕྱིན་ཐེག་པ་བྱང་ཆུབ་སྒྲུབ་བྱེད་ཀྱི། །
གཙོ་བོ་བྱང་སྡོམ་ཡིན་ཀྱང་གནས་པའི་གཞིར། །བྱང་སེམས་སོ་ཐར་ཅིས་ཀྱང་དགོས་པ་
བཞེད། །གསང་སྔགས་པ་རྣམས་སྡོམ་པ་འོག་མ་གཉིས། །རྟེན་དུ་བཞེད་མོད་སོ་སོའི་ཆོ་ག་
ལས། །རིམ་གྱིས་ཐོབ་དང་དབང་གི་ཆོ་ག་ལས། །གཅིག་ཆར་ཐོབ་པ་གཉིས་ཀྱི་ཕྱི་མ་དེའི། །
སྐྱབས་འགྲོ་ལས་རྙེད་སོ་ཐར་སྡོམ་པ་དེ། །ཡོངས་རྫོགས་དགེ་བསྙེན་དང་མཉམ་ཐེག་ཆེན་
གྱི། །སོ་ཐར་དུ་བཞེད་སྡོམ་པ་བསྒྲགས་དང་མཐུན། །འོན་ཀྱང་སྔགས་ཀྱི་རྟེན་དུ་དགེ་སློང་
མཆོག །དགེ་ཚུལ་འབྲིང་ཡིན་སར་གནས་མ་གཏོགས་པའི། ཁྱིམ་པ་ཐ་མར་གསུངས་ཤིང་
བྱང་སྡོམ་གྱི། །རྟེན་དུའང་དགེ་སློང་མཆོག་ཉིད་ཡིན་པར་བཤད། །མིང་དོན་སྤྱི་ཙམ་རང་
གི་ངོས་སྐལ་གྱི། །སྤང་བྱ་སྤོང་བས་སྡོམ་པ་ཞེས་བྱ་ཞིང་། །སྤང་བྱ་མཐའ་དག་སྤོང་པས་མ་
ཁྱབ་སྟེ། །སྣ་གཅིག་སྤྱོད་པའི་དགེ་བསྙེན་སོགས་ཀྱིས་སོ། །འཇོག་བྱེད་སྤང་བྱ་སྤོང་བའི་
ལྡོག་པ་ནས། །འཇོག་ཚེ་ལུས་དང་ངག་གི་རང་བཞིན་གྱི། །མི་དགེ་གཙོ་བོར་སྡོམ་པས་སོ་
ཐར་དང་། །སེམས་ཀྱི་ཁ་ན་མ་ཐོ་གཙོར་སྡོམ་པར། །བྱང་སྡོམ་འདོག་ཅིང་ཐབས་མཁས་
ཁྱད་པར་གྱིས། །མཚན་རྟོག་སྤོང་བས་སྔགས་ཀྱི་སྡོམ་པར་འཇོག །ཤེས་བྱེད་སོ་ཐར་མདོ་
དང་སྤྱོད་འཇུག་དང་། །ཁ་སྦྱོར་རྒྱུད་ཀྱི་ལུང་གིས་ཚད་མས་གྲུབ། །སོ་སོའི་ངོ་བོའི་ལྡོག་པ་
ནས་བཞག་ན། །གཞན་གནོད་གཞིར་བཅས་སྤོང་བས་སོ་ཐར་དང་། །གཞན་ལ་ཕན་འདོག་
ཞུགས་པས་བྱང་སྡོམ་དང་། །དེ་ཀུན་ལྷ་དང་ཡེ་ཤེས་རྣམ་རོལ་དུ། །བྱིན་གྱིས་བརླབས་ནས་
སྤྱོད་པ་སྔགས་སྡོམ་འཇོག །དོན་འདི་རྗེ་བཙུན་གྲགས་པས་འཁྲུལ་སྤོང་དུ། །ལེགས་པར་
122



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
གཏན་ལ་ཕབ་པའང་ཡིད་ཆེས་གནས། །དེ་ཕྱིར་སྔགས་ཀྱི་སྡོམ་པ་ཡིན་ཕྱིན་ཆད། ། བྱང་
སྡོམ་ཡིན་པས་ཁྱབ་ཅིང་དེ་ཡིན་ན། །སོར་སྡོམ་ཡིན་པས་ཁྱབ་སྟེ་རྒྱུ་མཚན་ཀྱང་། །དེ་དེར་
ཁྱབ་བྱེད་མཚན་ཉིད་ཚང་ཕྱིར་རོ། །མདོར་ན་སྔགས་སྡོམ་བྱང་སྡོམ་བྱེ་བྲག་ཏུ། །གྲུབ་ཅིང་
ཕན་གནོད་སེམས་གཉིས་དུས་གཅིག་ཏུ། །འཇུག་མིན་བྱང་སྡོམ་ཉིད་ལའང་སོ་ཐར་ཚང་། །
སྡོམ་པ་གོང་མ་གཉིས་ལ་སོ་ཐར་གྱིས། ཁྱབ་པའི་ཚུལ་འདི་བརྩེ་ཆེན་ཡབ་སྲས་ཀྱི། །
དགོངས་པའི་གཏེར་མཛོད་གོ་རམ་མཁྱེན་པས་བརྟོལ། །སྔགས་ལའང་འོག་མ་སྔོན་འགྲོ་
སྟ་གོན་གྱི། ཁྱད་དོན་ཞུ་དང་སྤྲོ་བ་བསྐྱེད་པ་དང་། །དངོས་གཞིའི་སྡོམ་པ་བསྒྲགས་པའི་
ཚིག་གིས་ཟིན། །ཁྱད་པར་རྒྱུན་བཤགས་བྱས་པས་འོག་མ་གཉིས། །དངོས་དང་ཤུགས་ལས་
འཛིན་པར་ཤེས་བྱ་ཞིང་། །ཉམས་ལེན་ཐུན་རེའི་ཐོག་མར་སྡོམ་གསུམ་གྱི། །ཉེས་པ་གསོ་
ཤིང་གོང་དུ་སྤེལ་བའི་ཕྱིར། །སྔོན་འགྲོ་གསུམ་སོགས་བྱེད་པས་འཐད་པར་གྲུབ། །
མདོར་ན་རྒྱལ་བའི་བསྟན་པའི་ཉམས་ལེན་ཀུན། །སྡོམ་པ་གསུམ་དུ་འདུས་ཤིང་དེ་
ཉིད་ཀྱི། །ངོས་འཛིན་སྙིང་པོ་གོང་དུ་སྨོས་ཟིན་པའི། །རྩེ་མོའི་ལུང་དེ་ཐེག་ཆེན་སོ་ཐར་ལ། །
དགོངས་ཞེས་རྗེ་བཙུན་གསུངས་ལ་རབ་དབྱེ་ཡི། །དགོངས་པ་ཆ་གཉིས་ཞིབ་མོའི་བློ་ཡིས་
དབྱེ། །ཞེས་ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབ་པ་
འཇམ་དབྱངས་བླ་མའི་དགོངས་རྒྱན་ལས་སྤྱི་དོན་རགས་པའི་ལེའུ་སྟེ་དང་པོའོ།། །།
སྐབས་དོན་གཏན་ལ་དབབ་པར་ཐ་དད་དང་། །བསྡུས་ཏེ་འཆད་དོ་དང་པོར་རེ་རེ་
ནས། །ངོ་བོ་ངོས་བཟུང་དང་པོར་བླང་བའི་ཐབས། །བར་དུ་སྲུང་ཚུལ་ཉམས་པ་ཕྱིར་
བཅོས་བཅས། །བཞི་བཞིས་རྟོགས་པར་བྱ་ཞིང་ངོས་འཛིན་ལ། །མཚན་གཞི་མཚན་ཉིད་
ནང་གསེས་དབྱེ་བའོ། །ཐོག་མར་སོ་ཐར་སྡོམ་པའི་མཚན་གཞི་ནི། །མཐོ་དམན་བར་མ་
123



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གང་དུ་སྐྱེས་གྱུར་ཏམ། །གང་དུ་གནས་སམ་སུ་དང་འགྲོགས་ཀྱང་རུང་། །ཅི་ལ་ལོངས་སུ་
སྤྱོད་པ་ཐམས་ཅད་ཀྱང་། །མེ་ཡི་རང་བཞིན་ཚ་བ་ཡིན་པ་ལྟར། །སྡུག་བསྔལ་གསུམ་གྱི་རྒྱུ་
དང་རང་བཞིན་ཅན། །ངན་སྐྱུགས་དག་ལས་སྤོས་བཞིན་བདེ་བ་ཡི། །འབྱུང་ཁུངས་མིན་
པར་རྟོགས་པའི་སྐྱོ་ཤས་ཀྱིས། །འཁོར་བ་སྤོང་འདོད་གཅམ་བུ་མིན་པའི་བློས། །ཡོངས་སུ་
ཟིན་པ་ངེས་འབྱུང་ཚུལ་ཁྲིམས་སོ། །ངེས་པར་འབྱུང་བ་ཞེས་བྱ་མྱང་འདས་ཏེ། །བསམ་པ་
དེ་ཡིས་མ་བཟུང་རིགས་བརྒྱད་ཀྱི། །འཇིགས་སྐྱོབ་ལེགས་སྨོན་སོ་སོར་ཐར་པ་མིན། །དེ་
ཕྱིར་ངེས་པར་འབྱུང་བས་ཀུན་བསླངས་ཏེ། །གཞན་གནོད་གཞིར་བཅས་སྤོང་བའི་སེམས་
པ་དང་། །སེམས་པ་དེ་དང་མཚུངས་ལྡན་བཅས་པ་ནི། །སོ་ཐར་སྡོམ་པའི་མཚན་ཉིད་མིང་
གཞན་ཡང་། །ངེས་འབྱུང་བསམ་པས་ཟིན་པའི་སྡོམ་པ་དང་། །ཐར་པའི་ལམ་དུ་འགྱུར་
བའི་སྡོམ་པ་དང་། །ངེས་པར་འབྱུང་བའི་ཚུལ་ཁྲིམས་ཞེས་ཀྱང་བྱ། །ཐར་པའི་ལམ་དུ་
ཞུགས་པའི་གང་ཟག་གི། རྒྱུད་ཀྱི་སྡོམ་པ་ཞེས་བྱ་རྣམ་གྲངས་སོ། །
དབྱེ་བ་རྟེན་རྫས་ཀུན་སློང་སྒོ་ནས་ཏེ། །རྟེན་གྱིས་ཕྱེ་བ་དགེ་སློང་ཕ་མ་གཉིས། །དེ་
བཞིན་དགེ་ཚུལ་གཉིས་དང་དགེ་སློབ་མ། །དགེ་བསྙེན་གཉིས་དང་བསྙེན་གནས་སྡོམ་
པས་བརྒྱད། །བདུན་པོ་ཇི་སྲིད་འཚོ་བའི་མཐའ་ཅན་དང་། །ཕྱི་མ་ཉིན་ཞག་རེ་ཡི་མཐའ་
ཅན་ནོ། །རྫ་ས་སམ་ངོ་བོས་དབྱེ་ན་དགེ་སློང་དང༌། །དགེ་ཚུལ་དགེ་བསྙེན་བསྙེན་གནས་
དག་དང་བཞི། །ཀུན་སློང་རང་ཉིད་ཞི་བདེ་དོན་གཉེར་བློས། །ཚུལ་འདིར་ཞུགས་པ་ཐེག་
དམན་སོ་ཐར་དང་། །གཞན་ཕྱིར་རྫོགས་པའི་བྱང་ཆུབ་ལ་དམིགས་ཏེ། །ཞུགས་པ་ཐེག་
ཆེན་སོ་སོར་ཐར་པར་བཞེད། །
མ་ཐོབ་སྡོམ་པ་ཐོབ་པར་བྱེད་པ་ལ། །ལེན་པའི་ཆོ་ག་སྐྱེ་ཚུལ་ཐོབ་མཚམས་བཅས། །
124



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
སྔོན་ཆོག་རང་བྱུང་གིས་ནི་བསྙེན་རྫོགས་དང་། །ཡེ་ཤེས་ཁོང་ཆུད་འཕྲིན་གྱིས་རྫོགས་པ་
དང༌། །སྟོན་པ་ཁས་བླངས་ཚུར་ཤོག་གསོལ་བཞི་དང་། །དྲིས་པའི་ལན་ལྡོན་ལྕི་ཆོས་
སྐྱབས་ཁས་བླང་། །གདུལ་བྱ་དག་དང་འཕགས་པའི་སྤྱོད་ཡུལ་ལོ། །ད་ལྟའི་ཆོ་ག་ཀུན་
གྱིས་སྒྲུབ་རུང་བ། །དུས་ཁྲིམས་བསྙེན་གནས་བླང་བའི་ཆོ་ག་ལ། །བྱེ་བྲག་སྨྲ་བས་གླིང་
གསུམ་སྐྱེས་པ་དང་། །བུད་མེད་ལས་གཞན་འགྲོ་ལ་སྐྱེ་བ་བཀག །དུད་འགྲོ་སོགས་ལ་སྐྱེ་
བར་མདོ་སྡེ་པས། །བཞེད་ཅིང་ལེན་པའི་ཡུལ་ཡང་དགེ་སློང་དང་། །དགེ་བསྙེན་ཡན་ལས་
ལེན་རུང་རིམ་བཞིན་འདོད། །ཉིན་ཞག་མཐའ་ཅན་བཞེད་པ་མཐུན་ན་ཡང་། །དམིགས་
བསལ་སྟབས་གཅིག་བླངས་པ་ཟླ་རེ་ཡི། །དུས་གསུམ་དེ་དེར་གསར་དུ་བླངས་དགོས་
ཀྱང་། །ཟས་ཟོས་རྗེས་སུ་སྐྱེ་བ་མདོ་པའི་ལུགས། །ཐེག་ཆེན་རྟེན་གྱི་དྲུང་ནས་ལེན་རུང་
འདོད། །ཡུལ་ལས་དམའ་བར་འདུག་སྟེ་དེའི་རྗེས་སུ། །བཟླ་བ་ལན་གསུམ་ཆོ་གའི་དངོས་
གཞིའོ། །གཏན་ཁྲིམས་ཚིགས་ཀྱིས་བསྡུས་པ་སྔ་ཕྱི་གཉིས། །སྔ་མ་དགེ་བསྙེན་དང་ནི་དགེ་
ཚུལ་ལོ། །དགེ་བསྙེན་ཡོངས་སུ་རྫོགས་དང་ཉི་ཚེ་བ། །རིགས་བརྒྱད་ཡ་གྱལ་ཡོངས་རྫོགས་
ཁོ་ནའོ། །
སྡོམ་པ་བརྒྱད་པར་ལེན་ཡུལ་དགེ་བསྙེན་གྱིས། །ཆོག་པར་བཤད་མོད་ཐམས་ཅད་
ཡོད་སྨྲ་བ། །དགེ་སློང་དགོས་པར་བཞེད་ཅིང་མདོ་རྩ་ལྟར། །སྐྱབས་འགྲོས་རྩོམ་བྱེད་དགེ་
བསྙེན་དུ་ཁས་བླངས། །བསླབ་བརྗོད་རྣམས་ཏེ་དེ་ཉིད་ཁ་སྤོས་པས། །ཉི་ཚེ་བ་སོགས་
འགྲུབ་ཅིང་རབ་བྱུང་ལ། །དྲི་དང་དགེ་བསྙེན་སྔོན་སོང་རྟེན་ཅན་ཉིད། །བར་མ་རབ་བྱུང་
སྦྱོར་བའི་ཆོ་ག་དང་། །སྐྱབས་འགྲོས་རྩོམ་བྱེད་དགེ་ཚུལ་དུ་ཁས་བླང་། །དུས་གོ་བསླབ་པ་
བརྗོད་རྣམས་དངོས་དང་རྗེས། །
125



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཞུ་ཡུལ་དགེ་འདུན་དགོས་ཀྱང་བླང་བའི་ཡུལ། །གང་ཟག་ལས་སྐྱེ་ངེས་པ་ལྔ་བྲལ་
བ། །ཆ་འདྲ་དགོས་སོ་དཀོན་མཆོག་སློབ་དཔོན་སོགས། །མངོན་གྱུར་བཅུ་ཚང་ངེས་པ་ལྔ་
དང་བྲལ། །སྦྱོར་དངོས་རྗེས་ཀྱི་ལག་ལེན་རྣམ་དག་པས། །ཀརྨ་ཤ་ཏམ་སྡོམ་གྱི་ཚིགས་
བཅད་ལྟར། །དགེ་ཚུལ་བསྙེན་པར་རྫོགས་པ་སངས་རྒྱས་ཀྱི། །བསྟན་པའི་རྩ་བ་ལུང་
རྟོགས་ཆོས་ཀུན་གྱི། །སྣོད་ཡིན་ཕྱིར་ན་རྩིང་སྤྱོད་སྤོང་བར་གཅེས། །ཐེག་ཆེན་སོ་ཐར་སྔོན་
ཆོག་དཀོན་བརྩེགས་ལས། །བྱམས་པ་འཇམ་དབྱངས་སོགས་ཀྱིས་འགྲོ་མང་པོ། །བསྙེན་
པར་རྫོགས་པར་མཛད་ཅེས་གསུངས་པ་དང་། །ད་ཆོག་གཏན་ལ་དབབ་པ་བསྡུ་བ་ནས། །
དགེ་བསྙེན་དགེ་ཚུལ་རང་གིས་ལེན་པ་ཡི། །ཆོ་ག་འབྱུང་མོད་དེ་ཡི་ལག་ལེན་ནུབ། །དེང་
སང་སྒྲུབ་རུང་ཆོ་ག་ཐུན་མོང་དང་། །ཐུན་མོང་མིན་པ་ལས་ཐོབ་རྣམ་པ་གཉིས། །དམན་
སེམས་རྒྱུད་གཅིག་སྡོམ་པ་གོང་མ་དག །སྐྱེ་དང་གནས་པའི་རྟེན་དུ་མི་རུང་བས། །བསམ་
པ་ཐེག་ཆེན་སེམས་བསྐྱེད་ཀྱིས་ཟིན་པས། །ཆོ་ག་ཉན་ཐོས་ལུགས་བཞིན་བླངས་གྱུར་ན། །
ཀུན་སློང་ཆོ་ག་སོ་སོའི་སྟོབས་ཀྱིས་ནི། །བྱང་སེམས་སོ་སོ་ཐར་པའི་ངོ་བོར་སྐྱེ། །ལུགས་
འདི་དགོས་པ་གཞན་དང་བཅས་པའི་ཕྱིར། །འཇམ་དབྱངས་བླ་མ་བརྒྱུད་པར་བཅས་
རྣམས་དང་། །མཆིམས་དང་བུ་སྟོན་ཆེ་སོགས་འདུལ་འཛིན་པ། །ཕལ་ཆེར་བཞེད་ཕྱིར་
ལག་ལེན་སྙིང་པོར་ཟུངས། །དོན་ཞགས་ནས་གསུངས་གསོ་སྦྱོང་ཡན་ལག་བརྒྱད། །རང་
གིས་ལེན་དང་སེམས་བསྐྱེད་དབང་བསྐུར་གྱི། །སྐྱབས་འགྲོ་ལས་ཐོབ་ད་ལྟའི་ཆོ་གར་འདུ། །
བུད་མེད་དགེ་བསྙེན་དགེ་ཚུལ་མར་སྒྲུབ་པར། །བསྒྲུབ་བྱའི་མིང་བསྒྱུར་དྲི་ཚིག་ལྷག་པོར་
བཅས། །དེ་རྗེས་ཁྱིམ་སོ་མ་བཟུང་བཅོ་བརྒྱད་དང་། །བཟུང་ན་ལོ་བཅུ་ལོན་པའི་རྟེན་ཅན་
དེ། །ཡུལ་ཁམས་དབུས་མཐའི་ཁྱད་ཀྱིས་དགེ་སློང་མ། །བཅུ་གཉིས་ཚོགས་སམ་དྲུག་
126



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
ཚོགས་གང་རུང་གིས། །གསོལ་དང་ལས་གཉིས་དགེ་སློབ་སྡོམ་པ་སྦྱིན། །སྔར་བཞིན་ཁྱིམ་
སོ་བཟུང་དང་མ་བཟུང་བའི། །དབྱེ་བས་བཅུ་གཉིས་ཉི་ཤུ་ལོན་པ་ལ། །མ་ཚོགས་མཁན་མོ་
བཅས་པས་རྟགས་བྱིན་ཏེ། །དྲི་སོགས་སྔོན་འགྲོས་ཚངས་སྤྱོད་ཉེར་གནས་ཀྱི། །སྡོམ་པ་
བྱིན་ལ་དགེ་སློང་ཕ་ཚོགས་དང་། །བཅས་ཏེ་བསྙེན་པར་རྫོགས་པ་ཡིན་མོད་ཀྱང་། །
ལྗོངས་འདིར་མ་ཚོགས་མེད་ཕྱིར་ཚིགས་ཕྱི་མ། །སྒྲུབ་པའི་ལག་ལེན་སྔོན་གྱི་དུས་ནས་
མེད། །སྐྱེ་ཚུལ་དགེ་སློང་སྡོམ་པ་རྒྱུ་གསུམ་གྱིས། །རྣམ་པར་རིག་བྱེད་ཡིན་དང་མིན་གཉིས་
ཀྱིས། །བསྡུས་པ་གཟུགས་རྫས་བདུན་གྱི་ངོ་བོ་རུ། །སྐྱེ་བར་བྱེ་བྲག་སྨྲ་བས་བཞེད་ཅིང་དེ། །
གང་ཟག་ཐོབ་པ་ཐག་པ་ལྟ་བུ་ཡིས། །སྤྲེལ་བའམ་འཆལ་ཚུལ་འབབ་པའི་རྒྱུན་སྡོམ་ཞིང་། །
འགོག་པར་བྱེད་པའི་ཆུ་ལོན་ལྟ་བུར་གསུངས། །ངེས་འབྱུང་བསམ་པས་ཉེ་བར་ལེན་པའི་
རྒྱུ། །མངོན་གྱུར་བཅུ་པོས་ལྷན་ཅིག་བྱེད་པའི་རྐྱེན། །བྱས་ཏེ་ཤེས་པའི་ངོ་བོར་སྐྱེ་བ་ནི། །
མདོ་སྡེ་པ་ཡན་གྲུབ་མཐའ་གོང་མའི་ལུགས། །འདི་ལ་སོར་སྡོམ་རྒྱུད་ལྡན་སེམས་པ་དེ། །
སྡོམ་པར་སོང་ན་དེ་དང་མཚུངས་ལྡན་གྱི། །སེམས་དང་སེམས་བྱུང་ཀུན་ཀྱང་སྡོམ་པར་
འགྲོ། །ཡ་གྱལ་ཡིན་ཙམ་སྡོམ་པས་མ་ཁྱབ་སྟེ། །ཀུན་གཞིའི་རྣམ་ཤེས་མ་སྒྲིབ་ལུང་མ་
བསྟན། །ཡིན་ཕྱིར་དགེ་བའི་ཐ་སྙད་མེད་པར་གསུངས། །ཚུལ་འདི་དག་གིས་རང་རང་
སྐབས་བཤད་པའི། །རྒྱུ་རྐྱེན་ལས་བསྐྱེད་བསླབ་ཚིགས་སྔ་མར་བསྒྲེ། །སྤྱིར་ན་གཞན་
གནོད་ཞེས་པ་ལུས་ངག་གི། མི་དགེ་བདུན་ནོ་དེ་ཡི་གཞིར་གྱུར་པའི། །ཡིད་ཀྱི་མི་དགེ་
གསུམ་དང་བཅས་སྤོང་བས། །རིགས་བདུན་མི་དགེ་བཅུ་སྤོང་སྡོམ་པས་ཁྱབ། །དེ་ཕྱིར་
སྤོང་བདུན་འཁོར་དང་བཅས་པ་དང་། །གཞན་གནོད་གཞིར་བཅས་སྤོང་གཉིས་གཅིག་ཏུ་
གྲུབ། །ཐོབ་མཚམས་སྔ་མ་གཉིས་ལ་བརྗོད་པ་གསུམ། །ཡོད་པའི་བདག་བརྗོད་རྫོགས་
127



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པའི་དགེ་བསྙེན་དུའམ། །དགེ་ཚུལ་དུ་ཞེས་བརྗོད་པ་འགག་མ་ཐག །དེ་དེའི་སྡོམ་པ་སྐྱེ་
ཞིང་ཚིགས་ཕྱི་མའི། །ལས་བརྗོད་གསུམ་པར་ངོ་བོ་བྱ་བྱེད་ཀྱི། །དབྱེ་བས་བྱ་བ་བརྗོད་
པའི་གསོལ་ན་ཞེས། །རྫོགས་པའི་མཚམས་དེར་སྡོམ་པ་སྐྱེ་བར་བཞེད། །དེ་ལྟའི་སོ་ཐར་
སྡོམ་པའི་བརྒྱུད་པ་ལ། །སྟོད་སྨད་གསུམ་ལས་ལུགས་འདི་པཎ་ཆེན་བརྒྱུད། །
ཐོབ་པ་ཇི་བཞིན་བསྲུང་ན་ཕན་ཡོན་དང༌། །ལྡན་ཞིང་མ་བསྲུངས་ཉེས་དམིགས་
གཞིར་འགྱུར་བར། །མདོ་ལས་གསུངས་ཕྱིར་བརྩོན་དང་བག་ཡོད་པ། །ཤེས་བཞིན་ལྡན་
པས་བསླབ་ལས་འདའ་མི་བྱ། །བསླབ་བྱ་སྤྱི་ཙམ་ཐེག་པས་འབྱེད་ན་ཡང་། །བྱེ་བྲག་རྟེན་
གྱི་སྒོ་ནས་དབྱེ་དགོས་པས། ཁྱིམ་པའི་ཕྱོགས་ལ་བསྙེན་གནས་དགེ་བསྙེན་གཉིས། །རྩ་
བཞི་སྤོང་བ་ཚུལ་ཁྲིམས་ཡན་ལག་དང༌། །མྱོས་འགྱུར་སྤོང་བ་བག་ཡོད་ཡན་ལག་དང་། །
མལ་སྟན་ཆེ་མཐོ་སྒེག་འཆོས་ཕྱི་དྲོའི་ཟས། །སློང་རྣམས་བརྟུལ་ཞུགས་ཡན་ལག་དྲིལ་བས་
བརྒྱད། །ཞག་རེ་བསྲུང་བ་གསོ་སྦྱོང་ངམ་བསྙེན་གནས། །འདི་དག་ཇི་སྲིད་འཚོ་ཡི་བར་
བླངས་ན། །གཏན་ཁྲིམས་འགྱུར་ལ་གོ་མི་དགེ་བསྙེན་འབོད། །ཐེག་ཆེན་མདོ་སྡེ་དཀོན་
བརྩེགས་ལས་ཀྱང་གསུངས། །ཇི་སྲིད་འཚོ་བར་གསུམ་ལ་སྐྱབས་སོང་ནས། །དེ་ཡི་
བསླབ་བྱར་སྐྱབས་གཞན་མི་འཚོལ་ཞིང་། །སེམས་ཅན་འཚེ་བ་སྤོང་དང་མུ་སྟེགས་ཅན། །
གྲོགས་སུ་མི་བསྟེན་གཞན་ཡང་སྐུ་ཡི་རྟེན། །ཆག་དུམ་ཙམ་དང་ཡི་གེ་གཉིས་ལོངས་པ། །
ཆོས་གོས་ཚལ་བུ་ཙམ་ལའང་གུས་པར་བསྐྱེད། །སོ་སོའི་བསླབ་བྱ་ཡིན་ཞིང་ཐུན་མོང་དུ། །
སྲོག་དང་བྱ་དགའི་ཕྱིར་ཡང་དཀོན་མཆོག་གསུམ། །མི་སྤང་འདོད་དོན་སྒྲུབ་དང་རྐྱེན་སེལ་
བར། །དཀོན་མཆོག་མཆོད་དང་གསོལ་བ་གདབ་པ་ལས། །ཐབས་གཞན་མི་རྩོམ་དུས་ཀྱི་
མཆོད་མི་བཅག །སེམས་ཅན་སྐྱབས་འགྲོ་ལ་འགོད་འགྲོ་བའི་ཚེ། །ཕྱོགས་དེའི་རྒྱལ་ལ་
128



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
ཕྱག་འཚལ་ལྔ་ཡིན་ཞིང་། །བཞི་ཚན་གཉིས་སུའང་དབྱེ་བ་གཞན་དུ་ཤེས། །
སྲོག་གཅོད་ལྟ་བུ་རྩ་བཞིའི་གཅིག་སྤོང་བ། །སྣ་གཅིག་སྤྱོད་དང་གཉིས་སྤོང་སྣ་
འགའ་སྤྱོད། །གསུམ་སྤོང་ཕལ་ཆེར་སྤྱོད་དང་རྩ་བ་བཞི། །ཆང་བཅས་སྤོང་བ་ཡོངས་
རྫོགས་དགེ་བསྙེན་ཏེ། །སྔ་མ་གསུམ་དང་སྐྱབས་གསུམ་འཛིན་པ་ནི། །ཉི་ཚེ་བ་སྟེ་རིགས་
བདུན་བགྲང་བྱ་མིན། །ཡོངས་རྫོགས་བསླབ་སྟེང་འཁྲིག་པའི་ཆོས་སྤོང་བ། །ཚངས་སྤྱོད་
དགེ་བསྙེན་འདི་དང་གོ་མི་གཉིས། །རྟེན་གྱི་དབྱེ་རུ་མེད་པ་མཁས་རྣམས་བཞེད། །རྩ་བཞི་
ལས་གཞན་མི་མིན་གསོད་སོགས་དང་། །མི་དགེ་དྲུག་ལྷག་ཕྱོགས་མཐུན་སྤང་བྱ་དང་། །
སྔགས་པ་ཁྱིམ་པས་རྟགས་དང་ཆོ་ག་ཙམ། །མ་གཏོགས་འདུལ་བའི་བསླབ་བྱ་མ་ལུས་པ། །
ཉམས་སུ་ལེན་པ་དཔུང་པ་བཟང་པོར་བཤད། །
རབ་བྱུང་ཕྱོགས་ལ་གསུམ་ལས་དགེ་ཚུལ་ལ། །བླང་འདས་དངོས་དང་བསྡམས་
བྱའི་ཉེས་བྱས་དང་། །བར་མ་རབ་བྱུང་དུས་སུ་བླང་པ་ལས། །འདས་པ་ཕྱོགས་མཐུན་
རྣམས་ལས་དང་པོ་ནི། །སྲོག་༡གཅོད་རྐུ་༢དང་མི་ཚངས་༣སྤྱོད་དང་བརྫུན༤། །ཆང་
འཐུང་(གར་༦སོགས་ཕྲེང་༧སོགས་མལ་ཆེ་༨མཐོ། །ཕྱི་དྲོའི་ཁ་༩ཟས་གསེར་༡༠དངུལ་
ལེན་སྤོང་བ། །རྩ་བ་བཞི་དང་ཕྱི་མ་དྲུག་ཡན་ལག །གཞི་བསམ་སྦྱོར་བ་མཐར་ཐུག་ཡན་
ལག་བཞི། །ཚང་ན་ཕམ་འདྲའི་ཉེས་བྱས་སུ་འགྱུར་ཞིང་། །འཆབ་མེད་གསོར་རུང་འཆབ་
བཅས་གསོར་མི་རུང༌། །ཞུམ་པ་བསལ་ཕྱིར་རགས་སྡོམ་བཅུར་དྲིལ་ཡང་། །སྲོག་གཅོད་
ཕམ་འདྲའི་ཆར་གཏོགས་དུད་༡འགྲོ་གསོད། །སྲོག་ཆགས་བཅས་༢པའི་རྩ་དང་ཆུར་
འདེབས་པ། །སྲོག་ཆགས་དང་བཅས་ཆུ་ལ་ལོངས་སྤྱོད་པ། །བརྫུན་གཏོགས་གཞི་མེད་་
དང་ནི་བག་ཙམ་གྱ། །ཕམ་པའི་སྐུར་བ་(འདེབས་དང་དགེ་འདུན་༦དབྱེན། །དེ་རྗེས་
129



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཕྱོགས་༧དང་ཁྱིམ་སུན་འབྱིན་པ་༨དང་། །ཤེས་བཞིན་རྫུན་སྨྲ་༩བཤེས་ངོར་འཕྱ་བ་༡༠
དང༌། །ཞལ་ཏ་བར་འཕྱ་༡༡ཆོས་སྟོན་སྐུར་འདེབས་༡ ༢དང་། །ལྷག་མའི་སྐུར་འདེབས་
༡ ༣ བསླབ་པ་ཁྱད་གསོད་ཀྱིས། །སྤོ ང་དང་༡༌ ལྷག་པོ ར་ལེན་ཕྱིར་འབྲས་ཆན་
འགེབས༡༥། །མདོར་ན་རྩ་བཞི་ཆར་གཏོགས་བཅས་བཅུ་དགུ། །ཆང་དང་གར་དང་གླུ་
དང་རོལ་མོའི་སྒྲ། །རྒྱན་ཕྲེང་ཁ་དོག་འཆང་དང་སྤོས་བྱུག་པ། །རིང་ཐང་ཅན་དང་ཁྲུ་གང་
ལས་ལྷག་པའི། །མལ་སྟན་ཆེ་མཐོ་ཕྱི་དྲོ་དུས་རུང་གི །ཟས་ལ་ལོངས་སྤྱོད་གསེར་དངུལ་
ལེན་པ་དང་། །ཉམས་པ་གསུམ་པོ་བསྣན་པས་སུམ་ཅུ་གསུམ། །ཡང་ན་འབྲས་ཆན་
འགེབས་དོར་བཅུ་བཞིའི་སྟེང་། །མ་བྱིན་ལེན་གཏོགས་ཁང་པ་ཁང་ཆེན་དང་། །རིན་པོ་ཆེ་
ཡི་ཁབ་རལ་བྱེད་པ་གསུམ། །མི་ཚངས་སྤྱོད་གཏོགས་དགེ་འདུན་གྱིས་སྤངས་པའི། །
མཚན་མི་མཐུན་དང་ལྷན་ཅིག་ཉལ་སྤོང་བ། །བཞི་ཀར་གཏོགས་པ་གསོ་སྦྱོང་དབྱར་
གནས་པ། །དགག་དབྱེ་གནས་འཆའ་བསྣན་པས་ཉི་ཤུ་གཉིས། །
གཉིས་པ་ཆོས་གོས་ལྷུང་བཟེད་འཆང་འབྲལ་དང་། །ས་རྐོ་རིན་ཆེན་ལ་རེག་མེ་ལ་
རེག །སྤངས་ནས་ཟ་དང་ལྗོན་ཤིང་ལ་འཛེགས་དང་། །ཤིང་གཅོད་བྱིན་ལེན་མ་བྱས་ཟ་བ་
དང༌། །རྩ་སྔོན་མི་གཙང་འདོར་དང་གསོག་འཇོག་ཟ། །ས་བོན་འཇོམས་རྣམས་གནང་ཞིང་
འཆང་བ་ལ། །གཉིས་སུ་ཕྱེ་བས་ཉེས་མེད་བཅུ་གསུམ་སྟེང་། །བོད་ཀྱི་འདུལ་འཛིན་རྣམས་
ཀྱིས་རུང་མཐུན་དུ། །འཆང་བའི་ཟླར་བསྡུ་གོས་རྒྱུ་ཟླ་བ་ར་འཇོག །འབྲལ་བའི་ཟླར་བསྡུ་
དགོན་པའི་འབྲལ་སྤང་དང་། །གསོག་འཇོག་ཟ་བའི་ཟླར་བསྡུ་གསོག་འཇོག་དང་། །ལས་
ཀྱི་གནས་ནས་མི་སྨྲ་འགྲོ་བ་དང་། །འདུན་པ་ཕྱིར་བསྒྱུར་མ་རྫོགས་ནུབ་ལྷག་ཉལ། །དེ་
ལྟར་དྲུག་བསྣན་ཉེས་མེད་བཅུ་དགུ་པོ། །མ་གཏོགས་སྤང་བ་དགེ་སློང་དང་འདྲ་ཡང་ཡིད་
13)



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
ཀྱིས་བསྡམས་པས་འདག་ཕྱིར་དེ་སྐད་བརྗོད། །གཞན་ཡང་རྟགས་ཀྱི་གཞི་ལས་གྱུར་པ་
སོགས། །ཕྱོགས་མཐུན་བཅུ་རུ་རྒྱ་ཆེར་འགྲེལ་ལས་བཤད། །
གསུམ་པ་ཁྱིམ་པའི་རྟགས་སྤོང་རབ་བྱུང་གི། རྟགས་ལེན་ཁས་བླངས་དག་ལས་
ཉམས་པ་དང་བརྙེས་པམཁན་པོར་གསོལ་བཏབ་ལས་ཉམས་པ། །སྤང་དང་སུམ་བརྒྱ་
པར་བཤད་ཕྱོགས་མཐུན་རྣམས། །སྲུང་བ་དགེ་ཚུལ་ཕ་མའི་བསླབ་བྱའོ། །
དགེ་སློབ་མ་ནི་དགེ་ཚུལ་བསླབ་གཞིའི་སྟེང་། །གཅིག་པུ་ལམ་འགྲོ་ཆུ་ཡི་ཕ་རོལ་
རྐྱལ། །སྐྱེས་པ་ལ་རེག་དེ་དང་ལྷན་ཅིག་འདུགཁ་ན་མ་ཐོ་འཆབ་དང་སྨན་བྱ་བ། །་དེ་
རྣམས་སྤངས་བྱ་རྩ་བའི་ཆོས་དྲུག་གོ། གསེར་ལན་གསང་བའི་གནས་ཀྱི་སྤྱི་འདྲེག་དང་། །
ས་རྐོ་རྩྭ་སྔོན་ལ་སོགས་གཅོད་པ་དང་། །བྱིན་ལེན་མ་བྱས་ཟ་དང་གསོག་འཇོག་ཟ། །སྤང་
བྱ་རྗེས་མཐུན་ཆོས་དྲུག་བླང་འདས་དངོས། །ཉེས་མེད་བདུན་པོ་མ་གཏོགས་དགེ་སློང་
མའི། །བསླབ་བྱ་མཐའ་དག་ཕྱོགས་མཐུན་སྡོམ་བྱ་སྟེ། །དེ་ཀུན་ལོ་གཉིས་བར་དུ་སློབ་
པར་བཤད། །
དགེ་སློང་བསླབ་བྱ་སྲུང་ཚུལ་བསླབ་པ་དངོས། །སྲུང་ཚུལ་བསྙེན་པར་རྫོགས་མ་
ཐག་པ་དེས། །གནས་ཀྱི་སློབ་དཔོན་མཁན་པོ་དེ་ཉིད་དམ། །མིན་ཀྱང་བསྙེན་པར་རྫོགས་
ནས་ལོ་བཅུ་ལོན། །ལྔ་ཕྲུག་གང་རུང་ལྡན་ལ་གནས་འཆའ་བའི། །ཆོ་ག་བྱས་ཏེ་བསྟན་
ཚུལ་མ་ཉམས་ཤིང་། །གནས་ཀྱི་བླང་དོར་གནས་རྣམས་ལེགས་འདོམས་པ། །གནས་པས་
གུས་པས་ཉན་པའི་སྒོ་ནས་སྲུང་། །གནས་དང་གནས་པའི་མཚན་ཉིད་མདོར་བསྡུས་པར། །
ཚུལ་ཁྲིམས་ལྡན་ཞིང་འདུལ་བའི་ཆོ་ག་ཤེས། །ནད་པར་སྙིང་བརྩེ་འཁོར་ནི་དག་པ་དང་། །
ཆོས་དང་ཟང་ཟིང་ཕན་འདོགས་ཀྱིས་བརྩོན་པ། །དུས་སུ་འདོམས་པ་དེ་དག་བླ་མར་
131



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གོ
།
བསྔགས། །སློབ་དཔོན་ལ་གུས་ཚུལ་ཁྲིམས་ཡང་དག་དང་། །བསམ་གཏན་དང་ནི་འདོན་
ལ་རྟག་བརྩོན་དང་། །གྲིམས་ཤིང་དུལ་ལ་བཟོད་དང་ལྡན་པ་ནི། །སྡོམ་བརྩོན་གནས་པའི་
ཆོས་ལྡན་ཤེས་པར་བྱ། །ཞེས་གསུངས་གཞན་ལ་ལྟོས་ཏེ་སྲུང་ཚུལ་ལོ། ། །
བླང་དོར་ཚུལ་ལ་སྤྲོ་བའི་བརྩོན་འགྲུས་དང་། །འཇུག་ལྡོག་གནས་ལ་གཟོབ་པའི་
བག་ཡོད་དང་། །རང་གི་རྒྱུད་ལ་རྟོག་པའི་ཤེས་བཞིན་དང་། །བླང་དོར་བྱའི་གནས་ཀུན་
ཤེས་པའི་སླད། །འདུལ་བའི་སྡེ་སྣོད་ཐོས་བསམ་བྱེད་པ་རྣམས། །རང་གི་བསམ་སྦྱོར་སྒོ་
ནས་སྲུང་ཚུལ་ལོ། ། །
གང་ཞིག་ལུས་དང་ངག་གིས་སྤྱད་པའི་ལས། །བཅས་པ་ལས་འདས་སྤོང་བདུན་
འགལ་བའི་ཕྱོགས། །ཕམ་པ་བཞི་དང་ལྷག་མ་བཅུ་གསུམ་དང་། །སྤང་ལྟུང་སུམ་ཅུ་ལྟུང་
བྱེད་འབའ་ཞིག་པ། །དགུ་བཅུ་ཐམ་པ་སོ་སོར་བཤགས་པ་བཞི། །ཉེས་བྱས་བརྒྱ་རྩ་བཅུ་
གཉིས་དེ་ཀུན་ཀྱང་། །ལྷག་མ་མེད་དང་དགེ་འདུན་ལྷག་མ་དང་། །གང་ཟག་ལྷག་མ་ཞེས་
བྱ་གསུམ་དུ་འདུས། །དངོས་གཞིའི་ལྟུང་སོགས་གསུམ་དུ་འཇོག་པའང་ཡོད། །ངོ་བོ་རང་
བཞིན་བཅས་པའི་སྡིག་པ་གཉིས། ། །
སྤྱད་ནས་སྐད་ཅིག་ཙམ་ཡང་བཅབས་གྱུར་ན། །སྡོམ་པ་ལྷག་མ་མེད་པ་གཅོད་པས་
ན། །རྩ་བའི་ལྟུང་བའམ་སྡོམ་པའི་མི་མཐུན་པའི། །ཕྱོགས་ཀྱིས་གཉེན་པོ་ཕམ་ཕྱིར་ཕམ་པ་
སྟེ། །ཀུན་ཀྱང་གཞི་བསམ་སྦྱོར་བ་མཐར་ཐུག་ག །ཡན་ལག་ཚང་བས་དེར་འགྱུར་དང་པོ་
ནི། །གཞི་ཡི་ཡན་ལག་འཁྲིག་བདེ་བསྐྱེད་ནུས་པ། །ལུས་ཕྱེད་ལོངས་པ་ཡན་གྱི་རྨ་སྒོ་
གསུམ། །རང་གི་ཕོ་དབང་ནད་མེད་ལས་རུང་བ། །བསམ་པ་ངོ་ཚ་འཇིགས་མེད་ཆགས་
སེམས་ཀྱིས། །སྦྱོར་བ་སྩལ་དྲུད་མཐར་ཐུག་སོ་དང་ནི། །ཁ་ཤུན་ལྤགས་རིམ་ལས་འདས་
132



ཡོངས་རྫོ་གས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
བདེ་མྱོང་བ། །ཡིད་ཀྱིས་བདག་གིར་བྱས་པས་ཚངས་སྤྱོད་ལས། །རྣམ་པར་ཉམས་ཕྱིར་མི་
ཚངས་སྤྱོད་༡པར་བརྗོད། །གཉིས་པ་གཞི་ནི་མི་ཡིས་བདག་བཟུང་བ། །ཀན་པ་ཎའི་བཞི་
ཆ་ལོངས་པའི་དངོས། །བསམ་པ་རང་ཉིད་འཚོ་ཕྱིར་སྦྱོར་བས་བརྐུས། །མཐར་ཐུག་ཐོབ་
བློ་སྐྱེས་པ་མ་བྱིན་པ། །བླངས་ཕྱིར་དེ་ཡི་ཕམ་པ་ཞེས་སུ་བརྗོད། །གསུམ་པ་གཞི་ནི་མིའམ་
མིར་ཆགས་པ། །བསམ་པ་འདུ་ཤེས་མ་འཁྲུལ་གསོད་འདོད་ཀྱིས། །སྦྱོར་བ་དུག་མཚོན་
བརྩམས་ལས་མ་བཟློག་པ། །གསོད་བཅུག་ཡི་རང་བསྔགས་པ་སོགས་ཀྱིས་ཀྱང་། །
མཐར་ཐུག་རང་ཤིའི་སྔོན་དུ་སྲོག་འགགས་པར། །སྲོག་རྒྱུན་བཅད་ཕྱིར་དེ་ཡི་ཕམ་༣པར་
བརྗོད། །བཞི་པར་གཞི་ནི་སྨྲ་ཤེས་དོན་གོའི་མིར། །བསམ་པ་ཡོ་བྱད་ལ་ཆགས་གྲགས་
འདོད་ཀྱིས། །འདུ་ཤེས་བསྒྱུར་ནས་སྨྲ་འདོད་རྒྱན་ཆགས་པ། །སྦྱོར་བ་མཚན་ཉིད་དྲུག་
ལྡན་བརྫུན་སྨྲ་བ། །མཐར་ཐུག་ཡུལ་དེས་ཐོས་ཤིང་གོ་བའོ། །མི་ཡི་ཆོས་ལས་བླ་མར་གྱུར་
པའི་བརྫུན༌ ། །ཡིན་ཕྱིར་དེ་ཡི་ཕམ་པར་རབ་ཏུ་བསྒྲགས། ། །
གང་ཞིག་ཕམ་ལྷག་ཆར་གཏོགས་གཙོ་ཆེ་བ། །སྡེ་ལྔར་མ་འདུས་ལྟུང་བ་ཉེས་བྱས་
ལས། །ལྕི་བས་སྦོམ་པོར་གྲགས་ལ་ལྕི་ཡང་ནི། །ཉོན་མོངས་ཆེ་ཆུང་གིས་དབྱེ་ཕམ་ལྷག་གི།
དངོས་གཞི་བསྐྱེད་དམ་མི་བསྐྱེད་གང་ཡིན་ཀྱང་། །སྦྱོར་བ་ཕལ་ཆེར་སྦྱོར་བའི་སྦོམ་པོར་
འགྱུར། །ལྟུང་བྱེད་སྦྱོར་བ་རྣམས་ཀྱང་དེ་བཞིན་ནོ། །སྦྱོར་མཐར་ལྟུང་དང་ཕམ་ལྷག་འབྱུང་
རྒྱུ་ལ། །ཡན་ལག་མ་ཚང་དངོས་གཞི་དང་འདྲ་བའི། །སྦོམ་པོའམ་དངོས་གཞིའི་རྣམ་པའི་
སྦོམ་པོ་དང་། །མི་ཡི་ཡན་ལག་གཅོད་དང་དབྱེན་ཕྱིར་བརྫུན། །སྨྲ་སོགས་གནས་སྐབས་
གཞན་གྱི་སྦོམ་པོར་བཤད། །
གང་ཞིག་སྤྱད་ན་ངན་འགྲོར་ལྟུང་བྱེད་པ། །སྤང་ལྟུང་དང་ནི་ལྟུང་བྱེད་འབའ་ཞིག་
133



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པ། །དངོས་པོ་སྤང་འབྲལ་སྔོན་འགྲོས་འཆོས་དགོས་ཤིང་། །རང་གི་མིང་གིས་བཅོས་ན་
དག་རུང་བར། །དབྱེ་ན་གོས་ཀྱི་སྡེ་དང་སྟན་སོགས་དང་། །ལྷུང་བཟེད་སོགས་ཀྱི་སྡེ་སྟེ་
བཅུ་ཚན་གསུམ། །རང་དབང་གོས་ལྷག་བྱིན་གྱིས་མ་བརླབས་པའམ། །བརླབས་ཀྱང་ཤན་
འབྲེལ་ཞག་བཅུར་འདས་༡པར་འཆང་། །རབ་གནས་ཉེ་འཁོར་བཅས་ལས་བྱིན་བརླབས་
པའི། །ཆོས་གོས་དང་བྲལ་ཞག་གཅིག་༢ལོན་པ་དང་། །གོས་རྒྱུ་ཁྲུར་ལོངས་བྱིན་གྱིས་མ་
བརླབས་པའམ། །བརླབས་ཀྱང་ཤན་དང་རྗེས་འབྲེལ་ཟླ་༣གཅིག་འཇོག །དེ་གསུམ་སྲ་
བརྐྱང་བཏིང་ལ་བག་ཡངས་གནང་། །རང་གི་ཉེ་དུ་མིན་པའི་དགེ་སློང་མར། །ཆོས་གོས་
གདིང་བ་རྙིང་པ་འཁྲུར་༤འཇུག་པ། །ཡོད་བཞིན་དེ་ལས་གོས་རྒྱུ་ལེན་པ་༥དང་། །ཉེ་མིན་
ཁྱིམ་པར་གོས་རྒྱུ་སློང་བ་༦དང་། །ཆོས་གོས་མེད་པས་ཉེ་མིན་ཁྱིམ་པ་ལས། །སློང་བར་
རིགས་ཀྱང་དེ་ལས་ལྷག་༧པར་ལེན། །དེ་འདྲས་རང་ལ་སྟེར་བའམ་བློས་དཔག་པར། །
རིན་དང་ཚད་སོགས་སྔར་རབརྗོད་སློང་བ་དང༌། ཁྱིམ་བདག་ཕོ་མོ་སོ་སོས་སྟེར་དཔག་
པའི། །གོས་སོགས་ལས་ནི་ལྷག་པར་བསླངས་༩པ་དང་། །གོས་རིན་རིན་ཆེན་བསྐུར་ལས་
བསྐུལ་བ་དང་། །བསྡད་པ་གསུམ་ལས་ལྷག་ཚེ་སྤང་༡༠བར་འགྱུར། །གང་དུ་རིན་ཆེའི་
སྲིན་བལ་བལ་ནག་དང༌། །དཀར་ནག་ནག་པོ་ཤས་ཆེ་རང་ཉིད་དམ། །བསྐོས་པས་ནང་
ཚངས་༡ ༢ཅན་༣གྱི་སྟན་བྱེད་དང་། །ལོ་དྲུག་མ་སོང་ནང་ཚངས་༤ ཅན་གསར་བྱེད། །
གདིང་བ་གསར་པ་བཟོ་ཚེ་དོར་བྱ་ནས། །བདེ་གཤེགས་མཐོ་གང་མ་གླན་(ལོངས་སྤྱོད་པ། །
བལ་སོགས་ཁུར་ཆེན་འཁྱེར་གྲོགས་ཡོད་བཞིན་དུ། །རྒྱང་གྲགས་༦འདས་པར་འཁྱེར་ལ་དགེ་
ཚུལ་སོགས། །འཁྱེར་གྲོགས་མེད་ཚེ་དཔག་ཚད་གསུམ་ཚུན་གནང་། །ཉེ་མིན་དགེ་སློང་མ་
ལ་བལ་འཁྲུ་དང་། །རྨེལ་དང་འཚེད་འཇུག་༧གསེར་སོགས་རིན་པོ་ཆེ། །རུང་བར་མ་བྱས་
134



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
ཆགས་པའི་སེམས་ཀྱིས་རེགཁྱིམ་པར་བུན་བསྐྱེད་མངོན་ཚན་ཅན་བཏང་དང་། །༩ཁེ་
སྤོགས་འདོད་ཕྱིར་འབྲུ་སོགས་ཉོ་ཚོང་༡༠བྱེད། །ལྷུང་བཟེད་བྱིན་གྱིས་མ་བརླབས་ཞག་
བཅུ་ལས། །འདས་པར་༡འཆང་དང་ལྷུང་བཟེད་ལྷག་༢པོར་འཚོལ། །གླ་རྔན་མེད་པར་
རས་སོགས་འཐག ༣འཇུག་དང་། །བསྔོས་ཚོད་ལས་ལྷག་འདོད་པས་ཐག་༤ རྒྱ་བསྐྱེད། །
གོས་སོགས་ཡོ་བྱད་བྱིན་ནས་(སླར་འཕྲོག་དང་། །དབྱར་གྱི་རྙེད་པ་དུས་མིན་བདག་༦
གིར་བྱས། །དགོན་པ་གནས་པས་ཆོས་གོས་དང་བྲལ་བས། །ཞག་དྲུག་ལྷག་པར་མཚམས་
ལས་འདས་༧པ་དང་། །རས་ཆེན་དབྱར་ལས་ཟླ་གཅིག་ལྷག་སྔ་ཞིང་། །དགག་དབྱེའི་རྗེས་
སུའང་ཟླ་ཕྱེད་འདས་པར་རབཅངས། །གཞན་ལ་བསྔོས་པའི་གོས་སོགས་རང་ལ་བསྒྱུར། །
སྨན་གསུམ་དུས་ལས་འདས་པའི་གསོག་འཇོག་གོ། ། །
གང་ཞིག་སྤང་འབྲལ་སྔོན་འགྲོ་མི་དགོས་ཤིང་། །ལྟུང་བྱེད་རང་མིང་གིས་འཆོས་
དག་རུང་བར། །དབྱེ་ན་ཤེས་བཞིན་སྡེ་སོགས་བཅུ་ཚན་དགུ། རིགས་བཞི་ལས་གཞན་
ཤེས་བཞིན་བརྫུན་སྨྲ་༡བ། །དགེ་སློང་གཞན་གྱི་སྐྱོན་༢བརྗོད་ཕྲ་མས་༣འབྱེད། །གང་
ཟག་རྩོད་པ་དགེ་འདུན་གྱིས་ཟླུམས་པར། །སྐྱོ་སྔོགས་བྱེད་པས་༤ བཤིགས་པར་རྩོམ་པ་
དང༌། ཁྲིམས་གྲོགས་མེད་པར་བུད་མེད་ཆོས་(སྟོན་དང༌། །མ་རྫོགས་པ་དང་ལྷན་ཅིག་
རྒོད་བག་གི། བསམ་པས་སྣ་ཚོགས་གདངས་ཀྱིས་ཆོས་༦འདོན་པ། །ཕམ་ལྷག་ལྟུང་བ་
གླེང་ལ་མ་བསྐོས་བཞིན། །མ་རྫོགས་མདུན་དུ་གནས་ངན་ལེན་༧བརྗོད་པ། །མ་རྫོགས་པ་
ལ་དགོས་པ་མེད་བཞིན་དུ། །མི་ཆོས་བླ་མའི་ཡོན་ཏན་བདེན་པར་རསྨྲ། །བྱ་བ་ལྷག་པར་
བརྩོན་ལ་དགེ་འདུན་གྱིས། །ཡོ་བྱད་བྱིན་པར་བཤེས་ངོར་བྱེད་ཅེས་སྐུར༩། །མདོ་འདོན་
ཚེ་ན་བསླབ་གཞི་ཕྲ་མོ་དག །བཏོན་པས་ཅི་ཞིག་བྱ་ཞེས་ཁྱད་དུ་༡༠གསོད། །
135



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ས་བོན་དང་ནི་མྱུ་གུ་སྐྱེ་བ་༡འཇོམས། །ཞལ་ཏ་ཆོས་བཞིན་བྱེད་ལ་རྒྱུ་མེད་འཕྱ་༢། །
བསྒོ་བ་རྣ་གཟོན་ཞེས་པ་དགེ་འདུན་གྱིས། །ལྟུང་བ་གླེང་ལ་ཁས་མི་ལེན་པར་བསྒྱུར། ཁྲི་
སོགས་གནས་མལ་སྤྱད་ནས་མ་བསྡུས་པར། །བླ་གབ་མེད་པར་བོར་ནས་ཕྱིན་པ་༤དང་། །
དེ་བཞིན་རྩ་སོགས་གདིང་བ་མ་བསྡུས་པ། །འདི་གཉིས་ལས་བྱེད་པར་འབྱུང་དགོས་མེད་
པར། །གཙུག་ལག་ཁང་ནས་དགེ་སློང་སྐྱོད་༦པ་དང་། །སྔར་ཞུགས་དགེ་སློང་དག་ལ་ཐོ་
འཚམས་༧པ། །དགེ་འདུན་ཁང་སྟེང་མལ་ཁྲིས་བུག་པ་བརྟོལ། །སྲོག་ཆགས་དང་བཅས་
རྩ་ཆུ་འདེབས་༩དང་སྤྱོད། །འཇིག་རྐྱེན་ཡོད་སར་གཙུག་ལག་༡༠རྩིག་པར་རྩོམ། །
མ་བསྐོས་དགེ་སློང་མ་༡ལ་ཆོས་སྟོན་དང་། །དགག་དབྱེའི་སྐབས་མིན་མཚན་མོ་
ཆོས་སྟོན་༢དང་། །དེས་ཟས་ཕུལ་བར་ཟས་ངོར་སྟོན་ཞེས་འཕྱ ༣། །ཉེ་མིན་དགེ་སློང་མ་ཡི་
གོས་བཙེམས་དང་། །དེ་ལ་གོས་(སྦྱིན་ལྷན་ཅིག་ལམ་དུ་༦འགྲོ། །ལྷན་ཅིག་གྲུར་འཇུག་
དབེན་པ་སྐྱབས་ཡོད་དུ། །ལྷན་ཅིག་ཁྲིམས་གྲོགས་མེད་པར་འདུག་༨དང་འགྲེང་༩། །དགེ་
སློང་མར་མངག་ཁྱིམ་པ་༡༠ཟས་སྦྱོར་འཇུག ། །
ནད་ཀྱིས་བཏབ་དང་དགེ་འདུན་བྱ་བ་སོགས། །དགོས་པ་མེད་བཞིན་ཡང་ཡང་༡ཟ་
བ་དང༌། །མུ་སྟེགས་ཅན་གནས་ཁྱིམ་དུ་ཟ་བ་༢དང་། །ཉེ་མིན་ཁྱིམ་ལས་ལྷུང་བཟེད་
གསུམ་ལྷག་༣ལེན། །དུས་རུང་བཟའ་བཅའ་སྤངས་ཟིན་སླར་བཟ་བ། །དེ་བཞིན་སྤངས་
ཟིན་གཞན་ལ་སྟོབས་(པ་དང༌། །འདི་གཉིས་ལྷག་པོར་ཆོ་ག་བྱས་ན་མིན། །མི་མཐུན་
སེམས་ཀྱིས་མང་པོ་འདུས་ནས་༦ཟ། །རང་གླིང་ཉིན་ཕྱེད་ཡོལ་ནས་སྐྱ་རེངས་བར། །ན་
སོགས་སྐྱོན་མེད་བཞིན་དུ་ཟ་བ་༧དང་། །མུ་གེའི་དུས་མིན་གསོག་འཇོག་བྱས་པ་རཟ། །དེ་
ལས་འཕྲོས་པ་ལག་ཉ་སོགས་ཀྱང་ངོ༌། །སྨན་བཞིན་ན་བ་སོགས་ཀྱི་རྐྱེན་མེད་པར། །བྱིན་
136



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
ལེན་མ་བྱས་ཤེས་བཞིན་སྤྱོད་པ་༩དང་། །ཉེ་མིན་ཁྱིམ་ལས་ཁ་ཟས་བསོད་པ་དག །ན་
སོགས་སྐྱོན་མེད་བཞིན་དུ་སློང་༡༠བའོ། །
ཆུ་ཚག་མེད་པ་སྲོག་ཆགས་དང་བཅས་པའི། །ཆུ་ལ་༡ལོངས་སྤྱོད་འཚེ་བ་གཞན་
ཡང་ངོ་། ཁྱིམ་པ་ཉལ་བོ་བྱེད་ལ་མངོན་ཕྱོགས་པའི། ཁྱིམ་དུ་འདུག་༢དང་འགྲེང་བས་༣བ་
གཅོད་པ། །གཅེར་བུ་པ་ལ་དགོས་མེད་ཟས་སྦྱིན་པས། །རྒྱལ་པོས་བོས་པ་སོགས་ཀྱི་རྐྱེན་
མེད་པར། །དམག་དཔུང་ལ་བལྟ་(་དེ་ཡི་ནང་ན་འདུག༦། གོ་མཚོན་བཤམ་པ་གཞན་དུ་
དཀྲུག་༧པ་དང་། །དགེ་སློང་གཞན་ལ་བརྡེག་༨དང་བརྡེག་པར་གཟས་༩། །མཐོལ་ཡུལ་
ཡོད་བཞིན་དགེ་སློང་གཞན་རྒྱུད་ཀྱི། །ཕམ་ལྷག་གཉིས་ཀྱི་གནས་ངན་ལེན་འཆབ་པ། །
གནོད་པའི་སེམས་ཀྱིས་དགེ་སློང་གཞན་ཟས་༡༠གཅོད། ། །
རྒོད་བག་དབང་གིས་མེར་རེག་༡རེག་ཏུ་འཇུག །གང་ཟག་དོན་དུ་ཚོགས་པས་ལས་
བྱས་པར། །འདུན་པ་ཕུལ་ཟིན་ལྡོག་པའི་ཚིག་གིས་༣བསྒྱུར། །མ་རྫོགས་པ་དང་ལྷན་ཅིག་
རྐྱེན་མེད་པར། །ནུབ་གཉིས་ལས་ལྷག་ཉལ་༤ལ་ཁྲུ་ཕྱེད་དགུས། །བར་དུ་ཆོད་ན་ལྟུང་བ་
མེད་པའང་བཤད། །ཆང་འཐུང་ལ་སོགས་ཉེས་མེད་དུ་སྨྲ་བའི། །སྡིག་ལྟ་བཟློག་བྱེད་ལྔ་
མཐར་(མི་གཏོང་བ། །དགེ་འདུན་གྱིས་སྤངས་དགེ་སློང་དང་མཉམ་དུ། །སྤྱོད་ལམ་མཐུན་
པས་མཚན་མོ་འདའ་༦བ་དང་། །དེ་བཞིན་དགེ་འདུན་གྱིས་བསྙིལ་དགེ་ཚུལ་དང་། །ལྷན་
ཅིག་ཉལ་སོགས་ཞག་ཏུ་ལོན་པ་༧དང་། །རུང་བའི་མཚོན་གྱིས་མ་བསྒྱུར་དཀར་པོའི་གོས།
ཁྲུར་ལོངས་ཕྱི་གཡོགས་མེད་པ་གྱོན་པ་༨དང་། །ཆུད་འཛའ་སྤངས་སོགས་དགོས་པ་མེད་
བཞིན་དུ། །གཞན་དབང་མུ་ཏིག་ལ་སོགས་རིན་པོ་ཆེ། །མཚོན་ཆའི་ཚོགས་དང་རོལ་མོའི་
ཆ་བྱད་ལ། །རྒོད་བག་དབང་གིས་རང་ངམ་བསྒོས་༩པས་རེག །ཚ་དུས་ཟླ་བ་ཕྱེད་གསུམ་
137



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
མ་གཏོགས་པར། །ཟླ་ཕྱེད་སྔ་རོལ་ཁྲུས་ཕྱིར་ཆུར་ཞུགས་༡༠པའོ། ། །
གསོད་པའི་སེམས་ཀྱིས་དུད་འགྲོར་བསྣུན་ཏེ་ཤི། ཕ་རོལ་བསྙེན་པར་རྫོགས་པའི་
ཡོན་ཏན་ལ། །མ་རྫོགས་ཤེས་སྨད་འགྱོད་པ་༢བསྐྱེད་པ་དང་། །དགེ་སློང་གཞན་གྱི་མཆན་
སོགས་གཡའ་བའི་གནས། ཁུ་ཚུར་སོར་མོས་ག་ག་ཚིལ་བྱེད་པ་༣། །རྒོད་བག་དབང་གིས་
ཆུ་ལ་རྩེ་བ་དང༌། །བུད་མེད་ལྷན་ཅིག་གཉིད་ལོག་མཚན་མཐའ་འདས། །དགེ་སློང་
དངངས་ཕྱིར་འཇིགས་སྟོན་“སྟོན་དུ་འཇུག །དེ་ཡི་ཡོ་བྱད་སྦེད་དམ་སྦེད་པར་༧བསྒོ། གོས་
སོགས་བྱིན་པའི་གདེངས་མེད་ལོངས་སྤྱོད་པ། །དགེ་སློང་དག་པར་ལྷག་མའི་སྐུར་
འདེབས་༩དང་། །ཉེ་མིན་བུད་མེད་དག་དང་༡༠མཉམ་འགྲོ་བ། །ཁྲིམས་གྲོགས་མེད་པས་
རྒྱང་གྲགས་འདས་པའོ། །
ཆོམ་རྐུན་དང་འགྲོགས་རྒྱང་གྲགས་འདས་པ་༡དང༌། །ཉི་ཤུ་མ་ལོན་པ་ལ་བསྙེན་
རྫོགས་༢ཕོག །དགོས་པ་མེད་པར་ས་བརྐོ་བསྐོར་འཇུག་༣པ། །མགྲོན་དུ་གཉེར་བའི་
ཚད་ལས་ལྷག་པར་༤ སྡོད། །གཞན་གྱིས་བསླབ་པ་ལ་བསྐུལ་ཁྱེད་ཉིད་ཀྱིས། །མི་ཤེས་
ཞེས་པས་ཁྱད་(གསོད་དེས་གོ་བ། །དགེ་སློང་གྲོས་བྱེད་པ་ལ་ཉན་རྣ་༦བྱེད། །ལས་ལ་
འདུས་ནས་འདུན་པ་མ་ཕུལ་ཞིང་། །མ་སྨྲས་ཐོས་པའི་ཉེ་འཁོར་བརྒལ་ཏེ་འགྲོ། དགེ་
འདུན་གྱིས་བཅས་ཆོས་ལྡན་བསྒོ་བ་ལ། །ཤད་སྦྱང་མེད་པར་མ་གུས་༨འགལ་བར་བྱེད། །
འབྲུ་ཡི་ཆང་སོགས་མྱོས་འགྱུར་༩མིད་པ་དང་། །ཕྱི་དྲོའི་དུས་སུ་གྲོགས་ལ་མ་སྨྲས་པ། །
གྲོང་དུ་སོང་སྟེ་༡༠སྐྱ་རེངས་འཆར་བྱེད་པའོ། །
སྔ་དྲོ་ཡིན་ཀྱང་ཁྱིམ་གསུམ་སོགས་འདས་པར། །རྒྱུ་བས་༡དགེ་འདུན་གདུགས་ཚོད་
སྟོབས་ལ་གནོད། །བཙུན་མོར་བཅས་པའི་རྒྱལ་པོའི་ཕོ་བྲང་དུ། །འགྲོ་༢ཞིང་སྐྱ་རེངས་
138



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
ཤར་བར་བསྡད་པ་དང་། །གསོ་སྦྱོང་མདོ་གདོན་ལན་གཉིས་ཡན་ཐོས་པས། །མ་རྨོངས་
ཀྱང་ནི་ཁྱད་༣གསོད་ཚིག་སྨྲ་བ། །དཀོན་པའི་རྫས་ལས་ཁབ་རལ་༧འཆོས་སམ་བསྒོ། །
ཁྲི་རྐང་ཁྲུ་གང་ཚད་ལས་ལྷག་(འཆོས་དང་། །དགེ་འདུན་ཁྲི་དང་ཁྲི་འུར་ངན་སེམས་ཀྱིས། །
ཤིང་བལ་བརྡལ་༦བས་ཉལ་ལ་གོས་པར་བྱེད། །གདིང་བ་ཚད་ལས་ལྷག་པར་བྱེད་དུ་༧བཅུ། །
དེ་བཞིན་གཡན་དགབ་རརས་ཆེན་དག་ཀྱང་ངོ་། །དེ་བཞིན་གཤེགས་པའི་ཆོས་གོས་ཚད་དང་
ནི། །ལྷག་པར་བྱེད་དམ་བྱེད་དུ་བཅུག་༡༠པའོ། །
གང་ཞིག་སྨྲེ་སྔགས་ཚིག་གིས་སོ་སོ་རུ། །བཤགས་པས་དག་རུང་སྡེ་ལ་རབ་བྱུང་
དང་། ཁྱིམ་པའི་གཞི་ལས་གྱུར་པ་གཉིས་ཚན་གཉིས། །ཉེ་མིན་དགེ་སློང་མ་ནི་གྲོང་འདུག་
པས། །རང་བཟའི་ཆེད་དུ་སྦྱར་ལས་ཟས་སློང་༡ཟོས། །དགེ་འདུན་གདུགས་ཚོད་ངོས་
མགྲོན་བྱེད་པ་ལས། །ཚིག་གིས་མ་བཟློག་བླངས་ཏེ་ཟོས་པ་༢དང་། །གསོལ་བའི་ལས་
ཀྱིས་སློང་དུ་མེད་པའི་ཁྱིམ། །བསླབ་པ་དྲལ་ཏེ་ཞུགས་ཤིང་ཟས་སློང་༣ཟོས། །འཇིགས་
སར་ནགས་ཤུལ་བསྐོས་པའི་དགེ་སློང་གིས། །ནགས་མ་བརྟགས་པར་ཟས་སློང་ཟོས་
པའོ། །།
གང་ཞིག་ཉེས་པ་ཕྲ་མོའི་རང་བཞིན་ཅན། །རང་རང་མིང་གིས་འཆོས་པས་དག་རུང་
བ། །དབྱེ་ན་བརྒྱ་རྩ་བཅུ་གཉིས་དེ་ཀུན་ཀྱང་། །གོས་བགོའི་སྡེ་སོགས་སྡེ་ཚན་བརྒྱད་དུ་
འདུས། །དང་པོ་ཤམ་ཐབས་ཟླུམ་པོར་མ་༡བསྒོས་དང་། །ཧ་ཅང་རྩེངས་པས་པུས་མོ་མ་༢
ཁེབ་དང་། །ཧ་ཅང་འཇོལ་ཆེས་ལོང་བུ་༣ཁེབ་པ་དང་། །གླང་པོའི་སྣ་ལྟར་མདུན་དུ་འཕྱང་
༤བ་དང་། །སྐ་རགས་གོང་དུ་ལྟེབ་༥དང་བར་ནས་འབུར༦། །སྐ་རགས་གོང་དུ་གདེངས་ཀ་
༧ལྟར་བྱས་དང་། །བླ་གོས་སྣམ་སྦྱར་ཟླུམ་པོར་མ་བསྒོས་༨ཤིང་། །ཧ་ཅང་ཐུང་༩དང་ཆེས་
139



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཆེར་༡༠འཇོལ་བ་སྤང་། ། །
ཁྱིམ་དུ་འགྲོ་ཚེ་ལུས་ངག་མ་བསྡམས་༡འཇུག །བླ་གོས་མཐང་གོས་མཉམ་ལེགས་
མ་བསྒོས་༢དང་། །ཅ་ཅོའི་སྒྲར་༣བཅས་གཡས་གཡོན་གཡེང་བས་༤ བལྟ། །མདུན་དུའང་
གཉའ་ཤིང་གང་ལས་ལྷག་བལྟ་༥བ། །གོས་ཀྱིས་མགོ་བསྟུམས་༦ཤམ་ཐབས་འདོམས་
༧སྣང་བརྗེ། །བླ་གོས་ཕྲག་གཉིས་གཟར་༨དང་ལག་པ་གཉིས། །གཉའ་གོང་དུ་བསྣོལ་
༩རྒྱབ་ནས་ལྟག་པར་༡༠བསྣོལ། །མཆོང་ཞིང་༡༡འགྲོ་དང་གོམ་པ་ཆེས་དྲག་པས། །སྐྱིད་
པ་བརྐྱང་བསྐུམ་བྱེད་ཅིང་༡༢འགྲོ་བར་བྱེད། །ཙོག་པུས་འགྲོ་དང་༡༣ བྲང་གིས་འགྲོ་བ་
དང་༡༤ ། །ལག་པ་རྐེད་བརྟེན་གྲུ་མོ་རྒྱངས་༡༥ཏེ་འགྲོ། ལུས་པོ་ཀྱོག་བསྒྱུར་༡༦ལག་པ་
གཡབ་༡༧ཅིང་འགྲོ། །མགོ་བོ་བསྒྱུར་༡༨ཞིང་གཞན་དང་ཕྲག་སྤྱད་༡༩ཀྱིས། །འགྲོ་དང་
ཕན་ཚུན་ལག་སྦྲེལ་གྱིས་༢༠འགྲོ་བ། །
སྟན་ལ་གཞན་གྱིས་མ་བསྒོས་པར་༡འདུག་པ། །དེ་བཞིན་སྲོག་ཆགས་ཡོད་མེད་མ་
༢བརྟགས་དང་། །ལུས་ཀྱི་ལྗིད་ཕབ་གྱ་ཚོམ་༣དུ་འདུག་པ། །རྐང་པ་བརྐྱངས་ཏེ་སྟེང་འོག་
བསྣོལ་བ་དང་། །བརླ་སྟེང་བརླ་༥དང་དེ་བཞིན་ལོང་བུ་༦བརྩེགས། །རྐང་པ་ཁྲི་ཡི་འོག་
ཏུ་བཀུག་༧པ་དང་། །ཕན་ཚུན་ཕྲལ་༨དང་འདོམས་མི་སྦེད་༩པའོ། །ལེགས་པར་ཟས་སློང་
བ་༡ལ་བསླབ་པར་བྱ། ཁ་ཟས་ལྷུང་བཟེད་ཁ་ལས་ ༢མཐོ་བ་༡དང་། །འབྲས་ཆན་ཚོད་མ་
མང་ཉུང་མཉམ་༣པར་ལེན། །བསླབ་གྲལ་མཐར་ཆགས་སུ་ནི་མི་ལེན་༤ དང༌། །ལྷུང་
བཟེད་མིག་གིས་མི་བལྟ་གཡེང་(བས་ལེན། །ལྷུང་བཟེད་ཁ་གདངས་༦སྔས་དང་འབྲས་
ཆན་དག །འདོད་ཕྱིར་འབྲས་ཆན་ཚོད་མས་འགེབ་པ་དང་། །ཚོད་མ་འདོད་པས་སྔར་ལས་
བཟློག་པ་༧དང་། །བཟའ་བཅའི་སྟེང་དུ་སྣོད་བཟེད་པ་རརྣམས་སོ། །
14Q



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
བཟའ་ཚེ་འདུལ་བ་དང་འགལ་མི་ལེགས་༡ཟ། །ཧ་ཅང་ཁམ་ཚོད་༢ཆེ་དང་ཆུང་བ་
༣དང་། ཁམ་ཚོད་རན་༤ མིན་ཁ་གདངས་སྔས་༥པ་དང་། །ཟ་བཞིན་གཏམ་སྨྲ་༦ཁ་སྒྲ་ཙུག་
ཙུག་༡དང༌། །ཅག་ཅག་༢ཧུ་ཧུ་༣ཕུ་ཕུ་༤ལྕེ་ཕྱིར་ཕྱུང་། །འབྲས་ཆན་ལ་སོགས་འབྲུ་རེ་
ནས་ཐུ་༡དང་། །ཟས་ལ་འཕྱ་༢སྨོད་མཁུར་བ་ཕན་ཚུན་༣སྤོ། །རྐན་སྒྲ་ཏོག་༤ དང་ཁམ་
འཕྲོ་སོས་བཅད་(ཟ། །ལག་པར་ཟས་ཆགས་ལྡག་༡དང་ལྷུང་བཟེད་སོགས། །ལྕེ་ཡིས་
ལྡག་༢དང་ལག་པར་ཟས་གོས་སྤྲུག ༣། །ཟས་དང་བཅས་པའི་ལྷུང་བཟེད་སྐྱོམ་༤ སྐྱོམ་
བྱེད། ཁ་ཟས་མཆོད་རྟེན་འདྲར་བཅོས་བཟའ་༥བའོ། ། །
གཞན་གྱི་ལྷུང་བཟེད་འཕྱ་ཕྱིར་བལྟ་༡བ་དང་། །ལག་པ་ཟས་ཀྱིས་སྤགས་པས་ཆུ་
༢སྣོད་རེག །དགེ་སློང་གཞན་ལ་ཟས་བཅས་ཆུ་འཐོར་༣དང་། ཁྱིམ་དུ་མ་དྲིས་ཟས་བཅས་
ཆུ་འབོ་༤བ། །ཟས་ལྷག་ལྷུང་བཟེད་ནང་དུ་འདོར་བ་(དང་། །ལྷུང་བཟེད་ས་རྗེན་ལ་
༦འཇོག་གཡང་སར༧་དང་། །གད་ཁར་༨དང་ནི་དཀན་གཟར་པོར་འཇོག་༩པ། །འགྲེང་སྟེ་
ལྷུང་བཟེད་༡༠བཀྲུ་དང་གད་ཁར་༡༡དང་། །གཡང་སར་དཀན་གཟར་པོ་རུ་འཁྲུ་༡ ༣བ་
དང་། །ཆུ་དྲག་རྒྱུན་ལས་བཟློག་སྟེ་འཆུ་༡༤ བའོ། །
ཆོས་འཆད་ཚེ་ན་ཉན་མཁན་ན་མིན་པར། །རང་ཉིད་འགྲེང་སྟེ་འཆད་༡དང་དེ་
བཞིན་དུ། །ཉལ་དང་༢མཐོན་པོའི་སྟན་ལ་འདུག་༣པ་དང་། །མདུན་ནས་འགྲོ་ལ་རྒྱབ་
༤ནས་འཆད་པ་དང༌། །ལམ་དབུས་འགྲོ་ལ་ཟུར་ནས་འཆད་པའོ། །མི་ན་བཞིན་དུ་མགོ་
༡དཀྲིས་གོས་བརྗེས་པ༢། །ཕྲག་པར་གོས་གཟར་༣ལག་གཉིས་གཉའ་གོང་བསྣོལ། །
དེ་བཞིན་ལྟག་པར་བསྣོལ་(ལ་འཆད་པའོ། །དོ་ཀེར་༡ཅན་དང་ཞྭ་གྱོན་༢མགོ་བོ་ལ། །
ཅོད་པན་༣བཏགས་དང་མེ་ཏོག་ཕྲེང་བ་༤ བཅིངས། །ཐོད་ཀྱིས་བཀྲིས་ལ་འཆད་དང་གླང་
141



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
༡པོ་ཆེ། །རྟ་ལ་༢ཞོན་དང་ཁྱོགས་ཀྱི་སྟེང་ན་འདུག ༣། །ཤིང་རྟ་ལ་འདུག་༤ མཆིལ་ལྷམ་
གྱོན་༥ལའང་མིན། །ལག་ན་འཁར་བ་༡གདུགས་༢དང་མཚོན་ཐོགས་དང་། །རལ་གྲི་
༤དང་ནི་མདའ་གཞུ་(ཐོགས་པ་དང་། །གོ་ཆ་གྱོན་པའི་མི་ལ་འཆད་༦པ་སྤང་། །
དགེ་སློང་གང་དག་ན་བ་མ་ཡིན་པས། །འགྲེང་སྟེ་བཤང་༡གཅི་འདོར་དང་གོ་
སྐབས་ནི། །མེད་ན་མ་གཏོགས་ཆུ་ལ་བཤང་གཅི་དང་། །མཆིལ་སྣབས་སྐྱུགས་པ་༢འདོར་
སྤང་དེ་བཞིན་དུ། །རྩ་སྔོན་ཡོད་པའི་ཕྱོགས་སུ་འདོར་བ་༣དང་། །གནོད་པ་བྱུང་ན་མ་
གཏོགས་ལྗོན་ཤིང་ལ། །མི་གང་ཙམ་ལས་ལྷག་པར་༤འཛེགས་པར་སྤང་། ། །
དགེ་སློང་མ་ལ་བསླབ་ཁྲིམས་སུམ་བརྒྱ་དང་། །དྲུག་ཅུ་རྩ་བཞིར་གསུངས་ཏེ་ཕམ་པ་
བརྒྱད། །ལྷག་མ་ཉི་ཤུ་སྤང་བ་སུམ་ཅུ་གསུམ། །ལྟུང་བྱེད་བརྒྱ་དང་བརྒྱད་ཅུ་སོར་བཤགས་
སྡེ། །བཅུ་གཅིག་ཉེས་བྱས་བརྒྱ་རྩ་བཅུ་གཉིས་སོ། །
དགེ་སློང་སྐབས་ཀྱི་ཕམ་པ་བཞི་ཡི་སྟེང་། །ཆགས་པས་སྐྱེས་པའི་ལུས་ལ་རེག་ཅིང་
ནོམ། །དེ་བཞིན་ལུས་བཀན་གྲོགས་ཀྱི་ཕམ་པ་འཆབ། །དགེ་འདུན་གྱིས་དབྱུང་དགེ་སློང་
འགྱོད་སྐྱེས་པར། །དགེ་སློང་མས་ནི་ཕྱིར་བཟློག་མི་བཏང་བའོ། ། །
དགེ་སློང་སྐབས་བཤད་ལྷག་མ་བཅུ་གསུམ་ལས། །སྨྱན་བྱས་པ་དང་གཞི་མེད་སྐུར་
འདེབས་ནས། །བཀའ་བློ་མི་བདེའི་བར་ཏེ་བདུན་གྱི་སྟེང་། །འཁྲིག་ཕྱིར་ནོར་དག་ལེན་
དང་ལེན་འཇུག་དང་། །མཚན་མོ་ཁྲིམས་གྲོགས་མེད་པར་མཚམས་ལས་འདས། །དེ་
བཞིན་ཉིན་འདས་ལམ་ཞུགས་ཆུ་བོ་རྒྱལ། །མ་གནང་བུད་མེད་རབ་ཏུ་འབྱིན་པ་དང་། །
བརྒྱུད་མེད་ཤི་བའི་ནོར་ལེན་གནས་དབྱུང་བར། །བཟོད་པར་གསོལ་འཇུག་དཀོན་མཆོག་
སྤོང་ཟེར་དང་། །བུད་མེད་དག་དང་གཞོག་སྟེགས་བྱས་བྱེད་འཇུག །འཐབ་ཀྲོལ་བྱེད་
142



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
རྣམས་བཟློག་ཀྱང་མི་གཏོང་བའོ། ། །
སྤང་ལྟུང་བཅུ་ཚན་དང་པོ་འདྲ་བའི་སྟེང་། །བཅུ་ཚན་གཉིས་པའི་ཕྱི་མ་གསུམ་དང་
ནི། །གསུམ་པའི་གཉིས་པ་གསུམ་པ་བཞི་པ་དང་། །ལྔ་པ་དགུ་པ་བཅུ་པ་རྣམས་ཀྱང་
མཚུངས། །ལྷུང་བཟེད་ལྷག་པོ་ཞག་གཅིག་འདས་པར་༢༠འཆང་། །ཆོས་གོས་བྱིན་གྱིས་མ་
བརླབས་ཞག་འདས་ཤིང་། །ཟླ་ཕྱེད་ནས་ཀྱང་བརླབ་དགོས་མ་གྲུབ་༢༡བཅས། །སྲ་བརྐྱང་
དུས་མིན་འབྱིན་༢༢དང་དུས་སུ་ནི། །དབྱུང་ལ་མ་༢ ༣ཚོགས་པ་དང་དབྱར་ཁང་གི། དགོས་
ཆེད་མིན་པར་དབྱིག་སོགས་སློངས་པ་༢༤ དང་། །གླེགས་བམ་འདྲི་སོགས་ཆོས་ཀྱི་ཕྱིར་
རྙེད་པའི། །གོས་༢༥དང་གོས་རྒྱུ་༢༦དང་ནི་མལ་ཆའི་རྒྱུ། །དབྱར་ཁང་༢༨རྒྱུ་རྣམས་ཟས་
སུ་བསྒྱུར་ཏེ་འཇོག །གྲངས་༢༩སུ་བཅད་དང་སྤྱི་ལ་བསྔོས་ ༣༠པ་དག །རང་ལ་བསྒྱུར་དང་
ཆགས་ཡུལ་སྐྱེས་བུ་དག །ཉན་ཕྱིར་འཆིང་འགྲོལ་སོགས་ཀྱིས་༣༡འབྲིད་པ་དང་། །དངོས་
དང་རིན་གྱིས་ལྕི་ ༣ ༢དང་ཡང་༣༣བའི་གོས། །བརྟེན་རྣམས་ཐུན་མོང་མིན་པའི་སྤང་ལྟུང་
ངོ་། །མ་བརྐོས་པ་སོགས་བཅུ་ཚན་གཅིག་དང་ནི། །ཡང་ཡང་ཟ་དང་རས་ཆེན་སྐྱོད་པ་དང་། །
ཟས་བསོད་སློང་དང་དབེན་གཉིས་མ་ལོན་རྫོགས། །ཕྱིར་མ་བསླངས་པར་སྤྱོད་རྣམས་མ་
གཏོགས་པའི། །བདུན་ཅུ་རྩ་གཉིས་སྟེང་དུ་བཅུ་གཉིས་ལོ། །མ་ལོན་པས་རྫོགས་འཁོར་
འཇོག་འཁོར་མང་འཇོག །ཁྱིམ་སོ་བཟུང་དང་མ་བཟུང་བྱེ་བྲག་ལས། །བཅུ་གཉིས་ཉི་ཤུ་
མ་ལོན་རྫོགས་པར་བྱེད། །ཚིགས་ལས་འདས་པ་གཉིས་དང་མ་བསླབ་རྫོགས། །བསླབ་
ཟིན་མི་རྫོགས་ཆོས་ཚོང་འདྲིད་པ་དང་། །འཁོར་མང་གསོག་དང་མ་གནང་སྡུད་པ་དང་། །
འཁྲུལ་མོ་སྦྲུམ་མ་མྱ་ངན་གྱིས་གཟིར་དང་། །འཐབ་ཀྲོལ་ཅན་ཏེ་སྐྱོན་ཅན་སྡུད་པ་བཞི། །
མི་འདོགས་མི་འདྲེན་མི་སློབ་ནད་པའི་གཡོག །མི་བྱེད་པ་སྟེ་ཡལ་བར་འདོར་བ་བཞི། །
143



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
འདོད་རྟེན་འདོད་རྟེན་ལྟར་བཅོས་ལྟར་གནོད་དང་། །བརྟེན་པར་བྱ་བ་འཆོས་པའི་ལྟུང་
བྱེད་དོ།།
ཁྱིམ་པ་དང་ནི་དགེ་སློང་ཡུལ་དག་ལ། །བརྟེན་ནས་བླ་གབ་ཡོད་མེད་འགྲེངས་བ་
བཞི། །དེ་བཞིན་ཕན་ཚུན་ཤུབ་ཅིང་སྨྲ་བ་བཞི། ཁྱིམ་པ་ལས་ནི་རིག་པ་ལེན་དང་ཀློག །རྨ་
བཅིངས་འགྲོལ་དུ་འཇུག་དང་བུ་འཚོ་དང་། །མཚན་མོ་ཁྱིམ་གཞན་ཉལ་དང་མ་བརྟགས་
ཉལ། །གཅིག་ཉལ་སྟན་ཅིག་སྤྱོད་ཅིང་གནས་པ་བཏང་། །རང་ལུས་དགེ་སློང་མ་དང་དགེ་
སློབ་མ། །དགེ་ཚུལ་མོ་དང་ཁྱིམ་མོ་མུ་སྟེགས་མོར། །དྲིལ་ཕྱིས་བྱེད་འཇུག་ཆུ་ཡིས་འཁྲུ་རུ་
འཇུག །དྲི་ཞིམ་འབྲུ་མར་ཚིགས་སྐུད་ཆུར་ལོངས་སྤྱོད། །སྤུ་ཤེལ་རྩི་དང་སོ་མངས་སྨུག་
ཤད་གསུམ། །སོ་སོའམ་གསུམ་གིས་སྐྲ་ཤད་སྐུ་ཚབ་དང་། །ཁྱིམ་པའི་རྒྱན་ཐོགས་བྲོ་གླུ་
རོལ་མོ་བྱེད། །གདུགས་ཐོགས་མཆིལ་ལྷམ་གྱོན་དང་ཁྲིའུར་འདུག །ཕྱིས་གནོད་ལོག་
ཐབས་བྱེད་དང་སྐུད་པ་མཁལ། །དགེ་འདུན་མའི་གོས་བདག་གིར་བྱེད་པ་དང་། །ཟས་
འཚོང་ཁྱིམ་གྱི་བྱ་བ་བརྗེན་པ་འཚོད། །ལྟོ་འདུན་སྒོག་ཟ་རྨེ་གབ་མི་བརྟེན་དང་། །ཆུ་གོས་
མི་འཆར་བཀྲུ་མཁན་གོས་འཁྲུར་འཇུག །རུང་བའི་གོས་ལ་མ་གུས་སྟེར་དང་བརྗེ། །
གཞན་བསྔགས་ཁྱིམ་གནས་རྙེད་ཆོས་སེར་སྣ་ལྔ། །དབྱར་ཁང་ཁྱིམ་གཞན་ནས་སྐྱོད་ཐོ་
འཚམ་པ། །ལོག་པར་སྟོན་དང་རྣམ་འགྱུར་བརྙས་ཐབས་བྱེད། །སྤྱི་དང་ཆུ་འཐོར་འཁྲུག་
ལོང་ཡལ་བར་འདོར། །བློ་མཐུན་མི་བྱེད་གདམས་ངག་མྱོང་མི་བྱེད། །དགེ་སློང་མེད་པར་
གསོ་སྦྱོང་དབྱར་གནས་བྱེད། །གཉིས་ཀའི་ཚོགས་ལ་དགག་དབྱེ་མི་བྱེད་དང་། །དབུལ་པོ་
སྲ་བརྐྱང་སྦྱོར་འཇུག་དབྱུང་འགྱེད་ཕྱིར། །ཚོགས་པར་མི་སྦྱིན་དབྱར་ཁང་ཡལ་བར་
འདོར། །ལྗོངས་རྒྱུར་འགྲོ་དང་མི་འགྲོ་དོགས་བཅས་འགྲོ། །བཀག་པའི་ཕྱོགས་འགྲོ་
144



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
གཞན་གནས་འཐབ་བཀྲོལ་བྱེད། །སྐབས་མ་ཕྱེ་འདྲི་ཕྱི་སར་གཅིག་པུར་འགྲོ། །རྩ་སྔོན་
སྟེང་དང་མ་བལྟས་བཤང་གཅི་འདོར། །བརྒྱ་རྩ་བརྒྱད་པོ་སྒོས་ཀྱི་ལྟུང་བྱེད་དོ། །
དགེ་སློང་སྐབས་བཤད་སོར་བཤགས་གསུམ་པའི་སྟེང་། །ནད་མ་མིན་བཞིན་འོ་ཞོ་
མར་ཞུན་མར། །འབྲུ་མར་སྦྲང་རྩི་བུ་རམ་དབུ་བ་དང་། །ཉ་ཤ་ཤ་དང་ཤ་སྐམ་རྣམས་
བསླངས་ཏེ། །སྤྱོད་པ་འདི་བཅུ་ཐུན་མོང་མིན་པར་བཤད། །
ཉེས་བྱས་རྣམས་ལས་མ་བསྒོས་སྟན་ལ་འདུག །རྩ་སྔོན་ཡོད་སར་བཤང་གཅི་
འདོར་བ་གཉིས། །ལྟུང་བྱེད་སྐབས་སུ་སོང་ཟིན་དེའི་ཚབ་ཏུ། །ཤམ་ཐབས་རྐེད་པ་སྣང་
བར་བགོ་བ་དང་། །ཆགས་བཞིན་ཁྱིམ་གཞན་དུ་ནི་འགྲོ་བ་གཉིས། །ཉེས་བྱས་ཉིད་དུ་
བཤད་བསྣན་གྲངས་མཐུན་ནོ། །དགག་པའི་བསླབ་བྱ་ཞེས་པ་ཚུལ་ཁྲིམས་ཀྱི། །མི་མཐུན་
ཕྱོགས་རྣམས་ངོས་འཛིན་རག་ཙམ་མོ། །ཉམས་དང་མ་ཆགས་སྡེ་ལྔའི་གཞིར་ཞུགས་ཀྱང་། །
ཉེས་བྱས་ཙམ་བསྐྱེད་གསོལ་བཞིའི་བསླབ་བྱིན་ལ། །སྡེ་ལྔའི་དངོས་གཞི་བསྐྱེད་པ་དགེ་སློང་
བཞིན། །དེ་སོགས་ཞིབ་པའི་མཐའ་དཔྱོད་གཞན་དུ་འཆད། །
ཐེག་ཆེན་སོ་ཐར་སྡིག་ཏོ་མི་དགེའི་ཕྱོགས། །ཕལ་ཆེར་སྔར་བཤད་ཉན་ཐོས་
ལུགསབཞིན་བསྲུང་། །རང་འདོད་བྲལ་ཞིང་གཞན་དོན་འགྱུར་ངེས་ན། །ལྟུང་བ་འགའ་
ཞིག་བྱང་སེམས་སྐབས་གཞིན་སྤྱད། །འཇིག་རྟེན་མ་དད་འགྱུར་པའི་སྤྱོད་པ་ཀུན། །
གཉིས་ཀ་མཐུན་པར་འདྲི་ཞིང་བརྟགས་ཏེ་སྤང་། །སྐྱེ་བོ་ཆོས་ལ་འཇུག་པའི་རྒྱུར་མཐོང་ན། །
བཀག་པ་རྣམས་ཀྱང་གནང་བས་དུས་སྐབས་དཔྱད། །ཐོག་མ་ཉིད་ནས་གནང་དང་བཀག་
པ་མེད། །རུང་དང་ཉེ་བཟུང་མི་རུང་དང་ཉེ་བ། །ཀུན་ཏུ་མི་སྤྱད་དེ་དག་ལས་ཟློག་པ། །རིམ་
བཞིན་སྤང་དང་བླང་བྱར་བསྡུས་ཏེ་གསུངས། །འདུལ་བར་མི་སྣང་མདོ་སྡེ་ལ་མི་འཇུག །
145



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཆོས་ཉིད་དང་འགལ་བླང་བྱ་མིན་པར་ཤེས། །དེ་ལས་ཟློག་པའི་མཚན་ཉིད་གསུམ་ལྡན་
ན། །བླང་ངོ་བསླབ་པ་ཕྲ་མོ་ཁྱད་བསད་ན། །དུད་འགྲོར་སྐྱེ་འགྱུར་ཨེ་ལའི་འདབ་ཀླུ་
བཞིན། །ཕམ་ལྷག་སོགས་ཀྱི་རིམ་པས་ཚ་བ་ནས། །ཡང་སོས་བར་གྱི་སྡུག་བསྔལ་བསྐྱེད་
པར་གསུངས། །ཚེ་འདིའི་འཇིགས་སྐྱོབས་ཕྱི་མའི་ལེགས་སྨོན་ནི། །ཁྲིམས་སྲུང་ཙམ་གྱིས་
འགྲུབ་མོད་ངེས་འབྱུང་གིས། །ཟིན་པའི་སྡོམ་པས་ངེས་ལེགས་འདོད་བཞིན་འགྲུབ། ། །
རབ་བྱུང་གཞི་ནས་དབྱེན་གྱི་གཞི་ཡི་བར། །རྣམ་གྲངས་བཅུ་བདུན་ལུང་གཞི་ནས་
གསུངས་པའི། །དང་པོ་བཤད་ཟིན་སྒྲུབ་པའི་བསླབ་བྱ་ལ། །བསླབ་པ་ཡོངས་སྦྱོང་བདེ་
བར་གནས་པའི་རྐྱེན། །དགོས་པ་སྒྲུབ་བྱེད་ལས་ཀྱི་གཞི་རྣམས་སོ། །དང་པོར་གསོ་སྦྱོང་
དབྱར་གནས་དགག་དབྱེ་གསུམ། །ཞི་གནས་གསོ་སྦྱོང་ཚུལ་ཁྲིམས་ཐོས་བསམ་གྱིས། །
རང་རྒྱུད་སྦྱངས་ཏེ་འདུ་འཛི་གཡེང་སྤངས་ནས། །སྤོང་ཁང་བརྩིགས་ཤིང་འོས་པ་ཞལ་ཏར་
བསྐོ། མི་སྡུག་བྱམས་པ་རྟེན་འབྱུང་དབུགས་བགྲང་བ། ཁམས་ཀྱི་རབ་དབྱེ་བསྒོམ་པས་
དུག་གསུམ་དང་། །རྣམ་རྟོག་ང་རྒྱལ་གཞིལ་ཏེ་ཞི་གནས་སྒྲུབ། །བྱང་ཕྱོགས་སོ་བདུན་སྡེ་
ཚན་རེ་རེ་ནས། །དམིགས་སོགས་རྣམ་ལྔས་སྒྲོ་འདོགས་ཆོད་བྱས་ཏེ། །ཚོགས་སྦྱོར་
འཕགས་ལམ་བགྲོད་ཕྱིར་ལྷག་མཐོང་བསྐྱེད། །
མཐུན་པའི་གསོ་སྦྱོང་བཅུ་བཞིའམ་བཅོ་ལྔ་པ། །ཟླ་ཕྱེད་དུས་ངེས་ཕྱིར་ན་དེའི་མིང་
ཅན། །སྡིག་པའི་ལྟུང་བ་ཡོངས་སུ་སྦྱོང་བས་ན། །སྡིག་པ་དམན་གྱི་གསོ་སྦྱོང་ཞེས་རབ་
བསྔགས། །གྲུབ་བམ་རྩོལ་བས་བྱས་གནས་མཚམས་བཅད་དེ། །འདུས་པས་བློ་མཐུན་
བྱས་པར་གྲངས་ཚངས་ཤིང་། ཁ་སྐོང་ཆོས་ལྡན་མི་མཐུན་གཉིས་བྲལ་བའི། །རབ་བྱུང་སྡེ་
ལྔའི་བསླབ་པ་གོང་འཕེལ་ཞིང་། །ཉམས་པ་ཕྱིར་བཅོས་བྱ་ཕྱིར་ཚུལ་དེ་བརྩམ། །སྦྱོར་བ་
146



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
རང་རྒྱུད་དག་བྱས་གཎྜི་བརྡུང་། །ཉིན་རེ་བཞིན་གྱི་བྱ་བ་རྒྱུན་ཆགས་གསུམ། །གཏོར་མ་
བཏང་དང་དུས་བཟང་མདོ་གདོན་པ། །མེད་མི་རུང་གི་སྦྱོར་བ་མ་ཡིན་ཀྱང་། །འདུས་
འཕྲལ་མཛད་པ་སྔོན་གྱི་དུས་ནས་དར། །དགེ་སློང་འདུན་དུ་སྔགས་ལན་གསུམ་བརྗོད་
པའི། །དགེ་ཚུལ་གསོ་སྦྱོང་གྲུབ་ནས་ལོགས་སུ་བཀྱེ། །མདོ་ཡི་ཆེ་བརྗོད་དུས་བརྗོད་འདུན་
པར་བླངས། །དངོས་གཞི་ཉན་པར་གདམས་དང་གསོལ་བའི་ལས། །སོ་སོར་ཐར་པ་གླེང་
གཞི་ཕམ་ལྷག་སོགས། །ཇི་ལྟར་ནུས་པ་གདོན་ཞིང་དག་པ་དྲི། །ལྷག་མ་ཐོས་བསྒྲག་ཚུལ་
གྱིས་རུང་བའང་འདོད། །རྗེས་ནི་བསྔོ་བ་ཤིས་པར་བརྗོད་པའོ། །གསོ་སྦྱོང་མ་གྲུབ་བྱིན་
གྱིས་བརླབ་པའམ། །ཚིགས་བཅད་འདོན་ལ་བསྡུས་པའི་གསོ་སྦྱོང་ཟེར། །རབ་གནས་
དོད་སོགས་བཀྲ་ཤིས་གསོ་སྦྱོང་དང་། །རིམས་སོགས་གནོད་པ་བཟློག་པའི་གསོ་སྦྱོང་དང་། །
དབྱེན་སོགས་རྩོད་པ་བསྡུམ་པའི་གསོ་སྦྱོང་རྣམས། །སོ་སོའི་མིང་གིས་བསྒྲགས་མོད་ཆོ་ག་
མཐུན། །དུས་ངེས་མེད་ཕྱིར་དེ་ཡི་ཐ་སྙད་འདོག །
དབྱར་གནས་སྔ་ཕྱི་ཆུ་སྟོད་གྲོ་ཞུན་ཟླ། །གང་རུང་མར་ངོ་ནས་བཟུང་ཟླ་བ་གསུམ། །
འོན་ཀྱང་དགོས་པ་སྲོག་ཆགས་གནོད་སྤང་དང་། །ཆར་ཆུའི་སྒང་ཡིན་པས་ན་སྔོན་ཟླ་ཡི། །
བཅུ་དྲུག་ནས་དབྱར་ཁས་ལེན་ལེགས་སོ་ཞེས། །སྒྲུབ་བྱེད་དང་བཅས་བུ་སྟོན་ཆེ་སོགས་
གསུངས། །མཐུན་པའི་གནས་སུ་བཅོ་ལྔའི་གསོ་སྦྱོང་ཚེ། །གནས་མལ་སྟོབ་དང་ཚུལ་ཤིང་
བྲུམ་པ་བསྐོ། །བླངས་པའི་གྲངས་བརྗོད་གནས་སྟོབ་སྦྱོར་བའི་ཆོས། །ཕྱི་ཉིན་རང་གནས་
བླ་གབ་བཅས་པ་རུ། །དགེ་སློང་མདུན་དུ་བརྗོད་པ་གསུམ་གྱིས་ནི། ཁས་བླངས་ཇི་སྐད་
བཤད་པའི་ངང་ཚུགས་ལ། །གནས་པ་དངོས་གཞིའོ་གང་ཟག་དགེ་འདུན་ཆེད། །བདུན་
དང་བཞི་བཅུའི་གནང་བ་འོས་ཚེ་སྦྱིན། །ཡུལ་དུ་འཁྲུགས་ལོང་བྱུང་ངམ་འཐབ་ཀྲོལ་ཅན། །
147



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཞུགས་པས་དབྱར་གནས་འགྲོལ་དང་གང་ཟག་ཙམ། །བསྐོས་པར་དགག་དབྱེ་ཞུས་ཏེ་འགྲོ་
བའང་ཡོད། །
དགག་དབྱེ་དུས་དང་དུས་མིན་གློ་བུར་བ། །རིང་སྦྱོར་སྤྱོད་ཡུལ་གྲོང་དུ་གོ་བྱ་སོགས། །ཉེ་
སྦྱོར་ཟླ་བ་གསུམ་ཚང་བཅོ་ལྔའི་ཉིན། །ཕན་ཚུལ་བཟོད་གསོལ་རྒྱུད་ཆགས་གསུམ་སོགས་
མཐར། །ནད་པའི་འདུན་པ་སོགས་བླངས་འོས་པ་བསྐོ། གསོལ་བ་འི་ལས་བྱ་དངོས་
གཞིར་ཡུལ་རྟེན་གཉིས། །འདུག་སྟེ་དབྷ་ནས་འཛིན་བརྗོད་པ་གསུམ། །བྱ་བ་ལྟུང་བའི་
དགག་དབྱེ་སླར་ཡང་ནི། །རྫས་ཀྱི་དགག་དབྱེ་དགེ་ཚུལ་དགག་དབྱེ་སོགས། །རིམ་པ་
བཞིན་བྱ་གལ་ཏེ་རྐྱེན་དབང་གིས། །གསོ་སྦྱོང་གསུམ་མམ་གཉིས་སོང་མཚམས་སུའང་
རུང་། །གློ་བུར་འགྱེས་དགོས་ཚོགས་ཀྱི་དགག་དབྱེར་བརྗོད། །བཞི་ལས་མེད་ན་བསྐོ་བ་
མ་གཏོགས་བྱ། ། །
བདེ་བར་གནས་པ་རྐྱེན་གྱི་གཞི་ཞེས་པ། །སྲ་བརྐྱང་གོས་དང་ཀོ་ལྤགས་སྨན་རྣམས་
སོ། །གང་དུ་དབྱར་གནས་སྔ་མ་ཁས་བླངས་པར། །བླངས་ལ་མ་རལ་བ་ཡི་དགེ་སློང་གིས། །
དགག་དབྱེ་འཐོན་ནས་དངོས་པོ་དབྱར་རྙེད་པ། །དགེ་འདུན་སྤྱིར་དབང་ཆོས་གོས་སུམ་ཕྲུག་
ཡན། །སྦྱོར་དངོས་རྗེས་གསུམ་ཚང་བས་ལེགས་བཏིང་སྐྱོང་། །དྲ་གཏན་དངོས་ཡིན་འདྲ་
ཕྱིར་བཏགས་པ་བ། །དབྱུང་ལ་གཉིས་ལས་འཇུག་ཁྲལ་རང་འཇིག་པ། །བཅོས་མ་ཟླ་བ་
ལྔ་ནས་ཚོགས་པས་སོ། །བག་ཡངས་དང་འབྲེལ་ཕན་ཡོན་རྣམ་བཅུ་ལྡན། །རྙེད་པ་ཐུན་
མོང་དུ་དབང་དམིགས་བསལ་གྱི། །གང་ཟག་བཅུས་ནི་རྙེད་ཐོབ་ཕན་ཡོན་མིན། །
རྒྱུ་ཚད་དབྱིབས་ཀྱིས་མི་རུང་བ་སྤངས་པའི། །ལུག་བལ་ལས་བྱས་ལ་སོགས་རུང་
བ་བདུན། །བཀྲུས་ཏེ་ཚོན་ཆེན་བརྒྱད་སྤང་རུང་ཚོན་གྱིས། ཁ་བསྒྱུར་སྣམ་སྦྱར་ངེས་པར་དྲ་
148



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
ཞིང་དྲུབ། །གཞན་རྣམས་དྲས་ལ་གླེགས་བུ་ལྷན་ཐབས་རུང་། །འཚོ་དང་མཁོ་བ་ལྷག་པའི་
ཡོ་བྱད་གསུམ། །ལུས་འཚོའི་ཕྱིར་གནང་རུང་བ་ཚད་ལྡན་གོས། །སྣམ་སྦྱར་བླ་གོས་མཐང་
གོས་ཤམ་ཐབས་དང་། །ཤམ་ཐབས་ཀྱི་གཟན་རྔུལ་གཟན་དེ་ཡི་གཟན། །གདོང་ཕྱིས་རྣག་
གཟན་གཡན་པ་དགབ་སྐྲ་བཟེད། །གདིང་བ་དབྱར་གྱི་རས་ཆེན་ཏེ་བཅུ་གསུམ། །ངོ་བོ་
སྣམ་སྦྱར་སྣམ་ཕྲན་དགུ་མ་ནས། །ཉེར་ལྔའི་བར་ཏེ་ཆུང་གསུམ་འབྲིང་པོ་གསུམ། །ཆེ་བ་
གསུམ་འབྱུང་གླེགས་བུ་ཕྱེད་དང་གསུམ། །ཕྱེད་བཞི་ཕྱེད་དང་ལྔ་པ་རིམ་བཞིན་ནོ། །
ཆེ་བ་སྐོར་གསུམ་དཔངས་སུ་ཁྲུ་གསུམ་པ། །སྲིད་དུ་ཁྲུ་ལྔ་ཆུང་གསུམ་ཁྲུ་ཕྱེད་ཕྱེད། །
ཕྲི་ཞིང་འབྲིང་གསུམ་དེ་ཡི་བར་བར་བྱ། །བླ་གོས་སྣམ་ཕྲན་བདུན་ལ་མཐང་གོས་ལྔ། །
གླེགས་བུ་ཕྱེད་གསུམ་ཕྱེད་གཉིས་རིམ་བཞིན་དང་། །བླ་གོས་ཚད་ནི་སྣམ་སྦྱར་ཇི་བཞིན་
ནོ། །
མཐོང་གོས་དཔངས་སུ་ཁྲུ་དོ་ཞེང་དུ་ནི། །ཁྲུ་ལྔ་ཡིན་མོད་བསྣན་ཀྱང་རུང་བར་བཤད། །
དགེ་སློང་མ་ལ་ཆོས་གོས་གསུམ་གྱི་སྟེང་། །ཤིང་ང་དཔུང་ཆད་བསྣན་པའི་རྣམ་ལྔ་ཡོད། །
ཉིན་མོ་མཐང་གོས་ནང་གྱོན་ཤམ་ཐབས་དང་། །མཚན་མོ་རྔུལ་གཟན་སྟེང་གཡོག་ཤམ་
ཐབས་གཟན། །ཉིན་མོ་ཤ་ལ་གྱོན་པ་རྔུལ་གཟན་ཏེ། །མཚན་མོ་ཤ་ལ་གྱོན་པ་དེ་ཡི་གཟན། །
ཤམ་ཐབས་ཤམ་ཐབས་གཟན་གཉིས་ཉིན་མཚན་དུ། །ནང་དུ་གྱོན་བྱ་ཁོ་ནར་བཞེད་པའང་
ཡོད། །ཚད་ནི་ཆོས་གོས་ཕྱི་མ་གཉིས་དང་མཚུངས། །གདོང་དང་ལག་པའི་དྲི་མ་ཕྱི་བའི་
རས། །རྨ་ཅན་དགབ་པའི་ཕྱིར་གནང་རྣག་གཟན་དང་། །དེ་བཞིན་གཡན་པའི་ནད་ཅན་ལ་
གནང་གོས། །སྐྲ་བྲེག་དུས་བཟེད་སྟོད་དུ་གྱོན་བྱའི་རས། །གཞན་གྱི་གནས་མལ་ཆུད་
འཛའི་སྐྱོན་སྤང་ཕྱིར། །གནང་བའི་གདིང་བ་གླེགས་བུ་ཕྱེད་གཉིས་པ། །ཚ་དུས་ཆུར་
ང
149



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཞུགས་ལུས་སྐྱོབ་རས་ཆེན་རྣམས། །ཚད་བཞིན་སྒྲུབ་པ་བྱིན་གྱིས་བརླབས་ཏེ་བཅང་། །མ་
གྲུབ་རེ་ཞིག་རྒྱུ་ལ་བྱིན་རླབས་རུང་། །སྣམ་སྦྱར་བསོད་སྙོམས་རྒྱུ་དང་ཕྱག་འཚལ་དང་། །
ལས་ཆོག་ལ་འདུས་འཆད་ཉན་ཚེ་མ་གཏོགས། །མི་གྱོན་བླ་གོས་ཉིན་པ་ཕལ་ཆེར་བགོ།
མཐང་གོས་རྟག་ཏུ་བགོ་བྱ་གཞན་རྣམས་སྤྱད། །རང་གི་འཁྲུ་ཞེང་ཁ་བསྒྱུར་ལེགས་པར་
སྐྱོང་། ། །
རང་དང་ཚངས་པ་མཚུངས་སྤྱོད་ལ་དམིགས་ཏེ། ཁྲུར་ལོངས་པ་ནས་འཁོར་གསུམ་
ཁེབ་པའི་ཚད། །དཀར་པོ་ལ་སོགས་བྱིན་གྱིས་བརླབས་པ་དང་། །བསིལ་ཡབ་སྦྲང་ཡབ་
གཏུར་བུ་ལྷུང་བཟེད་ཆུང་། །ཚ་སྣོད་ཟོ་ཕོར་ལྡེ་མིག་གྲི་གུ་དང་། ཁབ་དང་འདྲེག་སྤྱད་ནལ་
ཟེ་ཐལ་ཕྱག་དང་། །ཆུ་སྣོད་གཞོང་པ་སྤྱི་བླུགས་འཁར་གསིལ་དང་། །ཞྭ་དང་སྐ་རགས་ཁྲུ་
གང་མ་ལོངས་པའི། །གོས་ཀྱི་ཚལ་བུ་ལ་སོགས་ཕྲན་ཚེགས་པ། །བྱིན་རླབས་མེད་རུང་
མཁོ་བའི་ཡོ་བྱད་དོ། །
གཞན་ལ་ཡིད་གཏད་བྱིན་གྱིས་བརླབས་ནས་སུ། །ཞེན་མེད་འཆང་རུང་ཆོས་གོས་
ལྷག་པོ་དང་། །རིན་དང་རྒྱུ་སོགས་ལྷག་པའི་ཡོ་བྱད་དོ། །རྟེན་དང་དངོས་པོ་ཉམས་དང་
འཕྲོག་གམ་བྱིན། །དབྱུང་བས་འཇིག་རྣམས་སྤྱིར་བཏང་ཡིད་གཏད་ཡུལ། །ཤི་བ་ཕྱིར་
མའི་འཇིག་རྒྱུ་དམིགས་བསལ་ལོ། །གོས་རྙེད་སངས་རྒྱས་ཆོས་ལ་སྐལ་ཕུལ་ནས། །
དངོས་སམ་བསྒྱུར་བ་བསྐོས་པས་ཆོ་ག་བཞིན། །མཉམ་པོར་བགོ་བྱ་ཆོས་མིན་ཕྱོགས་སོང་
དང་། །མ་སླེབ་ཤི་དང་བབ་ལ་མི་སྦྱིན་ནོ། །རབ་བྱུང་སྤྱིར་རྙེད་དགེ་སློང་ཕ་མ་སོགས། །
མཉམ་པོར་ཐོབ་ལ་དགེ་ཚུལ་ཕ་མ་ལ། །སུམ་གཉིས་སྦྱིན་བྱ་ཁྲིམས་འཆལ་ནམ་ཡང་མིན། །
ཤི་བའི་ཡོ་བྱད་ཆོས་གོས་གསུམ་ལ་སོགས། །ནད་གཡོག་དབང་མོད་ཁྱིམ་པའི་ཕྱོགས་ལ་
15)



ཡོངས་རྫོ་གས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
མིན། །ལྷག་མ་ཡོན་བཤད་གསོལ་བའི་ལས་ཀྱིས་བགོ། སྤྱིར་ན་ཕྱག་དར་ཁྲོད་པ་ལ་
བརྟེན་ནས། །མྱང་འདས་སེམས་ཀྱིས་ཚུལ་ཁྲིམས་དག་པ་དང་། །ཐོས་བསམ་སྒོམ་པས་
རང་གཞན་དོན་གཉིས་སྒྲུབ། །ཡོན་ཏན་དེ་ལྡན་འབད་རྩོལ་མི་དགོས་པར། །རྙེད་ན་རིན་
ཐང་ཅན་སོགས་བཟང་པོའི་གོས། །ཡོངས་སུ་སྤྱད་པས་ཆོག་སྟེ་འདོད་པ་དང་། །དུབ་པའི་
མཐའ་སྤང་དབུ་མར་བརྟེན་པར་གསུངས། །
མི་རུང་ཤས་ཆེ་ཀོ་ལྤགས་ལས་གྱུར་པའི། །མཆིལ་ལྷམ་མཐའ་འཁོབ་དག་ཏུ་གནང་
བ་ལ། །ཁྲ་བོ་གཉེར་མ་རྒྱན་དང་སྒྲར་བཅས་དང་། །ཡུལ་གཉན་དྲུང་དང་ཟས་བཟའ་
སོགས་ལ་བཀག །མིག་དང་རླུང་སོགས་ལ་ཕན་དོམ་གྱི་ལྤགས། །འདིང་དང་ལྷམ་གྱི་ནང་
དུ་གཞུག་པར་གནང་། །མཐའ་འཁོབ་འགའ་ལ་ཀོ་ལྤགས་བསྟེན་བྱ་རུ། །གསུངས་པ་ལུག་
ལྤགས་སོགས་ཏེ་སེང་གེ་དང་། །སྟག་སོགས་མ་གནང་ཁྱིམ་དུ་གཞན་མེད་ན། །འདུག་པ་
ཙམ་གནང་འཁྱགས་རོམ་ཡོད་ས་རུ། །ཞྭ་དང་ལྷམ་སྒྲོག་ཅན་གནང་དུས་སྐབས་དཔྱད། ། །
གང་ཞིག་ཁམ་ཟས་ལ་བརྟེན་འཚོ་བའི་རྐྱེན། །སྐྱེ་མཆེད་གསུམ་ལྡན་དུས་རུང་སྨན་
སོགས་བཞི། །རབ་བྱུང་སྡེ་ལྔས་སྐྱ་རེང་ཤར་བ་ནས། །གུང་ཚིག་བར་སྤྱད་བཟའ་བཅའ་
དུས་རུང་སྨན། །བུ་རམ་བྱིན་རླབས་ལམ་ཞུགས་དགེ་བསྐོས་དང་། །ལག་གི་བླས་ནི་དུས་
མིན་བཟའ་རུང་ཉིད། །ཟན་ཆད་པས་ནི་བཟའ་བཅའ་དག་ཀྱང་ངོ་། །
གནང་བའི་བཏུང་བ་རུང་ཆུས་བཏབ་པ་དང་། །ཚགས་ཀྱིས་བཙག་པ་སླ་བ་བཞིན་
རས་སྣང་། །ཉིན་མཚན་སོ་སོའི་ཐུན་ཚོད་མཐའ་ཞེས་པ། །རྒྱུ་སྐར་འཆར་ཉེ་དེ་བཞིན་སྐྱ་
རེང་གོང་། །གང་གང་ཉིད་དུ་བྱིན་བརླབས་དེ་དེའི་མཐའ། །ཚུན་ལ་ཅི་བདེར་སྦྱོང་བྱ་ཐུན་
ཚོད་དུ། །རུང་བའི་སྨན་ཏེ་སྔར་བཤད་དོན་ཚང་ན། །ནས་ཁུ་ཤ་ཁུའི་ཐང་སོགས་ནད་པར་
151



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གནང་། །
ཞུན་མར་སོགས་བཞི་དེ་དང་འདྲ་བ་འགའ། །ཞག་བདུན་མཐའ་རུ་བྱིན་བརླབས་ཏེ་
གོང་དུ། །བསྟེན་པ་ཞག་བདུན་པ་ཡི་སྨན་དུ་གྲགས། །རྩ་བ་སྡོང་པོའདབ་མ་མེ་ཏོག་
དང་། །འབྲས་བུ་ཟས་ལ་མ་ཁྱབ་པ་ཡི་སྨན། །ཇི་སྲིད་འཚོ་བར་བྱིན་བརླབས་དགོས་དུས་
སུ། ། བརྟེན་པ་འཚོ་བཅང་སྨན་ཏེ་ཕྱི་མ་གསུམ། །གཙོ་ཆེ་ནད་པ་ལ་གནང་རོ་ནུས་དག །
འགྱུར་ན་གསོག་འཇོག་འགྲོ་བས་སྤང་དགོས་ཤིང་། །བཞི་ཀར་བྱིན་ལེན་བྱས་ཤིང་
འཆགས་པ་གཙོ། །དེ་ཕྱིར་རུང་ཁང་བཅོས་ནས་བྱིན་རླབས་གསུངས། །དུས་རུང་ཟས་ལ་
སྤྱོད་དུས་རང་ཉིད་ལ། །ནད་པའི་འདུ་ཤེས་ཟས་ལ་སྨན་དུ་བརྟག །རན་པ་ལོངས་སྤྱོད་ཁ་
བཀྲུ་མདོ་བསྔོ་བྱ། །དམིགས་བསལ་མུ་གེའི་དུས་དང་ན་བའི་ཚེ། །ལག་ཉ་མཚམས་བཙོས་
ནང་དུ་ཞག་ལོན་དང་། །རྗེན་བཙོས་གསོག་འཇོག་ཡང་ཡང་བཟའ་བ་དང་། །ས་བོན་སྐྱེ་
འཇིག་བྱིན་ལེན་མ་བྱས་པར། །བཟའ་ལ་ལྟུང་བ་མི་འབྱུང་བག་ཡངས་གནང་། །མཆིལ་
སྣབས་ལུད་པ་ཁྲུས་ཆུ་ལ་སོགས་པ། །གཙུག་ལག་ཁང་སོགས་དགེ་འདུན་གནས་མལ་ལ། །
བསྐུད་དང་འདོར་བ་རྣམ་པ་ཀུན་ཏུ་སྤང་། །མདོར་ན་ཁ་ཟས་བསོད་སྙོམས་གདན་གཅིག་
དང་། །སྨན་ནི་བཀུས་ཏེ་བོར་སོགས་ངན་ངོན་གྱིས། །ཆོག་ཤེས་བྱ་ཞིང་དུབ་པའི་མཐའ་
ཡང་གསལ། །
འགྲུབ་བྱེད་ལས་ཀྱི་གཞི་ལ་དགེ་འདུན་དང་། །གང་ཟག་གིས་དབྱེ་དགེ་སློང་ཕ་དང་
མ། །ལྷག་མ་ནས་དབྱུང་ཕ་མ་ཉི་ཤུ་དང་། །བཞི་བཅུ་རིམ་ཚོགས་སྐྱེས་པ་བསྙེན་རྫོགས་
པར། །དབུས་སུ་བཅུ་ཚོགས་མཐའ་འཁོབ་ལྔས་ཀྱང་རུང་། །བུད་མེད་བསྙེན་རྫོགས་ཕ་མ་
བཅུ་བཅུ་གཉིས། །ཕྱེད་དབྲི་སྔར་བཞིན་དགེ་སློབ་སོགས་སྦྱིན་པར། །མ་ཚོགས་བཅུ་
152



ཡོངས་རྫོ་གས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
གཉིས་དྲུག་གི་ཁྱད་སྔར་བཞིན། །ཕ་ཡི་གསོ་སྦྱོང་ལ་སོགས་ལས་གཞན་ལ། །དགེ་འདུན་
དུ་ལོངས་དགེ་སློང་མའི་དགག་དབྱེ། །ཕ་མ་ལྔ་བཞི་དེ་ཡི་མགུ་སྤྱོད་ལ། །ཕ་མ་བཞི་བཞི་
བརྒྱད་དེ་གྲངས་ཚང་པ། །མི་འདུག་འགྲེང་དང་གང་ལ་བྱ་བ་དང་། །འདུན་དང་ཡོངས་དག་
ཕུལ་དང་མ་རྫོགས་དང་། །མཚན་ཉམས་མཚམས་མེད་བྱས་དང་སྡིག་ལྟ་ཅན། །ས་གཞན་
ན་གནས་འཁྲུལ་བཅས་མཚམས་གཞན་གནས། །དཀོན་མཆོག་གཞན་ཡིན་རང་བཞིན་མི་
གནས་དང་། །མཚན་མི་མཐུན་ཏེ་བཅུ་གསུམ་མ་ཡིན་ན། ཁ་སྐོང་འོས་ཤིང་མཚམས་ནང་
དེར་གནས་པའི། །འདུ་འོས་ཀུན་འདུས་འདུས་པ་ཕྱིར་བཟློག་དང༌། །བྲལ་བས་མི་མཐུན་
པ་མེད་ལས་བྱེད་མཁན། ཁ་སྐོང་ཆོས་ལྡན་བརྗོད་པ་ཚིག་ཕྱེད་ཀྱང་། །མ་འཁྲུལ་བློར་ཐོན་
བརྡ་སྤྲོད་མཁས་ཤིང་སྤྲོ། །མཚམས་ཆེན་བཅད་སོགས་བརྒྱད་པོ་བྱ་བའི་ཡུལ། །སེམས་
ཅན་ལ་མིན་གནས་དང་དངོས་པོའི་ཁྱད། །ལྷུང་བཟེད་སྦུབ་སོགས་ཁྱིམ་པའི་རྟེན་ལ་དང་། །
དགེ་སློབ་ཚངས་སྤྱོད་ཉེར་གནས་བསྙེན་རྫོགས་སྦྱིན། །དགེ་ཚུལ་བསྙིལ་རྣམས་མ་རྫོགས་
རྟེན་ལའོ། །
ཁང་པ་ཁང་ཆེན་བརྩིགས་པའི་གནང་བ་སོགས། །སྦྱིན་པའི་ལས་ཏེ་ཉི་ཤུ་རྩ་དྲུག་
དང་། །གསང་སྟོན་བསྐོ་སོགས་བསྐོ་བའི་ལས་སོ་བཞི། །བསྐོ་བྱ་ཁྱད་ཆོས་བཞི་ལྡན་
ཚོགས་ལོངས་མིན། །བསྡིགས་དང་སྨད་སོགས་ཆད་པའི་ལས་བཅུ་བཞི། །བསྒོ་གྱུར་
གྲངས་སུ་གཞུག་སྡོམ་བཅུ་བཞི་ནི། །ཆད་པ་དང་ནི་རྗེས་སུ་མཐུན་པའི་ལས། །དེ་ཀུན་
བསྙེན་པར་རྫོགས་པའི་རྟེན་ལའོ། །བྱེད་པོ་དགེ་འདུན་ཐམས་ཅད་ལྟུང་བ་ཡིས། །དག་པ་
དགོས་ལ་ལྷག་མ་མན་ཆད་ཕོག །ཀུན་གྱིས་དེར་འདུ་ཤེས་རྣམས་བྱིན་རླབས་པས། །ལས་
ལ་མི་སྒྲིབས་ཕམ་ཅན་ནམ་ཡང་མིན། །
153



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བསྟན་འགྲོར་ཕན་པའི་བསམ་པས་ལས་དེ་ཉིད། །སྙིང་ནས་བྱེད་འདོད་ཐར་པའི་
རྒྱུར་འགྱུར་བའི། །ཀུན་སློང་ཁྱད་པར་ཅན་ལྡན་ལས་ཆགས་རྒྱུ། །ལས་གང་ཡིན་པའི་ངོ་བོ་
མ་ནོར་ཞིང་། །གོ་རིམ་དང་ནི་ཚིག་ཕྱེད་མ་འཁྲུལ་བར། །བརྗོད་པ་དག་གི་རིག་བྱེད་ལས་
དངོས་སོ། །དགེ་འདུན་གྱིས་ཀྱང་ཉན་ཤེས་ཀྱིས་ཐོས་ཤིང་། །ཡིད་ཤེས་ཀྱིས་གོ་ལས་དོན་
ཉམས་མྱོང་ཚད། །གསོལ་བ་འབའ་ཞིག་པ་དང་གསོལ་བ་དང་། །གཉིས་ཀྱི་ལས་རྣམས་
ཚར་རེ་རྫོགས་རྗེས་ཆགས། །གསོལ་དང་བཞི་ཡི་ལས་ལ་བརྗོད་པ་གསུམ། །ལན་གསུམ་
བརྗོད་དགོས་གསུམ་པའི་ངོ་བོ་དང་། །བྱ་བ་བརྗོད་པ་རྫོགས་རྗེས་ལས་འཆགས་སོ། །
དགེ་འདུན་ལས་ལ་བརྒྱ་རྩ་གཅིག་ཡོད་པ། །གསུམ་དུ་འདུས་ཤིང་སོ་སོའི་མཚན་
ཉིད་ནི། །གསང་སྟོན་བསྐོ་ནས་ལྷུང་བཟེད་སྦུབ་སྲང་བར། །གསོལ་བ་འབའ་ཞིག་པ་སྟེ་
བརྗོད་པ་མེད། །གསོ་སྦྱོང་གནས་ལ་བློ་མཐུན་བྱ་བ་ནས། །དབྱར་ལས་ཕྱིར་འགྲོ་བཞི་
བཅུའི་གནང་བའི་བར། །གསོལ་བ་སྔོན་འགྲོའི་བརྗོད་པ་མཇུག་སྡུད་དང་། །བཅས་ལ་
གསོལ་དང་གཉིས་ཀྱི་ལས་ཞེས་བརྗོད། །སྒྲུབ་བྱ་བསྙེན་རྫོགས་ནས་བཟུང་ཕམ་པ་ལ། །
བསླབ་བྱིན་བར་ནི་གསོལ་བ་སྔོན་འགྲོ་བའི། །བརྗོད་པ་ལན་གསུམ་འཇུག་སྡུད་དང་བཅས་
པ། །དེ་ཕྱིར་གསོལ་དང་བཞི་ཡི་ལས་ཞེས་བརྗོད། །
ལྐོག་དང་མངོན་དུ་བར་ཆད་དྲི་བ་དང་། །སྦྱིན་ལས་ཀུན་གྱི་ཐོག་མར་དགེ་འདུན་ལ། །
གསོལ་བ་འདེབས་རྣམས་དགེ་འདུན་དང་འབྲེལ་པའི། །གང་ཟག་ལས་ཡིན་ཆོས་གོས་ལྷུང་
བཟེད་སོགས། །ཡོ་བྱད་སྨན་རྣམས་བྱིན་རླབས་དགེ་བསྙེན་དང༌། །བར་མ་རབ་བྱུང་དགེ་
ཚུལ་སྒྲུབ་པ་སོགས། །གང་ཟག་རྐྱང་པའི་ལས་སོ་དགེ་སློང་གཞན། །མེད་ཚེ་ཆོས་གོས་
རླབས་དབྱུང་གསོ་སྦྱོང་དང་། །དགག་དབྱེའི་སྔགས་དངོས་ལན་གསུམ་བརྗོད་པས་འགྲུབ། །
154



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
དེ་བཞིན་ཆོས་གོས་བརྟག་དང་མགྲོན་བོས་པར། །ཁས་བླངས་འདི་ཀུན་ཡིད་ཀྱིས་རྣམ་པར་
བརྟག །
གལ་ཏེ་ཉམས་ན་ཕྱིར་བཅོས་བྱ་བ་ལ། །འདིར་ནི་ལུང་གི་གཞི་རྣམས་ཚང་བའི་
ཕྱིར། །ལྟུང་དང་རྩོད་པ་ཕྱིར་བཅོས་གཉིས་སུ་འཆད། །ལྟུང་བ་ཕྱིར་བཅོས་གསུམ་དང་
འཕྲོས་པ་གཞན། །གང་ལ་བྱ་བ་འཐབ་ཀྲོལ་བྱེད་པ་སོགས། །གཞི་དེ་མ་ཞི་མ་བཏང་
མངོན་འདུག་ན། །འོས་པས་གླེང་ངམ་བསྐོ་དང་གྲགས་པས་བསྡིགས། །བྱེད་པོ་དགེ་འདུན་
ཚུལ་ཁྲིམས་རྣམ་དག་ཅིང་། ཁ་སྐོང་ཆོས་ལྡན་འཁོན་བཅས་མ་ཡིན་པ། །བརྩེ་ལྡན་
དགོངས་པ་དག་པས་དགེ་འདུན་རྣམས། །བྱེ་འགྱུར་དགག་བྱ་མེད་པའི་དུས་སུའོ། །སྔར་
བྱས་འཕྲོ་གཅོད་འཆོས་སུ་གཞུག་པའི་ཕྱིར། །གླེང་དྲན་བཞམ་བསྒོ་སྔོན་སོང་གསོལ་དང་
བཞིའི། །ནན་ཏུར་ལས་བྱ་མངོན་སུམ་མ་འོངས་ན། །གོ་བར་བྱ་ཞིང་བསྒྲགས་པ་ཡིས་ཀྱང་
ནན་ཏུར་དང་ནི་ས་གཞན་གནས་པ་ལ། །མུ་བཞི་རྩིར་ཡོད་ལས་ཀྱི་དབྱེ་བ་ནི། །
འཐབ་ཀྲོལ་བྱེད་ལ་ཐོང་བསྒོ་མི་བཏང་ན། །གནས་དབྱུང་གིས་བསྡིགས་༡གསོལ་བཞིའི་
ལས་དང་ནི། །ལྷག་མ་མི་འཆོས་བཏུད་ནས་བྱེད་པ་ལ། །སྨོད་པའི་གསོལ་༢བཞི་ཁྱིམ་
སུན་འབྱིན་པ་ལ། །བསྐྲད་༣པའི་གསོལ་བཞི་ཁྱིམ་པའམ་རབ་བྱུང་ལྔར། །ཐོ་འཚམས་པ་
ལ་མཛའ་ཞིང་གཅུགས་པ་དང་། །དགའ་༤བའི་དངོས་ལས་ཕྱིར་འགྱེད་གསོལ་བཞིའི་
ལས། །བྱ་སྟེ་རང་རང་ནན་ཏུར་མིང་དུ་གྲགས། །དེ་དེའི་མཐའ་ལ་མི་གཏོང་གནས་དབྱུང་
བྱ། །གནས་ཕྱུང་རྒྱུ་བདུན་(གང་ལས་གྱུར་ཀྱང་རུང་། །རེ་ཞིག་གཞན་དུ་བཞག་ལ་ལྷན་
ཅིག་ཏུ། །གནས་དང་ལོངས་སྤྱོད་མི་དབང་བཟོད་གསོལ་ན། །བཟོད་དང་མཐུན་པ་མཐུན་
155



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པའི་གསོ་སྦྱོང་རྣམས། །རིམ་བཞིན་བྱིན་པས་རང་བཞིན་གནས་པ་ཐོབ། །སྡེ་སྣོད་འཛིན་
ཞིང་ཕྱོགས་དང་འཁོར་མང་བ། །གྲགས་དང་བསོད་ཅན་གནས་དབྱུང་འོས་གྱུར་ཀྱང་། །མི་
བྱ་བྱེ་བའི་རྒྱུ་དང་སྦོམ་པོར་འགྱུར། །བསྡིགས་སོགས་བཞི་པོ་དགེ་ཚུལ་ཕ་མ་དང་། །དགེ་
སློབ་མ་ལའང་ཇི་ལྟར་འོས་པར་བྱ། །ལྟུང་བ་གླེང་ཡང་སྐབས་མི་འབྱེད་པ་དང་། །ཕྱེ་ཡང་
མཉན་པར་མི་བྱེད་གང་ཟག་ལ། །གསོ་སྦྱོང་དགག་༧དབྱེ་འཇོག་དང་ལས་གྲལ་༨ལ། །
འོང་དུ་མི་བཞུག་གསོལ་བརྗོད་བཞག་པའོ། །སྡིག་ལྟ་ཅན་གྱི་དགེ་ཚུལ་ལྡོག་བྱེད་ལྔས། །
ལྡོག་ཀྱང་མི་གཏོང་དབྱུང་༩ལ་བསྙིལ་ཞེས་བརྗོད། །ཡང་དག་མིན་པའི་བཀུར་འདེབས་
ཁྱིམ་དུ་ནི། །འགྲོ་འདུག་ཟས་ལ་ལོངས་སྤྱོད་སོགས་བཀགས་པ། །ལྷུང་བཟེད་སྦུབ་༡༠པ་
ཞེས་བྱ་ནན་ཏུར་བཅུ། །ནན་ཏུར་དང་པོ་བཞི་ལ་བཟོད་གསོལ་ན། །དང་དུ་བླངས་ཏེ་
གསོལ་བཞིས་བཟོད་པ་སྦྱིན། །གསོ་དགག་བཞག་སོགས་གླེང་བའི་སྐབས་ཕྱེས་ན། །ལྷན་
ཅིག་གསོ་དགག་བྱས་པས་བཟོད་གསོལ་འགྲུབ། ཁྱིམ་པས་བཟོད་གསོལ་ལྷུང་བཟེད་
གསོལ་བས་བསྲང་། །ཕམ་པ་བྱུང་བ་མཚམས་ཀྱི་ཕྱིར་རུ་བསྐྲད། །འཆབ་མེད་སྙིང་ནས་
བཟོད་གསོལ་དང་དུ་བླངས། །གསོལ་བཞིའི་ཆད་ལས་བསླབ་བྱིན་དགེ་འདུན་བཀུར། །
དམན་སྤྱོད་དང་དུ་བླངས་ཤིང་ཁྱད་པར་གྱི། །སྤྱོད་པ་སྤང་ཏེ་ཐོས་བསམ་སྒོམ་ལ་འབད། །
དགྲ་བཅོམ་ཐོབ་ན་རང་བཞིན་གནས་པར་འགྱུར། །འཆབ་བཅས་དང་ནི་མཚམས་མེད་
བྱས་པ་དག །གསོ་རུ་མི་རུང་རྣམ་གྲོལ་སྐལ་བས་དབེན། །
བསྒོ་བསྒྱུར་བཅུ་ནི་མཚམས་ནང་དེར་གནས་པའི། །དགེ་འདུན་ཀུན་ལ་ཕྱིར་བཅོས་
བྱ་ཞིང་བཤགས། །སོར་བཤགས་རྣམས་ནི་གང་ཟག་ལ་རུང་བས། །ཐོས་པར་བྱ་ཞིང་སྨྲ་
སྔགས་ཚུལ་གྱིས་བཤགས། །སྤང་ལྟུང་དངོས་པོ་སྤངས་པའི་ཞག་གཅིག་ནས། །གང་ཟག་
156



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
ལ་བཤགས་ལྷག་མ་ལ་གཏོགས་པའི། །སྦོམ་པོ་ལྕི་རྣམས་དགེ་སློང་ལྔ་ནས་བཟུང་། །ཇི་
སྙེད་ལ་བཤགས་དེ་ཡི་ཡང་བ་རྣམས། །གཅིག་ལ་བཤགས་ཤིང་ཕམ་པའི་སྦོམ་ལྕི་བ། །
དྲུག་ནས་ཇི་སྙེད་ལ་བཤགས་དེའི་ཡང་བ། །བཞི་སོགས་ལ་བཤགས་ལྟུང་བ་བྱུང་བ་ལྟར། །
དྲན་པའི་དགེ་སློང་གྱིས་སོ་སྙིང་ནས་ནི། །བཤགས་འདོད་འགྱོད་དང་སྡོམ་སེམས་བརྟན་པོ་
གཙོ། །ཆོ་ག་བཤགས་པའི་ཚིག་རྣམས་གཞན་དུ་ཤེས། །དགོས་པ་ལྟུང་དང་རྣམ་སྨིན་དག་
པ་དང་། །གཉེན་པོའི་བསླབ་པ་གོང་འཕེལ་འགྱུར་བ་འོ། ། །
ལྷག་མ་འཆབ་བཅས་དེ་ཡི་ཞག་གྲངས་བཞིན། །དགེ་འདུན་གཡོག་བྱའི་སྤོ་བ་
གསོལ་བཞིས་སྦྱིན། །ནངས་པར་སྔར་ལང་སྒོ་དབྱེ་ཀོང་བུ་བསལ། །ཆག་ཆག་གདབ་དང་
ཕྱག་དར་ལྕི་བས་བྱུག །བཤང་གཅིའི་སྐྱབས་སྦྱང་བ་སོགས་མཉེས་པར་སྒྲུབ། །འདི་དག་
ནན་ཏུར་གནས་ཕྱུང་གིས་ཀྱང་བྱ། །དེ་བར་ལྟུང་བ་རིགས་མཐུན་རིམ་ཞུགས་ན། །གཞི་
ནས་སྤོ་དང་སླར་ཡང་སྤོ་བ་སྦྱིན། །འཆབ་ཉེས་མ་བྱུང་དེའི་མཐར་གསོལ་བཞི་ཡིས། །ཕ་
མའི་དབྱེ་བས་ཞག་དྲུག་ཟླ་ཕྱེད་དུ། །དགེ་འདུན་མཉེས་པའི་གཡོག་བྱའི་མགུ་བ་སྦྱིན། །
གཞི་ནས་མགུ་དང་ཡང་མགུ་སྔ་མས་འགྲེ། ལྟུང་གཞན་དྲན་ན་སྤོ་མགུ་ཐ་དད་སྦྱིན། །ངོ་ཚ་
ཆེ་ལྡན་སྡེ་སྣོད་གསུམ་འཛིན་ན། །གང་ཟག་མདུན་དུ་ལྷག་མའང་བཤགས་རུང་བཞེད། །
ཀོ་ཤལླི་དང་དམར་སེར་ཅན་གྱི་གཞིར། །གྲགས་ཏེ་གླེང་གཞི་ཐོག་མར་བྱུང་བས་སོ། །
གཞན་ཡང་བཤགས་བྱའི་ཉེས་བྱས་གང་ཟག་ལ། །རང་མིང་གིས་བཤགས་བསྡམ་བྱ་ཡིད་
ཀྱིས་སྡོམ། །དགེ་ཚུལ་ཕམ་འདྲ་འཆབ་བཅས་གསོར་མི་རུང་། །འཆབ་མེད་དགེ་སློང་
སྐབས་བཞིན་བསླབ་བྱིན་སྒྲུབ། །བླང་འདས་གཞན་རྣམས་དགེ་སློང་གཅིག་ལ་བཤགས། །
ཉེས་མེད་མ་གཏོགས་བླང་འདས་ཕྱོགས་མཐུན་རྣམས། །ཡིད་ཀྱིས་བསྡམ་ཞིང་དགེ་སློབ་
1577



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
མ་ལའང་འགྲེ། །ཡོངས་རྫོགས་དགེ་བསྙེན་ལ་ནི་མི་གསོད་སོགས། །རྩ་བ་བཞི་བྱུང་སྡོམ་
པ་བསྐྱར་ནས་བླང༌། །མི་མིན་གསོད་སོགས་མྱོས་འགྱུར་བཏུང་བ་རྣམས། །སྡོམ་ལྡན་ལ་
བཤགས་ཕྲ་མ་སོགས་དྲུག་པོ། །འགྱོད་སྡོམ་སེམས་ཀྱིས་འཆོས་རུང་ཞར་བྱུང་ངོ་། ། །
མི་ཤེས་བརྗོད་དང་དྲན་པར་མི་ནུས་དང་། །མ་རྫོགས་གནས་ཕྱུང་རྣམས་ལ་འཆབ་
ཉེས་མིན། །དེ་ལས་ཟློག་པའི་ཁྱད་ཆོས་ལྡན་ལ་འབྱུང་། །བྱུང་བར་འདུ་ཤེས་ཞག་ལོན་
ཁྱད་གསོད་པ། །དེ་ཡིས་ཀུན་ནས་བསླངས་པའི་ལུས་ངག་ལས། །གོ་བར་བྱ་ཡུལ་དགེ་
སློང་རྣམ་དག་པ། །ཡོད་བཞིན་མ་བརྗོད་སྐྱ་རེངས་ཤར་བ་རྣམས། །རིམ་བཞིན་གཞི་
བསམ་སྦྱོར་བ་མཐར་ཐུག་སྟེ། །འཆབ་ཉེས་འགྱུར་བའི་ཚད་དོ་སྨྱོ་བ་དང་། །མ་བཅས་པ་
ལ་ལྟུང་བ་ཀུན་མི་འབྱུང་། །ནན་ཏུར་བཞི་དང་བསླབ་བྱིན་ས་གཞན་ན། །གནས་པ་རྣམས་
ལའང་ལྟུང་དང་འཆབ་ཉེས་འབྱུང་། །ལྷག་མ་ཡིད་གཉིས་ཟ་ལ་དེ་བཞིན་ནོ། །བཅབ་པའི་
ཞག་གྲངས་མི་དྲན་མང་ཚད་སྦྱར། །ལྡང་བའི་དུས་དང་དུས་མིན་བསྡུས་པས་ན། །དེ་ཡི་
གཞིའམ་གང་ཟག་གཞི་ཞེས་བརྗོད། །
སྤོ་ལས་མགུ་དང་མགུ་ལས་རང་བཞིན་དུ། །གནས་པར་མ་དབྱུང་སྤོ་ལྡན་མགུ་ལྡན་
སོགས། །ས་གཞན་ན་གནས་སྤྱི་ཡི་བསླབ་བྱ་ནི། །རང་ལས་གཞོན་པའི་ཕྱག་དང་ལྡང་བ་
སོགས། །མི་བླང་དགེ་སློང་རང་བཞིན་དུ་གནས་པར། །ལྟུང་བ་གླེང་སོགས་གདམས་ངག་
བཞག་པ་སོགས། །ཆད་ལས་རྒྱུ་བརྗོད་ལ་སོགས་ཀུན་ནས་སྤང་། །སྤོ་མགུའི་སྐབས་
བཤད་མཉེས་པ་མཐའ་དག་སྒྲུབ། །རང་བཞིན་གནས་པ་རྣམས་ཀྱིས་དེ་དག་ལ། །མངོན་
པར་སྨྲ་དང་ཕྱག་སོགས་གུས་པའི་ལས། །མི་བྱ་ལྷན་ཅིག་གནས་སོགས་འདྲེ་བ་སྤང་། །སྤོ་
བའི་གཞི་ཞེས་གསུངས་ཀྱང་ཆད་ལས་སུ། །གཏོགས་པའི་ཀུན་སྤྱོད་བསྟན་ཕྱིར་མདོ་རྩ་
158



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
བར། །ས་གཞན་ན་གནས་སྤྱོད་པའི་གཞིར་བཞག་གོ། །
གཞན་གྱི་ལྟུང་བ་མཐོང་ཐོས་དོགས་གསུམ་གྱིས། །བྱུང་བར་གྲགས་རྣམས་གླེང་
རུང་གཞི་མེད་དང་། །ངོ་བོ་མ་རྟོགས་མ་གྲགས་པ་ནི་མིན། །ལྟུང་བ་བྱུང་དང་སྡིག་ལྟ་སྐྱེས་
པ་དང་། །འགྲོ་འཆག་ཉལ་གསུམ་འདུལ་བ་དང་མི་མཐུན། །ལོག་འཚོ་ལ་སྤྱོད་རིམ་བཞིན་
ཚུལ་ཁྲིམས་དང་། །ལྟ་བ་ཆོ་ག་འཚོ་བ་ཉམས་པ་སྟེ། །གླེང་བྱའི་དངོས་པོའོ་ཀུན་ལས་ལྟུང་
བ་གཙོ། །གླེང་ཚེ་ཁས་མི་ལེན་ན་དྲན་དུ་གཞུག །ཕྱིར་བཅོས་མི་བྱེད་པ་ནི་གནས་དབྱུང་བྱ། །
གླེང་བའི་སྐབས་མི་འབྱེད་ན་བརྗོད་བཅས་བྱ། །ད་དུང་མ་ཕྱེ་ལུང་འབོག་གཏམ་འདྲེ་
སྤང་། །གསོ་དགག་བཞག་པའི་ནན་ཏུར་དགོས་ན་བྱ། །སྐབས་ཕྱེད་གྱུར་ཀྱང་མཉན་པར་
མི་བྱེད་ན། །ཕུར་བཅས་ཞེས་པ་ལྟུང་བའི་ཁུར་བཀལ་ཞིང་། །ཉེས་པ་བཤད་དེ་བཏང་བར་
བྱ་བ་ཉིད། །མཁན་སློབ་དགེ་འདུན་དྲུང་དང་ཞེ་འགྲས་པའི། །མདུན་དུ་མི་གླེང་དབེན་
པར་བག་ཕབ་སྟེ། །གླེང་ངོ་གསོ་སྦྱོང་བཞག་པའི་གཞིར་གསུངས་མོད། །གཞན་གྱི་རྒྱུད་
སྦྱོང་ཕྱིར་ན་མདོ་རྩ་བར། །ཡོངས་སུ་སྦྱང་བའི་གཞི་ཡི་མིང་གིས་བསྟན། །
རྩོད་པ་ཕྱིར་བཅོས་དབྱེན་གྱི་གཞི་དང་ནི། །རྩོད་པའི་གཞི་སྟེ་མཚམས་ཀྱི་ནང་
གཅིག་ཏུ། །ཕན་ཚུན་དགེ་འདུན་དུ་ལོངས་དེ་ཡི་ཚེ། །ཆོས་མིན་སྨྲ་བ་དག་གིས་ཆོས་
ཕྱོགས་ལས། །དབྱེ་བའི་སེམས་ཀྱིས་ཐ་དད་ལས་བྱས་པས། །དགེ་འདུན་བྱེ་སྟེ་བྱེད་པ་པོ་
ལ་གྲུབ། །མཚམས་མེད་འགྱུར་བ་འདུ་ཤེས་ལ་རག་ལས། །བྱེ་འགྱུར་དོགས་པས་ཆོས་
མིན་ཕྱོགས་པ་ལ། །གླེང་དང་གླེང་བའི་ལན་ཟློག་མི་བྱ་ཞིང་། །དགེ་འདུན་ཐུགས་མི་
མཐུན་པའི་རྒྱུ་ཀུན་སྤང་། །གལ་ཏེ་བཟོད་པ་གསོལ་ན་བཟོད་པ་དང་། །མཐུན་པ་མཐུན་
པའི་གསོ་སྦྱོང་རིམ་བྱིན་སྟེ། །དགེ་འདུན་ཐུགས་མཐུན་པ་ལ་འབད་པས་སྦྱར། །ཐར་ལམ་
159



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གྱིས་བསྡུས་ཆོས་ལས་ཐ་དད་པའི། །དངོས་པོ་གསོལ་བས་དབྱེན་དུ་གྱུར་པ་དང་། །དོན་
དེས་ཚུལ་ཤིང་བྲིམ་ལས་གྱུར་པའང་ཡོད། །སྔོན་བྱུང་ལྷ་སྦྱིན་ལས་ཏེ་ཆོས་འཁོར་རྒྱུན། །
ཞག་གཅིག་བཅད་ཕྱིར་འཁོར་ལོའི་དབྱེན་དུ་གསུངས། །གཞན་དུ་མི་འབྱུང་འགྲན་ཟླ་མེད་
པས་སོ། །
འཁྲུགས་ལོང་ངོ་བོ་ཕན་ཚུན་མི་མཐུན་པ། །སྨྲས་པའི་ཚིག་རྗེས་སེམས་གཞོལ་ལུས་
ངག་ལས། །དངོས་པོའི་དེ་ཉིད་ལོག་པར་སྒྲུབ་པ་དང་། །གདམས་ངག་ལུང་མི་འབོག་དང་
གླེང་བྱ་བའི། །ལྟུང་བར་བཅས་དང་ལས་ལ་མཐུན་པ་ཉིད། །མི་སྦྱིན་པ་སྟེ་རྒྱུ་བཞི་ལས་
གྱུར་པའི། །རྩོད་པ་བཞི་ལ་ཞི་བྱེད་ཆོས་བདུན་ནོ། །དང་པོར་མངོན་སུམ་གཉིས་པར་དེ་
དང་ནི། །དྲན་པ་མ་མྱོས་པ་སྟེ་གསུམ་འཇུག་ཅིང་། གསུམ་པར་ངོ་བོ་འཚོལ་ཏུ་གཞུག་པ་
དང་། །བཤགས་པས་ཕྱིར་བཅོས་རྩྭ་བཀྲམ་ལྟ་བུ་དང་། །ལྟུང་བ་ཁས་བླངས་པ་སྟེ་གསུམ་
པོ་འཇུག །བཞི་པར་བདུན་ཀ་འཇུག་སྟེ་སོ་སོའི་མཐར། །རང་འབྲས་འབྱིན་པས་ཞིར་
འགྱུར་ཆོ་ག་ནི། །དང་པོ་མངོན་སུམ་འདུལ་བ་བརྒྱད་འབྱུང་བའི། །རྒོལ་དང་ཕྱིར་རྒོལ་
གཟུ་བོ་དགེ་འདུན་སོགས། །གོང་མ་གོང་མར་མཐུ་ཡི་ཁྱད་ཞུགས་པས། །འཐད་ཕྱོགས་
སྒྲུབས་ཤིང་མི་འཐད་པའི་ཕྱོགས་ལ། །གནོད་བྱེད་བཀོད་ཅིང་འབབ་པས་ཞི་བར་འགྱུར། །
དེས་ཀྱང་མ་ཞི་བསྐོས་པའི་དགེ་སློང་གིས། །སོ་སོའི་ཚུལ་ཤིང་ཆོ་ག་བཞིན་ཁྲིམ་སྟེ། །ཆོས་
ཕྱོགས་མང་བའི་ཐབས་ལ་ལེགས་གཞོལ་བས། །རྩོད་པ་ཆོས་ཀྱི་ཕྱོགས་སུ་ཞི་བར་བྱ། །
གཉིས་པ་ཞི་བྱེད་སྔར་གྱི་མངོན་སུམ་སྟེང་། །གཞི་མེད་གླེང་ཆེས་བཅོས་ཟིན་ནས་
བརྩམ་པའི། །དག་པ་སྦྱིན་པའམ་དྲན་པའི་འདུལ་བ་སྦྱིན། །སྨྱོ་ལ་ཉེས་མེད་ཚུལ་བཤད་མ་
མྱོས་པའི། །འདུལ་སྦྱིན་ཀུན་གྱིས་དག་པར་གོ་ན་ཞི། །འདི་ལ་ཞི་བྱ་དང་པོ་གསུམ་པ་དག །
16)



ཡོངས་རྫོ་གས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
འདྲེས་པ་ཆ་གཉིས་ཡོད་པའི་གོ་བ་གཙོ། །གསུམ་པར་ཞི་བྱ་གསུམ་སྟེ་གླེང་ཡུལ་དང་། །
གླེང་བ་པོ་སྟེ་གཞན་ལ་མ་འཕྲོས་ན། །ཡུལ་གྱིས་ཁས་བླང་ཙམ་གྱིས་རང་ཞིར་འགྱུར། །དེ་
རྗེས་ཕྱི་བཅོས་བྱ་ཞིང་གཉིས་ཙམ་དུ། །མ་ཟད་དགེ་འདུན་གཏོགས་འགའ་རྗེས་འབྲང་ན། །
རྒོལ་བར་ལན་གྱིས་མངོན་སུམ་ཞི་བར་བྱ། །དེར་གནས་དགེ་འདུན་མཐའ་དག་ཕྱོགས་
གཉིས་སུ། །གྱུར་པའི་རྩོད་པ་ཕན་ཚུན་ཕྱག་བྱས་ཏེ། །བཟོད་པར་གསོལ་བས་ཐམས་ཅད་
མཐུན་པར་ཞི། །རྩ་སྔོན་རྩེ་སྤྲད་བཀྲམ་པའི་དཔེས་བསྟན་ནོ། །ཚུལ་འདིས་གང་ཟག་དུ་
མའི་ལྟུང་བ་རྣམས། །གཅིག་གིས་འཆོས་རུང་ཡུལ་ཡང་གང་ཟག་སྟེ། །ཚོགས་སུ་བཤགས་
དགོས་རྣམས་ནི་མ་གཏོགས་སོ། ། །
ལྟུང་བ་གླེང་མཁན་ལུས་དང་ངག་བསྔམས་༡ཤིང་། །སྡེ་༢སྣོད་ཤེས་ལ་ཚོགས་སུ་
བསམ་བཞིན་དུ། །ཆོས་དང་འདུལ་བ་ལོག་པར་མི་སྟོན་ཅིང་། །ལོག་པ་ཆོས་དང་འདུལ་
བར་མི་སྟོན་༣པའི། ཁྱད་ཆོས་གསུམ་ལྡན་རྣམ་པ་ཀུན་ཏུ་གཅེས། །བཞི་པར་ཐམས་ཅད་
ཚང་བས་ཞི་བྱེད་འགྲུབ། །དགོས་པ་དགེ་འདུན་མཐུན་པས་འཇིག་རྟེན་དུ། །བདེ་སྐྱིད་
འབྱུང་ཞིང་བསྟན་པ་དར་རྒྱས་འགྱུར། ། །
གནས་མལ་གཞི་ལ་གང་དུ་བྱ་བའི་ཕྱོགས། །རྩོད་པ་ཅན་དང་ཉམ་ང་སྲོག་ཆགས་
བཅས། །ཚེར་མ་ཅན་སོགས་མིན་པའི་གཞི་དག་པར། ། དགེ་འདུན་གྱིས་གནང་གཙུག་
ལག་ཁང་པ་བརྩེགས། །ལུང་ལས་གསུངས་པ་མ་མཐའི་ཚད་ཡིན་གྱི། །དེ་ཡན་ཇི་ཙམ་
དགོས་པ་བློ་ཡིས་དཔྱད། །གྲུ་བཞི་ཁྱམས་དང་སྒོ་ཁང་དྲི་གཙང་ཁང་། །རུང་ཁང་བསྲོ་ཁང་
ལག་མཛོད་ལ་སོགས་པ། །བཤད་ཚོད་བཞིན་དང་ཆོས་སྨྲའི་སེང་ཁྲི་བྱ། །སྒོ་ལ་གསང་བ་
པ་ཡི་བདག་པོ་དང་། །སྒོ་ཁང་སྲིད་པའི་འཁོར་ལོ་ཆ་ལྔ་པ། །དྲི་གཙང་ཁང་དུ་བསྟན་གཙོ་
161



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
སློབ་མར་བཅས། །དངོས་གཞིར་ཐུབ་པའི་སྔོན་གྱི་སྐྱེས་རབས་རྣམས། །དྲི་བ་ལ་སོགས་
ལུང་ལས་འབྱུང་བཞིན་སྒྲུབ། །གང་ཟག་སོ་སོའི་ཁང་པ་སྤྱོད་ལམ་བཞི། །ཤོང་བའི་ཚད་དོ་
ཐལ་ན་ལྷག་མས་རེག །གཞན་དུ་ཤིང་དྲུང་བས་མཐའ་དུར་ཁྲོད་ལ། །བརྟེན་ནས་ཚུལ་
ཁྲིམས་ཐོས་བསམ་བསྒོམ་ལ་འབད། །ཡོན་ཏན་དེ་ལྡན་ཞེན་པ་མི་སྐྱེ་ཞིང་། །དཀའ་བས་
མ་སྒྲུབ་རྙེད་ན་ཁང་བཟང་དང་། ཁང་བརྩེགས་སྤྱད་རུང་མཐའ་གཉིས་རྣམ་པར་བསལ། །
ཀུན་དགའ་ར་བར་དགེ་འདུན་དང་ཚུགས་ལ། །སྤྱོད་པའི་ལས་ཚན་གནས་ཁང་བསྒོ་བ་
ནས། །སྒེའུ་ཆུང་བསྲུང་བའི་བར་གྱི་བཅོ་བརྒྱད་པོ། །གསོལ་དང་གཉིས་ཀྱི་ལས་ཀྱིས་
བསྐོས་ལ་བཞག །བསླབ་ཚིག་འོག་མ་འོག་མས་གོང་མ་དང་། །གོང་མར་ཕྱག་བྱ་མཉམ་
ན་བསླབ་དུས་ཀྱིས། །རྒན་ལའོ་བུད་མེད་བསླབ་དུས་རྒན་གྱུར་ཀྱང་། །སྐྱེས་པ་བསླབ་ནང་
མཐུན་ལ་ཕྱག་བྱར་འོས། །ས་གཞན་ན་གནས་དགེ་སློང་ཡིན་གྱུར་ཀྱང་། །དགེ་སློང་མས་
མིན་རང་བཞིན་གནས་པ་ཡང་། །ཉལ་དང་ཏིང་འཛིན་སྙོམས་འཇུག་བྱ་བས་བྲེལ། །
གཡེང་དང་རྒྱབ་ཀྱིས་ཕྱོགས་དང་ཁྱིམ་གཞན་གནས། །ཟས་ཀྱི་གྲལ་དུ་འདུག་ལ་སུས་ཀྱང་
མིན། །མཁན་སློབ་ཉམས་ཀྱང་སློབ་མས་ཕྱག་བྱ་ཞིང་། །སྔགས་དང་གཅེས་བུར་ཕྱག་མིན་
དེས་ཀྱང་ནི། །མི་བྱ་ངོ་བོ་ཡན་ལག་ལྔས་འཚལ་དང༌། །ཡུལ་གྱི་སྐྱིད་པ་ལ་འཁྱུད་ཕྱག་
གཉིས་སོ། །མཆོད་རྟེན་དང་ནི་ཀུན་དགའ་ར་བ་ལ། །རྒྱལ་མཚན་གཟུགས་ཏེ་རྣམ་པ་བཞི་
ཡོད་དོ། །དེ་ལྟར་གཙུག་ལག་ཁང་དང་ཁང་ཕྲན་སོགས། །གནང་བ་ཇི་བཞིན་བསྐྲུན་ན་
ཡོན་གྱི་བདག །བསོད་ནམས་བསྐྱེད་ཅིང་དགེ་འདུན་བག་ཕེབ་པས། །འཁོར་ལོ་གསུམ་
གྱིས་བསྟན་པ་ཡུན་རིང་སྐྱོང་། །ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་
གཏན་ལ་དབབ་པ་འཇམ་དབྱངས་བླ་མའི་དགོངས་རྒྱན་ལས་སོ་སོར་ཐར་པའི་སྡོམ་པའི་
162



ཡོངས་རྫོ་གས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
ལེའུ་སྟེ་གཉིས་པའོ།། །།
སེམས་བསྐྱེད་ལ་ནི་ཀུན་རྫོབ་དོན་དམ་གཉིས། །བྱང་སེམས་སོ་སྐྱེའི་རྒྱུད་ཀྱི་སེམས་
བསྐྱེད་དང་། །བྱང་འཕགས་རྗེས་ཐོབ་རྒྱུད་ཀྱི་སེམས་བསྐྱེད་དག །སྨོན་འཇུག་དང་ནི་ཀུན་
རྫོབ་སེམས་སུ་གཅིག །བྱང་འཕགས་མཉམ་གཞག་རྒྱུད་ཀྱི་སེམས་བསྐྱེད་ནི། །སྨོན་
འཇུག་དང་ནི་དོན་དམ་སེམས་སུ་མཐུན། །
རྫོགས་བྱང་ཆུབ་ཀྱི་སྒྲུབ་པ་ཁྱད་པར་བ། །རང་ཉིད་ཞི་བདེ་འདོད་པ་རྒྱང་བསྲིངས་
ནས། །མར་གྱུར་འགྲོ་བའི་དོན་དུ་རྫོགས་སངས་རྒྱས། །ཐོབ་པར་འདོད་དང་དེ་ཡི་ཆེད་དུ་
ལམ། །སྒྲུབ་པར་འདོད་པའི་འདུན་པ་མཚུངས་ལྡན་བཅས། །རིམ་བཞིན་སྨོན་འཇུག་
སེམས་བསྐྱེད་མཚན་ཉིད་དང་། །མི་མཐུན་ཕྱོགས་སྤོང་སེམས་པ་མཚུངས་ལྡན་བཅས། །
དབང་ལྡན་རྒྱུན་ཆགས་བྱང་སྡོམ་མཚན་ཉིད་དོ། །བྱང་སེམས་སོ་སོར་ཐར་པའི་སྡོམ་པ་
དང༌། །ཐེག་ཆེན་སེམས་བསྐྱེད་དེ་ཡི་སོ་ཐར་དང་། །ཐེག་ཆེན་ལམ་རྣམས་དོན་གཅིག་རྣམ་
གྲངས་སོ། །ངོ་བས་དབྱེ་ན་སྨོན་འཇུག་རྣམ་པ་གཉིས། །ཡུལ་གྱིས་དབྱེ་ན་ཀུན་རྫོབ་དོན་
དམ་གཉིས། །སྐྱེ་ཚུལ་གྱིས་དབྱེ་བརྡ་ལས་བྱུང་བ་དང་། །ཆོས་ཉིད་བསྒོམས་པའི་སྟོབས་
ཀྱིས་ཐོབ་པ་གཉིས། །ས་མཚམས་ཀྱིས་དབྱེ་མོས་པས་ཐོབ་པ་དང་། །ལྷག་བསམ་རྣམ་
དག་རྣམ་པར་སྨིན་པ་དང་། །སྒྲིབ་པ་དག་པ་རྣམས་ཏེ་རིམ་བཞིན་དུ། །ཚོགས་སྦྱོར་མ་དག་
ས་བདུན་དག་ས་གསུམ། །སངས་རྒྱས་ས་སྟེ་བཞི་ལ་སྦྱར་བའོ། །རྟེན་གྱིས་དབྱེ་བ་ས་
གསེར་ཟླ་བ་སོགས། །འདུན་པ་ནས་བཟུང་ཆོས་སྐུ་མཚུངས་ལྡན་བར། །སྦྱར་ཞིང་ཚོགས་
ལམ་ན་གསུམ་སྦྱོར་ལམ་གཅིག །མཐོང་སྒོམ་ན་བཅུ་གསུམ་ཀ་ལ་ཁྱབ་ལྔ། །སངས་རྒྱས་
ས་ལ་གསུམ་སྟེ་དེ་ཀུན་ཀྱང་། །དཔེ་གྲོགས་ཆོས་གསུམ་སྦྱོར་ཚུལ་ཤེས་པར་བྱ། །ཡང་ན་
163



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
རྟེན་དང་ངོ་བོ་ཆོ་གས་འབྱེད། །ཐེག་ཆེན་སློབ་ལམ་མཐའ་དག་སྐྱེ་འཕགས་ཀྱི། །རྒྱུད་ཀྱིས་
བསྡུས་པའི་བྱང་སེམས་སྡོམ་པ་དང་། །མི་སློབ་ལམ་ནི་སངས་རྒྱས་འཕགས་རྒྱུད་ཀྱི། །
སྡོམ་པའོ་བྱང་ཆུབ་ཆེ་ལ་སྨོན་པ་དང་། །དེ་ལ་འཇུག་པ་སོ་སོའི་སེམས་བསྐྱེད་དེ། །ཕར་
ཕྱིན་ལུགས་ཀྱི་ཆོ་ག་ལས་ཐོབ་དང་། །སྔགས་ཀྱི་བརྒྱུད་པ་ལས་འོང་རྣམ་པ་གཉིས། །སྔ་
མར་གཉིས་ཏེ་མགོན་པོ་འཇམ་དབྱངས་ནས། །ཀླུ་སྒྲུབ་ལ་བརྒྱུད་ཞི་བ་ལྷ་ཡི་སྲོལ། །
ལྗོངས་འདིར་བ་རི་བས་སྤེལ་ས་སྐྱ་པའི། །ཕྱག་བཞེས་གཙོ་བོར་སྣང་བ་དབུ་མ་ལུགས། །
མགོན་པོ་བྱམས་པའི་ཞབས་ནས་ཐོགས་མེད་ལ། །བརྒྱུད་པ་བཙུན་པ་ཟླ་བའི་ཕྱག་སྲོལ་
ནི། །མཉམ་མེད་ཨ་ཏི་ཤས་སྤེལ་བཀའ་གདམས་པས། །ཕྱག་ལེན་མཛད་པ་སེམས་ཙམ་
པ་ཡི་སྲོལ། །དབང་གི་སྔོན་འགྲོའི་སེམས་བསྐྱེད་ཆོ་ག་ནི། །འཇིགས་བྲལ་ཆོས་སྐྱོང་
ཞབས་དང་ནཱ་རོ་པའི། །བརྒྱུད་པ་ལས་བྱོན་དཔལ་ལྡན་བརྩེ་བ་ཆེར། །བཀའ་བབས་དབུ་
མ་ལུགས་དང་ཆ་མཐུན་ནོ། །
བླང་བའི་རྟེན་ནི་བརྡ་ཤེས་དོན་གོ་ཞིང་། །བྱང་ཆུབ་དོན་གཉེར་འགྲོ་བ་མཐའ་དག་
ལ། །དངོས་དང་བརྒྱུད་ནས་སྐྱེ་བ་བསྐལ་བཟང་དང་། །སྡོང་པོ་བཀོད་པ་ནམ་མཁའི་སྙིང་
པོའི་མདོ། །གཙུག་ན་རིན་ཆེན་རྒྱ་མཚོས་ཞུས་པ་དང་། །ཀླུ་སྒྲུབ་ཞི་བ་ལྷ་ཡི་གསུང་གིས་
གྲུབ། །གཞན་དུ་སོ་སོར་ཐར་པ་རིགས་བདུན་གྱི། །སྡོམ་ལྡན་ཁོ་ནའི་རྟེན་ལ་སྐྱེ་བ་ནི། །
ཐོགས་མེད་ཞབས་དང་མར་མེ་མཛད་ཀྱིས་གསུངས། །ལེན་ཡུལ་རིན་ཕྲེང་མདོ་སྡེ་རྒྱན་
དག་ལས། །བཤད་པའི་མཚན་ཉིད་ཚང་དགོས་སོ་སོར་བཞེད། །སྤྱིར་བཏང་སྡོམ་ལྡན་ཆོ་
ག་བརྡ་སྤྲོད་མཁས། །སྙིང་རྗེ་ལྡན་པ་གཙོ་ཆེ་ཆོ་ག་ལ། །དང་པོ་ལྟར་ན་རྟེན་བཤམ་གསོལ་
བ་གདབ། །ཡན་ལག་བདུན་པས་རྒྱུད་སྦྱང་སྦྱོར་བའི་ཆོས། །བསམ་པ་སྦྱང་ཞིང་དམ་
ག
164



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
བཅའ་ཚིག་ཏུ་བརྗོད། །སྨོན་འཇུག་སྟབས་གཅིག་ལེན་པ་དངོས་གཞིའི་ཆོས། །རང་གཞན་
དགའ་བ་སྒོམ་དང་བསྒོམ་དུ་གཞུག །བསླབ་བརྗོད་གཏང་རག་དབུལ་བ་རྗེས་ཀྱི་ཆོས། །
གཉིས་པ་ལྟར་ན་སྐྱབས་འགྲོ་ཕྱག་མཆོད་དང་། །དངོས་གཞི་རང་གཞན་སྦྱོར་བའི་སྟོབས་
གསུམ་གྱིས། །བློ་སྦྱང་སྨོན་པ་དམ་བཅའི་ཚུལ་གྱིས་བླང་། །རྗེས་ལ་གཟེངས་བསྟོད་
བསླབ་བརྗོད་གཏང་རག་དབུལ། །དེ་ཡི་བསླབ་བྱ་སྲུང་ཞིང་ཐེག་ཆེན་གྱི། །སྡེ་སྣོད་ལ་སྦྱང་
འཇུག་སྡོམ་དོན་གཉེར་ན། །གསོལ་གདབ་བསམ་པ་རྟགས་ཤིང་ཡང་གསོལ་གདབ། །
བར་ཆད་དྲི་ཞིང་བསླབ་པར་གོ་བ་བསྐྱེད། །སྤྲོ་བ་དྲི་རྣམས་སྔོན་སོང་དངོས་གཞི་ལ། །བློ་
སྦྱང་ཁས་ལེན་སྤེལ་བ་རྣམ་གསུམ་མོ། ། །
འཇུག་ཆོག་མཁྱེན་པར་གསོལ་ཞིང་ཕན་ཡོན་བསྟན། །གསང་གདམས་བསླབ་པ་
བརྗོད་ཅིང་གཏང་རག་བྱ། །འདི་གཉིས་ཆོ་ག་ཐ་དད་འབྱུང་བའི་རྒྱུ། །དབུ་མ་ལྟ་བ་མཐོ་
ཞིང་གདུལ་བྱ་ལ། །སངས་རྒྱས་ས་བོན་འཇོག་པའི་དགོངས་པ་ཡངས། །ཅིག་ཤོས་ལྟ་བ་
ཅུང་ཟད་དམན་པས་ན། །ཆོ་ག་ཉན་ཐོས་ལུགས་དང་བསྟུན་པས་དོགས། །གལ་ཏེ་སྡོམ་པ་
བླང་དང་གསོ་བའི་ཡུལ། །འོས་པ་མ་རྙེད་གྱུར་ན་དཀོན་མཆོག་གི། སྤྱན་སྔར་རང་གིས་
ལེན་རུང་དབུ་མ་ལུགས། །སྲོག་དང་ཚངས་པར་སྤྱོད་པའི་བར་ཆད་དུ། །འགྱུར་ན་མ་
གཏོགས་མི་རུང་བྱང་སར་བཤད། །ངོ་བོ་ཙམ་ཞིག་ཆོ་གར་མ་ལྟོས་པར། །སྐྱེ་བར་སྲིད་མོད་
སྡོམ་པས་ཟིན་པ་ནི། །དགེ་བའི་བཤེས་གཉེན་གྱིས་བཟུང་རང་བཞིན་གྱི། །གནས་རིགས་
སད་ཅིང་དགེ་རྩ་རྒྱས་པ་དང་། །ཐེག་ཆེན་ཐོས་ཤིང་དགེ་བར་གོམ་པ་རྒྱུ། །ཆོ་ག་ཕུན་
ཚོགས་གཞན་གྱི་མཐུ་ཡི་རྐྱེན། །ཚོགས་པ་ལས་ནི་འདུན་པ་སྨོན་སེམས་དང་། །སེམས་པ་
འཇུག་པའི་སེམས་བསྐྱེད་ངོ་བོར་སྐྱེ། །འོན་ཀྱང་ཚོགས་ལམ་ཞུགས་དང་མཚན་ཉིད་པ། །
165



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སྐྱེས་པ་དུས་མཉམ་སྡོམ་པར་དེ་ནས་འགྱུར། །དེ་ཚེ་གཙོ་ཕལ་དབང་གིས་སེམས་པ་དེ། །
སྨོན་འཇུག་མཚན་ཉིད་པར་སོང་སེམས་སེམས་བྱུང་། །རིལ་གྱིས་བྱང་སྡོམ་འགྲོ་ཞིང་
ཚོགས་ལམ་ལ། །མ་ཞུགས་པར་ཡང་སྡོམ་པ་གདགས་རུང་ཙམ། ། །
དངོས་གཞི་བརྗོད་པ་གསུམ་པའི་མཚམས་སུ་སྐྱེ། །ཐོབ་པ་མ་ཉམས་བསྲུང་དགོས་
དེ་ཡི་ཚུལ། །ཐེག་ཆེན་འཛིན་པའི་བཤེས་གཉེན་མི་བཏང་ཞིང་། །བྱང་སེམས་སྡེ་སྣོད་
རྣམས་དང་བསྟན་བཅོས་ཀུན། །ཉན་སེམས་བལྟ་བས་སྒྲོ་འདོགས་ཆོད་པ་དང་། །སེམས་
བསྐྱེད་འདོར་དང་རྣམ་པར་ཉམས་པའི་རྒྱུ། །འཕེལ་བའི་རྒྱུ་དང་ལྟུང་བའི་རྣམ་གཞག་ཀུན། །
ཤེས་པར་བྱས་ཏེ་བརྩོན་པ་བསྐྱེད་ཅིང་སྒྲུབ། །བསླབ་བྱ་དངོས་ལ་སྨོན་འཇུག་ཐུན་མོང་དུ། །
ཐེག་ཆེན་དགེ་བའི་བཤེས་གཉེན་ལ་གུས་པ། །དཀོན་མཆོག་གསུམ་གྱི་གདུང་རྒྱུན་མི་
བཅད་པ། །སེམས་ཅན་བློས་མི་འདོར་རྣམས་སྒྲུབ་པའི་ཆོས། །བསམ་པ་ངན་པས་བསྐྱེད་
པའི་སྲོག་གཅོད་དང་། །རྐུ་འཕྲོག་ལ་སོགས་ཀུན་ཏུ་ལྟུང་བར་འགྱུར། །མང་པོའི་སྲོག་སྐྱབ་
ཕྱིར་ན་གཅིག་གསོད་སོགས། །རང་འདོད་མེད་ན་ལྟུང་བའི་གཟུགས་བརྙན་ཙམ། །བསམ་
པ་དག་པའི་སྦྱིན་དང་ཚུལ་ཁྲིམས་སོགས། །ལྟུང་མེད་ཡིན་ནོ་གཞན་ལ་གནོད་གྱུར་ན། །
དྲང་པོར་སྨྲས་སོགས་ལྟུང་བ་མེད་པ་ཡི། །གཟུགས་བརྙན་ཞེས་བྱ་ཤེས་པར་བྱ་བའི་ཆོས། །
སོ་སོའི་བསླབ་བྱ་སྨོན་པ་སེམས་བསྐྱེད་ལ། །མགོ་དང་རྐང་ལག་གཏོང་སོགས་སྤྱད་དཀའ་
བས། །བློ་གྲོས་ཞུམ་དང་གྲངས་མེད་གསུམ་སོགས་སུ། །ཚོགས་གཉིས་བསགས་པའི་ཡུན་
གྱིས་སྒྱིད་ལུགས་དང་། །འཁོར་བའི་ཉེས་པས་སྐྲགས་ནས་སྤོང་བ་རྣམས། །མི་མཐུན་
ཕྱོགས་སོ་བླ་མ་དང་མཆོད་འོས། །རྫུན་གྱིས་བསླུ་༡དང་ཐེག་ཆེན་གང་ཟག་ལ། །བསྔགས་
པ་མ་ཡིན་བརྗོད་དང་༢སེམས་ཅན་ལ། །གཡོ་དང་སྒྱུས་༣ སྤྱོད་འགྱོད་པའི་གནས་མིན་
166



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
པར། །འགྱོད་པར་བསྐྱེད་རྣམས་༤ ནག་པོའི་ཆོས་བཞིར་གྲགས། །སྡིག་པའི་གྲོགས་དང་
ཆོས་དང་ཡོན་ཏན་གྱི། །གེགས་གྱུར་ཀུན་དང་ཕྲག་དོག་འཁོན་འཛིན་བཅས། །ཉེར་ལེན་
ཡིད་གསོད་དམན་ལ་མོས་པ་རྣམས། །སེམས་བསྐྱེད་ཉམས་པའི་རྒྱུ་སྟེ་སྤང་བྱའོ། །སངས་
རྒྱས་ཐོབ་པར་བྱ་སྙམ་འབྲས་བུར་སྨོན། །དེའི་ཕྱིར་ས་ལམ་སྒྲུབ་སྙམ་ཐབས་ལ་སྨོན། །
སེམས་ཅན་ཀུན་གྱི་རེ་བ་ཡིད་བཞིན་དུ། །བསྐང་བར་བྱ་སྙམ་ཕྲིན་ལས་ལ་སྨོན་པ། །སྐྱེས་
བུ་དམ་པའི་སྨོན་པ་བསུམ་དང་ནི། །སྔར་གྱི་འགལ་རྐྱེན་རྣམས་ལས་ཟློག་ཕྱོགས་སུ། །
གྱུར་པའི་དགེ་བ་ལ་སློབ་བསྒྲུབ་བྱའི་ཆོས། །
འཇུག་པའི་བསླབ་བྱ་ལ་ཡང་སྤང་སྒྲུབ་གཉིས། །ཐོས་པར་མི་མོས་བསམ་པར་
གཡེལ་བ་དང་། །སྒོམ་པ་ལྷོད་རྣམས་རང་ཉིད་སྨིན་པའི་གེགས། །སྤྱོད་པ་འཇིག་རྟེན་མ་
དད་གྱུར་པ་དང་། །སྦྱོར་བ་ལེ་ལོ་ཆེ་དང་དངོས་གཞིའི་སྐབས། །ཕན་མི་འདོགས་དང་ཆོས་
ཀྱིས་མི་གདགས་དང་། །རྗེས་ལ་གོལ་བའི་ལམ་དུ་སྦྱར་བ་རྣམས། །གཞན་རྒྱུད་སྨིན་པའི་
གེགས་ཏེ་སྤང་བྱའི་ཆོས། ། །
བྱང་ཆུབ་སེམས་བསྐྱེད་བླངས་པའི་ཕན་ཡོན་དང་། །ཉམས་པའི་ཉེས་དམིགས་སྐྱེ་
བ་ཐམས་ཅད་དུ། །རྙེད་པར་དཀའ་བ་དྲན་རྣམས་ཚེ་འདི་ལ། །མི་ཉམས་པ་ཡི་རྒྱུ་ཡིན་དུས་
གསུམ་དུ། །སྡིག་པ་བཤགས་སོགས་ཡན་ལག་བདུན་པ་བྱ། །སངས་རྒྱས་བྱང་སེམས་
རྣམས་ལ་གསོལ་བ་གདབ། །བདུད་ཀྱི་ལས་རྣམས་ཤེས་ནས་སྤང་བར་བྱ། །སྲོག་གི་ཕྱིར་
ཡང་རྫུན་ཚིག་མི་སྨྲ་ཞིང་༡། །བྱང་སེམས་རྣམས་ལ་སྟོན་པའི་འདུ་ཤེས་བསྐྱེད༢། །སེམས་
ཅན་ཀུན་ལ་ལྷག་བསམ་རྣམ་དག་པ ༣། །གདུལ་བྱར་གྱུར་རྣམས་ཐེག་པ་ཆེ་ལ་སྦྱར། །
དཀར་པོའི་ཆོས་བཞིའོ་ཕྱི་མར་མི་ཉམས་རྒྱུ། །བྱང་ཆུབ་སེམས་ལ་ལུས་དང་དགེ་བ་གཞན། ། །
167



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཀུན་ལས་གཅེས་པར་གཟུང་ཞིང་སེམས་ཅན་ལ། །གཉེན་བཤེས་ཡིད་འོང་བས་ཀྱང་གཅེས་
པར་ལྟ། །དམ་པའི་ཆོས་ལ་སྨན་ནམ་ནོར་བུ་ལས། །གཅེས་པར་འཛིན་དང་དགེ་བའི་
བཤེས་གཉེན་ལ། །སྨན་པ་མཁས་པའམ་དམིགས་བུའི་འདུ་ཤེས་བསྒོམ། །བྱང་ཆུབ་ལ་ནི་
བཀྲེས་པས་ཟས་དང་ནི། །སྐོམ་པས་ཆུ་འདོད་བཞིན་དུ་དུང་ངེ་བ། །བྱ་བ་བླ་ན་མེད་པའི་
འདུ་ཤེས་ལྔ། །འདི་དག་རྣམ་པ་ཀུན་ཏུ་མི་ཉམས་རྒྱུ། །
བྱང་ཆུབ་སེམས་དཔའི་བསླབ་པའི་གནས་མཐའ་དག །ཚུལ་ཁྲིམས་གསུམ་དུ་
འདུས་པའི་དང་པོ་ནི། །ཉེས་སྤྱོད་ཆ་དང་བཅས་པ་རྣམ་ཀུན་ཏུ། །སྤོང་བའི་སེམས་པ་རྒྱུན་
ཆགས་མཚན་ཉིད་ཅན། །སྤྱད་པ་ཙམ་གྱིས་ཁ་ན་མ་ཐོ་བར། །འགྱུར་བ་སྲོག་གཅོད་མ་བྱིན་
ལེན་པ་སོགས། །སྒོ་གསུམ་རང་བཞིན་སྡིག་པ་མཐའ་དག་དང་། །བཅས་ལ་སྡིག་པར་
འགྱུར་བའི་ལྟུང་བ་རྣམས། །སྤང་བ་ལ་བསླབ་བཅས་རང་གཉིས་པོ་ཡང་། །ཐེག་པ་ཆེ་ཆུང་
འཇོག་ཚུལ་ཐ་དད་པས། །སྐབས་འདིར་བྱང་ཆུབ་སེམས་དཔའི་སྡེ་སྣོད་གཙོ། །འོན་ཀྱང་
དགེ་སློང་སོགས་ཀྱི་རྟེན་ཅན་གྱིས། །དགོས་པ་མེད་པར་འོག་མ་ཁྱད་མི་བསད། །བཅས་
ལ་ངོ་བོའི་ཆ་ནས་སྡིག་མེད་ན། །འཆའ་བ་དོན་མེད་སྙམས་ན་དོན་ཡོད་དེ། །ཞིང་བསྲུང་
འདོད་པས་རིབ་མ་བསྲུང་དགོས་ལྟར། ཁྲིམས་ལ་གུས་དང་སྲུང་བའི་ཐབས་སུ་གསུངས། །
དེ་ལྟར་མིན་ན་ལྟུང་མེད་གཟུགས་བརྙན་ཡང་། །མི་འཐད་པར་འགྱུར་བཅས་པ་མི་འདྲ་
བས། །དགྲ་བཅོམ་བྱང་སེམས་ཕལ་ཆེར་ལྟུང་ལྡན་འགྱུར། །གོང་དུ་མུ་བཞིར་རྩིས་མོད་
འདིར་མཁོ་བ། །བསྐལ་པ་དུ་མར་དགེ་སྤྱད་བྱང་སེམས་ཀྱིས། །ཉན་ཐོས་ས་རུ་སེམས་
བསྐྱེད་སྡིག་པ་ལྕི། །དེ་ཉིད་ཉན་ཐོས་ལུགས་ཀྱི་དགེ་ཆེན་ཡིན། །ཐབས་མཁས་བྱང་
སེམས་ལྡན་པས་འདོད་ཡོན་ལྔ། །སྤྱོད་པ་ཐེག་ཆེན་དགེ་ལ་འོག་མའི་སྡིག །གཞན་དོན་
168



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
སེམས་ཀྱིས་ཕམ་པ་བཞི་སྤྱད་དང་། །འགྲོ་ལ་རྗེས་ཆགས་བསམ་བཞིན་ཡང་སྲིད་ལེན། །
རྒྱལ་སྲས་དགེ་བ་ཉན་ཐོས་ཉེས་པར་འགྱུར། །
གཉིས་པ་བྱང་ཆུབ་སེམས་དཔས་བསྒྲུབ་བྱ་བ། ཁྱད་ཆོས་བཞི་ལྡན་ཕ་རོལ་ཕྱིན་
དྲུག་གིས། །བསྡུས་པ་དགེ་བའི་ཆོས་ཀུན་སྡུད་པའམ། །སྒྲུབ་པའི་སེམས་པ་མཚུངས་ལྡན་
དང་བཅས་པ། །སོ་སྐྱེ་ཉན་རང་དགེ་བའི་ཕ་རོལ་ཏུ། །ཕྱིན་པའི་དོན་ཅན་སྦྱིན་སོགས་དྲུག་
པོ་ནི། །སྦྱིན་པའི་སྦྱིན་སོགས་ཀུན་ལ་དྲུག་དྲུག་ལྡན། །རྒྱུ་དང་ངོ་བོ་ཁྱད་པར་གྱི་སྒོ་ནས། །
དང་པོ་གསུམ་ནི་ཚུལ་ཁྲིམས་བསླབ་པར་བསྡུས། །བསམ་གཏན་ཤེས་རབ་རང་རང་
བསླབ་པའི་རྐང་། །བརྩོན་འགྲུས་ཀུན་གྱི་གྲོགས་ཏེ་གསུམ་དུ་འདུ། །སྔ་མ་ལ་བརྟེན་ཕྱི་མ་
སྐྱེ་བ་དང་། །དམན་མཆོག་རགས་དང་ཕྲ་བའི་གོ་རིམ་འཇོག །ཚེ་འདིའི་ལན་དང་ཕྱི་མའི་
རྣམ་སྨིན་ལ། །རེ་བ་མེད་པའི་སྦྱིན་པ་བདེ་འགྲོ་ལ། །སྨོན་པ་བྲལ་བའི་ཚུལ་ཁྲིམས་འགྲོ་
ཀུན་ལ། །ཞེ་འགྲས་སྤངས་པའི་བཟོད་པ་དགེ་བའི་ཆོས། །མྱུར་དུ་སྡུད་པའི་བརྩོན་འགྲུས་
བསམ་གཟུགས་ལས། །འདས་པའི་ཏིང་འཛིན་སྙིང་རྗེ་ཆེན་པོ་དང་། །ལྡན་པའི་ཤེས་རབ་
བརྟན་པ་རྣམས་ཀྱིས་བསྒྲུབ། །རྫོགས་པའི་བྱང་ཆུབ་ལ་དམིགས་རྒྱ་ཆེ་བ། །སོ་སོའི་མི་
མཐུན་ཕྱོགས་བྲལ་ཟང་ཟིང་མེད། །སྐལ་བཞིན་བྱང་ཆུབ་ལ་འགོད་དོན་ཆེ་བ། །ཐབས་
དང་བསྔོ་བས་ཟིན་པས་མི་ཟད་པ། །ཡོན་ཏན་ཁྱད་ཡིན་ལོངས་སྤྱོད་བདེ་བ་སོགས། །
གནས་སྐབས་སུ་འབྱུང་ཕར་ཕྱིན་དྲུག་པོ་ཡང་། །བསོད་ནམས་ཡེ་ཤེས་ཚོགས་ལས་གཞན་
མིན་པས། །མཐར་ཐུག་འབྲས་བུ་ཆོས་གཟུགས་དབྱེར་མེད་ཐོབ། །སོ་སོའི་ངོ་བོ་སེར་སྣ་
མེད་པསོགས། །མི་མཐུན་ཕྱོགས་བྲལ་འཁོར་གསུམ་མི་རྟོག་པའི། །ཤེས་རབ་གྲོགས་ལྡན་
གཞན་གྱི་འདོད་དོན་ཀུན། །རྫོགས་པའི་བྱེད་ལས་ཅན་དང་སེམས་ཅན་རྣམས། །བྱང་ཆུབ་
169



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
གསུམ་དུ་རྣམ་པར་སྨིན་ནུས་པའི། །ཡོན་ཏན་བཞི་ལྡན་སེར་སྣ་ཚུལ་འཆལ་སོགས། །མི་
མཐུན་ཕྱོགས་ཆགས་ཕྱི་བཤོལ་ཆོག་འཛིན་དང་། །ལན་དང་རྣམ་སྨིན་བག་ལ་ཉལ་དང་ནི། །
གཡེང་བ་ལ་ཆགས་པ་སྟེ་བདུན་སྤོང་བའི། །ཆོས་དང་མི་འཇིགས་ཟང་ཟིང་སྦྱིན་པ་རྣམས། །
གོམས་པའི་ཚོད་དང་རྟེན་དང་ས་མཚམས་ཀྱི། །རིམ་པས་སློང་བའི་རེ་བ་རྫོགས་པར་
གཏོང་། །སྤོང་སེམས་ཐོབ་པས་ཚུལ་ཁྲིམས་གསུམ་སྤྱད་ན། །སྡོམ་པར་འགྱུར་ཏེ་བཤད་
ཟིན་འཆད་པར་འང་འགྱུར། །
ཆོས་ཕྱིར་དཀའ་བ་དང་དུ་ལེན་པ་དང་། །གཞན་དོན་ཁུར་བཟོད་ཟབ་མོས་མི་སྐྲག་
པ། །གནོད་པར་བྱེད་ལ་རང་སེམས་མི་འཁྲུགས་ཤིང་། །གནོད་ལན་མི་བྱེད་སླར་ཡང་ཕན་
འདོགས་པ། །འཁོན་འཛིན་སྤང་སོགས་སྣ་ཚོགས་ཚུལ་གྱིས་བསྒོམ། །བདུད་ཀྱིས་རྫི་བར་
མི་ནུས་གོ་ཆ་དང་། །དགེ་ཚོགས་ལག་ལེན་ཐེབ་པའི་སྦྱོར་བ་དང་། །གཞན་གྱི་དོན་ལ་སྤྲོ་
བའི་བརྩོན་འགྲུས་རྣམས། །སྤྱོད་ཡུལ་སྒྲུབ་པ་ཕུན་ཚོགས་གཉིས་ཀྱིས་བརྩོམ། །གཉེན་
པོར་བདེར་གནས་ཡོན་ཏན་མངོན་སྒྲུབ་པ། །སེམས་ཅན་དོན་བྱེད་བསམ་གཏན་རྣམ་
གསུམ་པོ། །རྣམ་གཡེང་རྒྱུར་བཅས་སྤངས་ནས་དབེན་པར་བསྟེན། །བསམ་གཏན་ཉེར་
བསྡོགས་ལ་བརྟེན་ཁམས་གོང་མའི། །འཇུག་ངོགས་གོམས་བྱེད་འཇིག་རྟེན་དང་ཐུན་མོང་། །
བསམ་གཟུགས་ལས་འདས་ནི་ལྷག་བསྐྱེད་པ་ནི། །ཉན་ཐོས་དག་དང་ཐུན་མོང་སྔར་བཤད་
ཟིན། །ཐུན་མོང་མིན་པ་ཚངས་པའི་གནས་བཞི་པོ། །བྱམས་དང་སྙིང་རྗེར་བསྡུས་པ་
ལེགས་གོམས་ནས། །བདག་གཞན་མཉམ་བརྗེའི་བྱང་ཆུབ་སེམས་ཀྱིས་སྒྲུབ། །
ཀུན་རྫོབ་དོན་དམ་སེམས་ཅན་ལ་དམིགས་པའི། །ཤེས་རབ་གསུམ་ཡང་ཐོས་
བསམ་རྒྱུད་སྦྱངས་ནས། །བདེན་པ་གཉིས་ཀྱི་རྣམ་དབྱེ་ལེགས་ཤེས་པས། །ཤེས་དང་ཤེས་
17)



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
བྱའི་སྤྲོས་པས་མི་ཕྱེད་པའི། །བདག་མེད་འོད་གསལ་ནམ་མཁའི་མཚན་ཉིད་ཅན། །
བསལ་བཞག་མེད་པར་སྐྱོངས་ཤིང་ཐུན་རྗེས་སུ། །དམིགས་པ་མེད་པའི་སྙིང་རྗེ་བསྐྱེད་དེ་
སྒྲུབ། །དྲུག་པོ་ཀུན་ཀྱང་སྦྱོར་བ་སེམས་བསྐྱེད་དང་། །དངོས་གཞིར་འཁོར་གསུམ་མི་རྟོག་
ཤེས་རབ་དང༌། །རྗེས་ནི་ཡོངས་སུ་བསྔོ་བས་ཟིན་པར་གཅེས། །གཞན་ཡང་རྒྱལ་བའི་
སྲས་ཀྱིས་མི་བསླབ་པའི། །དངོས་དེ་གང་ཡང་ཡོད་པར་མིན་གསུངས་པས། །སྒྲ་ཚད་ལ་
སོགས་རིག་པའི་གནས་ཀུན་བསླབ། ། །
གསུམ་པ་སེམས་ཅན་དོན་བྱེད་ཚུལ་ཁྲིམས་ནི། །གཞན་རྒྱུད་སྨིན་བྱེད་ཐབས་
མཁས་ཁྱད་པར་བ། །ཕན་པར་ལྷུར་ལེན་སེམས་པ་མཚུངས་ལྡན་བཅས། །དབྱེ་ན་བཞི་སྟེ་
དག་པའི་སྦྱིན་པ་ཡི། །གཡབ་མོས་ལེགས་བསྡུས་སྙན་སྨྲས་མགུ་བྱས་ཏེ། །རིམ་གྱིས་བློ་
དྲངས་སྣོད་དང་འཚམས་པར་བཤད། །བསྒྲུབ་སླའི་གཏམ་གྱིས་བག་ཕབ་དོན་སྤྱོད་པ། །
གཞན་དག་གཞུག་པའི་ཆེད་དུ་རང་ཉིད་ཀྱང་། །དེ་ལ་འཇུག་པས་དོན་མཐུན་གྲོས་ཆེན་
གདབ། །གཞན་ཡང་གདུལ་བྱ་དད་འདུན་མོས་པའི་རྒྱུར། །འགྱུར་བའི་ཀུན་སྤྱོད་ཚུལ་
འཆོས་སྤངས་པར་སྤྱད། །བསླབ་པ་ཐམས་ཅད་མྱུར་དུ་འགྲུབ་པའི་རྒྱུ། །སེམས་བསྲུང་བ་
ལ་འབད་ཅིང་དེ་སྲུང་བར། །དྲན་དང་ཤེས་བཞིན་གྱིས་བསྐྱང་དེ་ཡི་རྒྱུ། །ཕྱི་དང་ནང་གི་
བཤེས་གཉེན་རྒྱུན་དུ་བསྟེན། །རྒྱས་པར་བསླབ་བཏུས་སྤྱོད་འཇུག་རིན་ཆེན་ཕྲེང་། །མདོ་
ཀུན་ལས་བཏུས་བྱང་ཆུབ་སེམས་དཔའི་ས། །སྡོམ་པ་ཉི་ཤུ་པ་སོགས་བསྟན་བཅོས་དང་། །
ཐེག་ཆེན་མདོ་སྡེ་འགའ་དང་དཔུང་བཟང་དང་། །རྣམ་སྣང་མངོན་བྱང་རྒྱུད་ལས་འབྱུང་
བཞིན་བསླབ། །
བརྩོན་པ་ཐམས་ཅད་དེ་ཙམ་མི་ལྕོགས་ན། །སྨོན་པ་མི་འདོར་ལོག་ལྟ་མི་བསྐྱེད་
171



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཅིང་། །ནག་པོའི་ཆོས་བཞི་སྤོང་བ་ཙམ་ལ་བསླབ། །ཤིན་ཏུ་ཐ་མས་སྨོན་སེམས་ལྡན་པའི་
ཁར། །དོན་མེད་སྡིག་པ་སྤངས་ཤིང་བསོད་ནམས་ཀྱང་། །ཅི་ནུས་བསགས་པ་རྒྱལ་པོར་
གདམས་པར་དང་། །ཐབས་ལ་མཁས་དང་ལག་བཟང་ཞུས་མདོ་ལས། །གསུངས་ཞིང་
བསླབ་བཏུས་སུ་ཡང་རང་སྟོབས་དང་། །སྦྱར་ཏེ་སྡོམ་པ་བླང་བཤད་ལེན་ཚིག་དང་། །འགྲོ་
བ་ཀུན་ལ་སྐྱེ་བའི་རིགས་པས་གྲུབ། ། །
སྡོམ་པའི་ཚུལ་ཁྲིམས་བྱེ་བྲག་རྩ་ལྟུང་དང་། །ཉེས་བྱས་རྣམ་གཞག་སྲོལ་གཉིས་ཐ་
དད་པས། །དང་པོའི་རྩ་ལྟུང་དབང་པོའི་བྱེ་བྲག་གིས། །བཅུ་བཞིར་དབྱེ་དང་བཞི་དང་
གཅིག་ཏུ་འདུས། །དཀོན་མཆོག་དཀོར་འཕྲོག་༡དམ་ཆོས་སྤོང་བ་༢དང་། །དགེ་སྦྱོང་ཆད་
པས་གཅོད་ཅིང་ཁྱིམ་པར་༣འབེབ། །མཚམས་མེད་བྱེད་དང་༤ ལོག་ལྟ་འཛིན་པ་ལྔ། །
རྒྱལ་པོ་ལ་ངེས་དེ་ཡི་དང་པོ་བཞི། །གྲོང་དང་ལྗོངས་སོགས་འཇོམས་རྣམས་གཅིག་བགྲང་
བའི། །ལྔ་ནི་བློན་པོར་ངེས་པའི་རྩ་ལྟུང་ངོ༌། །བློ་སྦྱང་མ་བྱས་སྟོང་ཉིད་སྟོན་པ་༡དང་། །
རྫོགས་པའི་བྱང་ཆུབ་ཞུགས་པ་ལས་ལྡོག་དང་༢། །ཉན་ཐོས་རིགས་ཅན་སྨད་དེ་ཐེག་ཆེན་
སྦྱོར་ ༣། །སློབ་པའི་ཐེག་པས་ཆགས་སོགས་མི་སྤོངས་པར། །འཛིན་ཅིང་འཛིན་གཞུག་
རྙེད་བཀུར་སོགས་ཀྱི་རྒྱུས། །བདག་བསྟོད་གཞན(སྨོད་ཟབ་མོ་བཟོད་པར་རློམ༦། །དགེ་
སྦྱོང་ཆད་པས་གཅོད་དུ་གཞུག་པ་དང་། །དེ་ཡིས་དཀོན་མཆོག་དཀོར་བསྐུས་སུས་སྟེར་
ལེན། །དབང་པོ་ཆེར་སྟེར་གཉིས་ཀར་ལྟུང་བར་༧འགྱུར། །དགེ་སྦྱོང་ཆོས་ལྡན་ལ་གནོད་
ཁྲིམས་བཅས་ཏེ། །ཞི་གནས་ལ་སོགས་རྣལ་འབྱོར་འདོར་འཇུག་ཅིང་། །སྤོང་བ་བསམ་
གཏན་པ་ཡི་ལོངས་སྤྱོད་རྣམས། །ཕྲོག་ནས་ཀློག་པ་པར་སྦྱིན་སྦྱིན་འཇུག་རྣམས། །དང་
པོའི་ལས་པར་ངེས་པའི་རྩ་ལྟུང་བརྒྱད། །འདི་ལ་ལྔ་ཚན་གཉིས་དང་བརྒྱད་ཚན་གཅིག །
172



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
བཅོ་བརྒྱད་གསུངས་པ་རྟེན་གྱི་སྒོ་ནས་ཏེ། །མཚམས་མེད་ལྔར་དབྱེ་ཉི་ཤུ་རྩ་གཉིས་འགྱུར། །
ངོ་བོ་བློན་པོའི་རྩ་ལྟུང་དང་པོ་བཞི། །རྒྱལ་པོར་ངེས་པའི་ལྟུང་བ་དང་དོན་གཅིག །
དེ་ཕྱིར་རྫས་སུ་བཅུ་བཞིའོ་དེ་དག་ཀྱང་། །རྒྱལ་བློན་སོགས་ཀྱི་རྟེན་ཅན་བྱང་སེམས་ལ། །
འབྱུང་བ་ཉེ་ཕྱིར་དེ་དེའི་ལྟུང་བ་རུ། །འཇོག་མོད་གང་ཟག་གསུམ་པོ་སུས་སྤྱད་ཀྱང་། །ལྟུང་
བར་འགྱུར་ཏེ་ནམ་མཁའི་སྙིང་པོ་ཡི། །མདོ་སྡེའི་དགོངས་པའོ་བཞི་རུ་བསྟན་པ་ནི། །སྨོན་
པའི་བྱང་སེམས་ཡལ་བར་འདོར་བ་དང་༡། །ཆགས་དང་སེར་སྣས་སྦྱིན་པར་མི་བྱེད་དང་
༢། ཁྲོས་ཚེ་བསྒྲིམས་ཏེ་དགའ་བར་བྱེད་གྱུར་ཀྱང་། །མི་བཟོད་པས་ནི་སླར་ཡང་བརྡེག་པ་
དང་༣། །ཆོས་ལྟར་བཅོས་པས་དགའ་བའི་ཉོན་མོངས་པར། །གནས་མཐུན་དམ་ཆོས་
འདྲར་སྣང་སྟོན་པ་སྟེ། །ཐབས་ལ་མཁས་པའི་མདོ་སྡེའི་དགོངས་པའོ། །གཅིག་ཏུ་བསྡུ་
བ་སྨོན་སེམས་མི་འདོར་བ། །ཡིན་ཏེ་རྒྱལ་པོར་གདམས་པའི་མདོ་ལས་གསུངས། །སྨོན་
སེམས་སྤོང་བ་གང་ཟག་གསུམ་ཀ་ཡི། །རྩ་ལྟུང་ལྕི་བའང་སྡུད་པའི་ལུང་གིས་གྲུབ། །བླང་
བའི་སྐལ་མེད་དགེ་རྩ་ཆད་པས་ན། །རྩ་ལྟུང་ཞེས་བརྗོད་ཡན་ལག་ཉེས་བྱས་ནི། །གཞན་
གྱི་སྡུག་བསྔལ་ཡིད་མི་བདེ་བ་དག །ཞི་བར་ནུས་བཞིན་ཞི་བར་མི་བྱེད་དང་། །བདེ་དང་
ཡིད་བདེ་ནུས་བཞིན་མི་བསྐྱེད་པ། །དེ་གཉིས་ལུས་སེམས་རྟེན་གྱི་དབྱེ་བས་བཞི། །དེ་ཉིད་
ད་ལྟ་བ་དང་མ་འོངས་པས། །ཕྱེ་བས་བརྒྱད་དུ་འགྱུར་རོ་དེའི་ཆེད་དུ། །མི་བརྩོན་ཕན་པའི་
རྒྱུ་རྐྱེན་མི་འཚོལ་དང་། །གཉེན་པོར་མི་འབད་པ་སྟེ་རྗེས་སྒྲུབ་ཀྱི། །སྒོ་གསུམ་གྱིས་དབྱེ་ཉི་
ཤུ་རྩ་བཞིར་ནི། །བདེ་སྡུག་ཡལ་བར་འདོར་བ་ཞེས་སུ་བཤད། །སྡུག་བསྔལ་དང་ནི་ཡིད་
མི་བདེ་ཆེན་པོའི། །གཉེན་པོ་ཆུང་ངུ་མི་བསྐྱེད་པ་གཉིས་ལ། །འདི་དང་ཕྱི་མའི་སྐྱེ་བས་ཕྱེ་
བས་བཞི། །དེ་བཞིན་རང་གཞན་རྒྱུད་ཀྱི་དབྱེ་བས་བཞི། །བདེ་བ་དང་ནི་ཡིད་བདེ་ཆེན་
173



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པོའི་ཕྱིར། །ཆུང་ངུ་ཉམས་པར་མི་བྱེད་པ་གཉིས་ཀྱང་། །སྔར་ལྟར་ཕྱེ་བས་བརྒྱད་དེ་བཅུ་
དྲུག་པོ། །སྒྲུབ་པ་ཡལ་བར་འདོར་བ་ཞེས་སུ་བཤད། །དེ་ལྟའི་བཞི་བཅུ་ཐམ་པ་རེ་རེ་ནས། །
རེ་ཞིག་ཡལ་བར་འདོར་དང་གཏན་དུ་ནི། །ཡལ་བར་འདོར་བས་དབྱེ་བས་བརྒྱད་ཅུ་འབྱུང་། །
བསླབ་ཀུན་བཏུས་པར་དངོས་སུ་དེ་ཙམ་དང་། །སོགས་ཀྱིས་བསྟན་པ་མདོ་སྡེ་སྣ་ཚོགས་
ནས། །བཤད་པའི་ཉེས་པ་སྲིད་དོ་ཅོག་ཀུན་ནོ། །དོན་མེད་རྒྱུག་འཆོང་རྐང་བརྐྱངས་རྩེད་
མོ་སོགས། །དགག་པའི་ཕྱོགས་དང་མིག་ཕབ་བལྟ་བ་སོགས། །བསྒྲུབ་བྱ་ལས་ཉམས་
ཉེས་བྱས་ཉིད་དུ་འདུ། ། །
བྱང་སའི་དགོངས་པ་སྡོམ་པ་ཉི་ཤུ་པར། །བཤད་པའི་ཕམ་འདྲ་ཡན་ལག་ཉེས་བྱས་
གཉིས། །རྙེད་དང་བཀུར་སྟིར་ཆགས་པས་ཀུན་བསླངས་ཏེ། །བདག་བསྟོད་གང་ཟག་
གཞན་ལ་སྨོད་པ་༡དང་། །བཀྲེན་པས་སྡུག་བསྔལ་མགོན་མེད་གྱུར་པ་ལ། །སེར་སྣ་དྲག་
པོས་ཆོས་ནོར་མི་སྟེར་དང་༢། །གཞན་གྱིས་བཤགས་ཀྱང་ཤད་སྦྱངས་མི་ཉན་པར། །
དབྱུག་པ་སོགས་ཀྱིས་བརྡེག་ཅིང་ཐོ་འཚམས་དང་༣། །བྱང་ཆུབ་སེམས་དཔའི་སྡེ་སྣོད་སྤོང་
བྱེད་ཅིང་། །ཆོས་ལྟར་བཅོས་པར་མོས་ཤིང་སྟོན་པ་༤ རྣམས། །རང་རང་ཡན་ལག་ལྟུང་
བའི་ངོ་བོ་སྟེ། །བཞི་ཀར་སྡོམ་ལྡན་ཤེས་པ་རྣལ་དུ་གནས། །ཀུན་དཀྲིས་ཆེན་པོས་བསླངས་
གསུམ་ཐུན་མོང་གི། ཡན་ལག་ཡིན་པས་དེ་ཚང་ཕམ་འདྲར་འགྱུར། །རྒྱུན་ཆད་མེད་པར་
སྤྱོད་དང་ངོ་ཚ་དང་། །ཁྲེལ་མེད་པ་དང་ལས་དེས་མགུ་བྱེད་ཅིང་། །ཡོན་ཏན་དུ་བལྟ་ཀུན་
དཀྲིས་ཆེན་པོའོ། །
དེ་ལས་ཉོན་མོངས་གཉིས་སམ་ཆིག་ལྡན་གྱིས། །འབྲིང་དང་ཆུང་ངུར་དབྱེ་དང་ངོ་ཚ་
བ། །སྐྱེས་པ་རིང་མྱུར་གྱིས་ཕྱེ་གཞན་ཡང་ནི། །ཉོན་མོངས་སྐྱེས་དང་དེ་ལ་གཞོལ་ཞིང་
174



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
འབབ། །དེ་ཡི་དབང་དུ་གྱུར་ཏམ་བབ་པ་ཡིས། །ཆུང་འབྲིང་ཆེན་པོར་དབྱེར་ཡོད་ཕྱི་མ་
གཙོ། །ཉེས་བྱས་བཞི་བཅུ་རྩ་དྲུག་གསུངས་པ་ལས། །དགེ་བ་ཆོས་སྡུད་དང་འགལ་སུམ་ཅུ་
བཞི། །དཀོན་མཆོག་མི་༡མཆོད་འདོད་སེམས་རྗེས་སུ་༢འཇུག །རྒན་པར་མི་༣གུས་དྲིས་
པར་ལན་མི་འདེབས། །མགྲོན་བོས་མི་འགྲོ་(ཁྲོས་ནས་ནོར་མི་ལེན༦། །ཆོས་མི་སྟེར་
༧རྣམས་སྦྱིན་དང་འགལ་བ་བདུན། ཁྲིམས་འཆལ་ཡལ་༨འདོར་དད་ཕྱིར་སློབ་༩མི་བྱེད། །
སེམས་ཅན་དོན་ལ་བྱ་བ་ཆུང་བ་༡༠དང་། །བརྩེར་བཅས་མི་དགེ་གནང་ཡང་མ་སྤྱད་
༡༡དང༌། །ལོག་འཚོ་བདག་གིར་བྱེད་དང་༡༢དགོད་ཅིང་རྩེ་༡ ༣། །སྲེད་པས་འཁོར་བ་
གཅིག་པུ་བསྒྲོད་སེམས་༡༤ དང༌། །གྲགས་༡༥ངན་མི་འཛེམས་ཉོན་མོངས་ཅན་༡༦མི་
འཆོས། །དེ་རྣམས་ཚུལ་ཁྲིམས་དང་འགལ་ཉེས་བྱས་དགུ། གཤེ་ལ་ལན་མི་གཤེ་སོགས་
དགེ་སྦྱོང་གི། ཆོས་བཞི་མི་སྒྲུབ་༡༧ཁྲོས་པ་ཡལ་བར་༡༨འདོར། །ཆོས་བཞིན་བཤགས་
པར་༡༩མི་ཉན་ཁྲོ་བ་ཡི། །རྗེས་སུ་འཇུག་རྣམས་༢༠བཟོད་པ་དང་འགལ་བཞི། །རྙེད་
བཀུར་འདོད་ཕྱིར་འཁོར་སྡུད་༢༡ལེ་ལོ་སོགས། །མི་སེལ་༢ ༢འདུ་འཛིའི་གཏམ་གྱིས་དྲུག་
ཆ་ཡོལ་༢༢། །བརྩོན་འགྲུས་དང་འགལ་གསུམ་ཡིན་ཏིང་ངེ་འཛིན། །མི་འཚོལ་༡༤ བསམ་
གཏན་སྒྲིབ་པ་མི་སྤོང་དང་༢༥། །ཏིང་འཛིན་རོ་ལ་ཡོན་ཏན་བལྟ་བ་རྣམས༢༦། །བསམ་
གཏན་དང་འགལ་གསུམ་མོ་ཉན་ཐོས་ཀྱི། །ཐེག་པ་སྤོང་དང་༢༧ཐེག་ཆེན་སྡེ་སྣོད་ཀྱང་། །
སྤངས་ནས་ཉན་ཐོས་སྡེ་སྣོད་ལ་ ༢༨བརྩོན་དང་། །དེ་བཞིན་ཕྱི་རོལ་བསྟན་བཅོས་བརྩོན་
པ་དང་༢༩། །དེ་ལ་དགའ་༣༠དང་ཐེག་ཆེན་ཁྱད་ཆོས་ལ༣༡། །མི་མོས་ཁྲོ་བས་བདག་
བསྟོད་གཞན་སྨོད་༣ ༢དང་། །ང་རྒྱལ་སོགས་ཀྱིས་ཐོས་པའི་ཕྱིར་མི་འགྲོ་༣༣། །ཆོས་སྨྲར་
སྨོད་ཅིང་ཚིག་ལ་རྟོན་པ་ཡིས། །མ་གུས་༣༤ པ་རྣམས་ཤེས་རབ་དང་འགལ་བརྒྱད། །
175



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སེམས་ཅན་དོན་བྱེད་དང་འགལ་བཅུ་གཉིས་ནི། །བསོད་ནམས་དང་ནི་དབྱེན་སྡུམ་ལ་
སོགས་པ། །དགོས་པའི་གྲོགས་༡མི་བྱེད་དང་ནད་པ་སྤོང་༢། །སྡུག་བསྔལ་མི་སེལ་༣བག་
མེད་ཞུགས་མི་འཆོས་༤། །བྱས་པ་མི་(གཟོ་གཞན་གྱི་མྱ་ངན་དག །མི་བསལ་བ་༦དང་
འདོད་ལ་ནོར་མི་སྦྱིན་༧། །འཁོར་ལ་ཕན་མི་འདོགས་༨ཤིང་བློ་མི་བསྟུན་༩། །ཡོན་ཏན་
ཅན་ལ་བསྔགས་པ་མི་བརྗོད་དང་༡༠། །ལོགས་ཞུགས་ཚར་མི་གཅོད་༡༡དང་རྫུ་འཕྲུལ་
གྱིས། །གདུལ་འོས་མི་འདུལ་༡༢བ་སྟེ་རྐང་གྲངས་ཙམ། །མ་གུས་སྙོམ་ལས་ཀྱིས་སྤྱད་ཉོན་
མོངས་ཅན། །བརྗེད་པས་སྤྱད་སོགས་ཉོན་མོངས་ཅན་མིན་དང་། །སེམས་འཁྲུགས་དགེ་
འདུན་ཁྲིམས་བསྲུངས་ཉེས་མེད་དེ། །ཞིབ་པར་རྗེ་བཙུན་ཆེན་པོའི་འགྲེལ་པར་ཤེས། ། །
དབུ་སེམས་ལྟུང་བའི་རྣམ་གཞག་ཐ་དད་ཀྱང་། །སྤྱོད་པ་ངོ་བོ་མཐུན་ཕྱིར་མདོར་
བསྡུ་ན། །མཐོང་ཆོས་ཚེ་འདིར་མྱོང་ལ་བདེ་བ་དང་། །ཕྱི་མ་ཕན་ཆད་མྱོང་འགྱུར་ཕན་པ་སྟེ། །
གཉིས་ཀར་འགྱུར་བ་སྤྱད་བྱ་མི་བདེ་དང་། །གནོད་པ་གཉིས་ཀའི་རྒྱུ་ནི་རྣམ་པར་སྤང་། །
རང་དང་གཞན་ལ་ཕན་པར་འགྱུར་མཐོང་ན། །ཚེ་འདིར་མི་བདེར་གྱུར་ཀྱང་སྤྱད་བྱ་སྟེ། །
ཚད་པའི་ནད་ལ་ཁ་བའི་སྨན་བསྟེན་མཚུངས། །ཚེ་འདིར་བདེ་ཡང་མི་ཕན་རྒྱུ་མི་སྤྱད། །
ཟས་མཆོག་དུག་གིས་སྦག་པ་ཇི་བཞིན་ནོ། །དེ་ཕྱིར་སྙིང་རྗེ་ལྡན་པས་བྱ་བ་དང་། །བྱ་བ་
མིན་པའི་ཆ་རྣམས་ལེགས་ཤེས་ནས། །གོང་དུ་སྨོས་པའི་མུ་བཞིའི་ལྟུང་མེད་དང་། །ལྟུང་
བའི་གཟུགས་བརྙན་དག་ནི་སྤྱད་པར་བྱ། །
ལྟུང་བ་དང་ནི་ལྟུང་བ་མེད་པ་ཡི། །གཟུགས་བརྙན་གཉིས་ནི་རྣམ་པ་ཀུན་ཏུ་སྤང་། །
ཚུལ་ཁྲིམས་གསུམ་ལས་སྔ་མ་གཉིས་འདོམ་ན། །དགེ་བ་ཆོས་བསྡུད་གཙོ་སྤྱད་དེ་དང་ནི། །
སེམས་ཅན་དོན་བྱེད་སྤུངས་ན་ཕྱི་མ་ཉིད། །གཙོར་བྱ་གཞན་དག་མཚམས་མེད་སོགས་
176



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
ཞུགས་པ། །བཟློག་ཐབས་གཞན་མེད་རང་ཉིད་བློས་བོར་ཏེ། །དེ་བསད་དགེར་འགྱུར་
དེད་དཔོན་སྐྱེས་རབས་བཞིན། །ཐབས་གཞན་ཡོད་བཞིན་བསད་ན་བག་ཡངས་ཀྱི། །ཉེས་
པར་འགྱུར་བ་མི་དགེ་གཞན་ལའང་བསྒྲེ། ཉམས་ན་སངས་རྒྱས་སེམས་ཅན་རང་ཉིད་བསླུ། །
རྒྱལ་སྲིད་ཤོར་ལྟར་མི་འདོད་པ་ཀུན་འདུ། །དགེ་རྩ་གཅོད་ཅིང་དམྱལ་བ་ཆེན་པོར་འགྲོ། །
མ་ཉམས་བསོད་ནམས་རྒྱུན་ཆགས་འབྱུང་བ་དང་། །རྒྱལ་སྲས་སུ་འགྱུར་བྱང་ཆུབ་རིམ་
གྱིས་ཐོབ། །
བཞི་པ་གལ་ཏེ་ཉམས་ན་ཕྱིར་བཅོས་ཚུལ། །དབུ་མའི་ལུགས་ལ་རྩ་ལྟུང་བྱུང་གྱུར་
ན། །རྨི་ལམ་དུ་ནི་ནམ་མཁའི་སྙིང་པོ་ཡི། །མདུན་དུ་བཤགས་པས་དག་པའི་ལྟས་མཐོང་
ན། །ལྟུང་བ་ལས་ལྡང་ཆོ་ག་གཞན་དུ་ཤེས། །ལྟུང་བ་གཞན་རྣམས་ཉིན་མཚན་དུས་དྲུག་ཏུ། །
ཕུང་པོ་གསུམ་པ་གདོན་དང་བྱང་ཆུབ་སེམས། །བརྟན་པས་བཤགས་དང་སྟོབས་བཞིའི་
བཤགས་ཆོག་དང་། །དེ་བཞིན་གཤེགས་པའི་ཡིག་བརྒྱས་འདག་པར་གསུངས། །སེམས་
ཙམ་ལུགས་ལ་ཀུན་དཀྲིས་དྲག་པོ་ཡིས། །ཕམ་འདྲ་བཞི་སྤྱད་སྡོམ་པ་སླར་ཡང་བླང་། །
ཟག་པ་འབྲིང་ནི་སྡོམ་ལྡན་གསུམ་གྱི་མདུན། །དངོས་པོ་བརྗོད་པས་བཤགས་ཤིང་ཆུང་ངུ་
ནི། །ཚུལ་དེས་སྡོམ་ལྡན་གཅིག་གི་དྲུང་དུ་བཤགས། །ཉེས་བྱས་ཉོན་མོངས་ཅན་རྣམས་དེ་
དང་མཚུངས། །ཉོན་མོངས་མེད་རྣམས་ཁྲེལ་ཡོད་ཡིད་ཀྱིས་བསྡོམ། །ཕམ་འདྲ་འབྲིང་པོ་
མན་ལའང་རྟེན་མེད་ན། །བསྡམ་པས་རུང་བར་མངོན་པ་གོང་མར་གསུངས། །
ཆོས་ཉིད་མངོན་སུམ་རྟོགས་པའི་ཡེ་ཤེས་གང་། །བྱང་འཕགས་མཉམ་གཞག་ངོ་བོ་
སངས་རྒྱས་ཀྱི། །མཉམ་རྗེས་རོ་གཅིག་དོན་དམ་སེམས་བསྐྱེད་ཀྱི། །མཚན་ཉིད་ཡིན་ཏེ་
ཐུན་མོང་གྲགས་ཚོད་དུ། །དོན་དམ་ཞེས་པ་སྒྲིབ་བྲལ་ཆོས་ཀྱི་དབྱིངས། །སེམས་བསྐྱེད་དེ་
177



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཉིད་མངོན་སུམ་དུ་མཐོང་བའི། །ཡེ་ཤེས་ལ་འཇོག་མདོ་སྡེ་རྒྱན་ལས་ཀྱང་། །དམ་པ་
གསུམ་གྱིས་ཟིན་པའི་སེམས་བསྐྱེད་གསུངས། །འདུས་པའི་རྒྱུད་དོན་འཕགས་པ་ཀླུ་སྒྲུབ་
ཀྱིས། །བདག་དང་ཕུང་སོགས་ཀྱིས་བསྡུས་བཟུང་ཡུལ་དང་། །རྣམ་རིག་ཡུལ་ཅན་འཛིན་
པས་མ་སྒྲིབ་པའི། །ཡེ་ཤེས་སྤྲོས་བྲལ་མཚན་ཉིད་ཅན་དུ་བཤད། །འདི་ཡི་བསྐྱེད་ཆོག་མདོ་
ལས་མ་གསུངས་ཤིང་། །སྔགས་ལ་རྡ་ཐབས་བྱིན་རླབས་ཚུལ་ཡོད་ཀྱང་། །སེམས་བསྐྱེད་
ཐ་སྙད་མཁས་པས་བསྒྲགས་པར་མེད། །ཚོགས་སྦྱོར་གྲངས་མེད་གཅིག་ཏུ་གོམས་པའི་
མཐར། །དོན་དམ་སེམས་བསྐྱེད་རྣམ་པར་མི་རྟོག་པའི། །ཡེ་ཤེས་ཀྱིས་བསྡུས་མཚན་ཉིད་
པ་སྐྱེ་ལ། །ཡུལ་ངེས་ལྔ་ལས་ཏིང་འཛིན་ཤེས་རབ་དག །མཚུངས་ལྡན་དང་བཅས་དེར་
སོང་སྡོམ་པའོ། །དམ་པའི་དོན་དུ་ངོ་བོ་ཉིད་མེད་གཞོལ། །ཀུན་རྫོབ་སྒྲུབ་པ་རྒྱ་ཆེན་མདོ་
སྡེའི་དོན། །ལྟ་སྤྱོད་མི་འགལ་ཐུན་ཚག་བསྡུས་མིན་པའི། །ཚུལ་དེ་རྒྱལ་བའི་སྲས་ཀྱི་ལམ་
བཟང་ཡིན། །ཞེས་ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་དབབ་
པ་འཇམ་དབྱངས་བླ་མའི་དགོངས་རྒྱན་ལས་བྱང་ཆུབ་སེམས་དཔའི་སྡོམ་པའི་ལེའུ་སྟེ་
གསུམ་པའོ།། །།
སྔགས་ཀྱི་སྡོམ་པར་སྐལ་དམན་རིམ་འཇུག་ཚུལ། །སྤྱོད་པ་སྔར་བཤད་རྣམས་ཏེ་
གསོ་སྦྱོང་ལ། །བསླབ་པ་ནས་བརྩམས་སེམས་བསྐྱེད་བར་གྱིས་སོ། །ལྟ་བ་རིམ་ཅན་བྱེ་
མདོ་རྣལ་འབྱོར་སྤྱོད། །དབུ་མ་རྣམས་ཏེ་ཐུན་མོང་ཐེག་པདང་། །བྱ་སྤྱོད་རྣལ་འབྱོར་རྒྱུད་
ཀྱི་རིམ་པ་ཀུན། །ཤེས་ནས་རྣལ་འབྱོར་ཆེན་པོ་ཉིད་ལ་འཇུག །སྐལ་ལྡན་ཅིག་ཆར་ཉིད་དུ་
འཇུག་པ་ལ། །ཐེག་ཆེན་ཐུན་མོང་མིན་པའི་སྐྱབས་འགྲོ་དང་། །འབྲེལ་བའི་སེམས་བསྐྱེད་
ཐོབ་ནས་དབང་ལ་འཇུག །དབང་ལས་ཐོབ་པའི་སྔགས་ཀྱི་སྡོམ་པ་གང་། །ཡིད་ནི་མཚན་
178



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
རྟོག་ལས་སྐྱོབ་ཐབས་ཁྱད་ཅན། །མི་མཐུན་ཕྱོགས་སྤོང་སེམས་པ་མཚུངས་ལྡན་བཅས། །
སྡོམ་པའི་མཚན་ཉིད་དབང་གི་དམ་ཚིག་དང་། །རིག་འཛིན་སྡོམ་པ་གས་སྡོམ་རྒྱུན་ལྡན་གྱི། །
གང་ཟག་རྒྱུད་ཀྱི་སྔགས་ལམ་རྣམས་དོན་གཅིག །དབྱེ་བ་བརྗོད་བྱ་རྗོད་བྱེད་ཆོ་གས་སོ། །
དང་པོ་རྒྱུ་དང་ཐབས་དང་འབྲས་བུ་ཡི། །རྒྱུད་ཀྱི་སྡོམ་པ་གསུམ་འབྱུང་རིམ་པ་བཞིན། །སོ་
སྐྱེའི་རྒྱུད་ཀྱི་སྣང་བ་ཇི་སྙེད་པ། །གསལ་སྟོང་ཟུང་དུ་འཇུག་པའི་ངོ་བོར་སྡོམ། །བླ་མེད་
ལམ་ཞུགས་སློབ་པའི་གང་ཟག་གི། སྣང་བ་བསྐྱེད་རྫོགས་ལམ་གྱི་ངོ་བོར་སྡོམ། །སངས་
རྒྱས་རྒྱུད་ཀྱི་རང་སྣང་ཡེ་ཤེས་ལ། །ཤེས་བྱ་ཀུན་ཀྱང་བསམ་གྱིས་མི་ཁྱབ་པའི། །གསང་
གསུམ་ངོ་བོར་འཆར་བའི་སྡོམ་པའོ། ། །
དེ་ལྟར་གསུམ་གྱི་དང་པོ་བཏགས་པ་བ། །གཉིས་ནི་སྡོམ་པ་མཚན་ཉིད་པ་རུ་བཞེད། །
རྒྱུ་ལ་གནས་པའི་རང་བཞིན་སྡོམ་པ་དེ། །དབང་གི་སྐབས་སུ་མྱོང་བའི་ངོ་བོར་སྐྱེ། །ལྟ་བ་
དང་ནི་ལམ་བཞི་བསྒོམ་པ་ལས། །ཟླ་བའི་དཔེ་ཡིས་མཚོན་བྱེད་ཡེ་ཤེས་མཐོང་། །རྗོད་
བྱེད་རྒྱུད་སྡེ་བཞི་ཡི་སྡོམ་པ་སྟེ། །བལྟ་དགོད་ལག་བཅངས་འཁྱུད་བདེ་ལམ་བྱེད་ཀྱིས། །
མཚན་རྟོག་ལས་སྐྱོབ་སྤོང་སེམས་མཚུངས་ལྡན་བཅས། །ཆོ་ག་སྟ་གོན་རྒྱུན་བཤགས་ལས་
ཐོབ་པ། །སོ་བྱང་སྡོམ་པའོ་གནས་གསུམ་བྱིན་རླབས་དུས། །སྔགས་སྡོམ་རྡོ་རྗེ་གསུམ་གྱི་
ས་བོན་ཐེབ། །སྡོམ་གཟུང་སྐབས་སུ་ཁས་བླངས་སྒོ་ནས་ཐོབ། །ཟླ་བ་རྡོ་རྗེའི་སེམས་
བསྐྱེད་ལ་སོགས་པ། །འཇུག་པ་ཕྱི་ནང་སློབ་མ་སློབ་དཔོན་གྱིས། །བསྡུས་པའི་དབང་
བཞིའི་ཆོ་ག་ལས་ཐོབ་པ། །བླ་མེད་ལུགས་སོ་རྒྱུད་སྡེ་འོག་མ་གསུམ། ཁས་བླངས་ཆོ་ག་
དངོས་བསྟན་ཙམ་གྱིས་སོ། །གང་དུ་བསྐུལ་བའི་དཀྱིལ་འཁོར་རྣམ་པ་ལྔ། །སྟོན་པ་རྡོ་རྗེ་
འཆང་གིས་རྒྱུད་གསུངས་ཚེ། །འཁོར་རྣམས་གཞུག་ཅིང་དབང་བསྐུར་རྣམ་འཕྲུལ་པ། །
179



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སྟོན་འཁོར་དབྱེར་མེད་ཡེ་ཤེས་དཀྱིལ་འཁོར་བརྗོད། །སར་གནས་འཕགས་པ་རྣམས་དང་
སོ་སྐྱེ་ཡང་། །དག་པའི་བློ་ངོར་སངས་རྒྱས་བྱང་སེམས་སམ། །ཡེ་ཤེས་མཁའ་འགྲོ་མས་
སྤྲུལ་དེའི་དཀྱིལ་འཁོར། །ས་ར་ཧ་པ་སོགས་ཀྱིས་དབང་ཐོབ་བཞིན། །ཏིང་འཛིན་བརྟན་
པའི་འཕགས་དང་སོ་སྐྱེ་ཡིས། །ལུས་ངག་རྩོལ་མེད་བསམ་གཏན་འབའ་ཞིག་གིས། །རྡུལ་
ཚོན་དཀྱིལ་འཁོར་བལྟ་དང་བསྟན་ནུས་པར། །བསྐུར་བ་ཏིང་ངེ་འཛིན་གྱི་དཀྱིལ་འཁོར་
ཏེ། །དཔའ་བོ་རྡོ་རྗེས་འབྲོག་མི་ལ་ཇི་བཞིན། །སོ་སྐྱེའི་རྡོ་རྗེ་སློབ་དཔོན་ཅི་རིགས་པས། །
རྒྱུད་ནས་གསུངས་པའི་དབང་གི་མངོན་རྟོགས་ཀུན། །ཚང་པས་བསྐུར་བ་རྡུལ་ཚོན་དཀྱིལ་
འཁོར་རོ། །
སྟ་གོན་དངོས་གཞི་གཉིས་ཀྱིས་བསྐུར་བ་ནི། ། མི་གཡོ་བླ་མེད་རྒྱུད་དང་དྲིལ་བུ་
པས། །གསུངས་བཞིན་རས་བྲིས་དཀྱིལ་འཁོར་ཉིད་དུའོ། །ཕྱི་དཀྱིལ་འཇུག་པ་སྔོན་སོང་
སྐལ་ལྡན་ལ༑༑ནང་ལ་གཞོལ་པའི་ལུས་དཀྱིལ་ཀྱང་ཡོད་དོ། །མ་སྨིན་སྨིན་བྱེད་རྒྱུ་ཡི་
དབང་ལ་ནི། །རྡུལ་ཚོན་ངེས་པར་དགོས་ཤིང་སྐབས་གཞན་དུ། །རས་བྲིས་ཀྱིས་རུང་
བསྐུར་བའི་ཆོ་ག་ནི། །རྗེས་བཟུང་སཾ་བུ་ཊར་བཤད་བསྙེན་པ་ལ། །བུམ་པར་བརྟེན་དང་མ་
བརྟེན་གང་ཡིན་ཀྱང་། །དུས་གྲངས་མཚན་མར་རབ་འབྲིང་ཐ་མ་ཡི། །དབྱེ་བས་དགུར་
འགྱུར་གྲངས་བསྙེན་བརྟག་གཉིས་དང་། །སྡོམ་འབྱུང་དུ་གསལ་ས་ཡི་ཆོ་ག་ནི། །བརྟགས་
ནས་བློས་བཟུང་བདག་པོ་ལས་བསླངས་ཏེ། །སྐྱོན་དང་བགེགས་སྦྱངས་བཟུང་བསྲུང་ཆོ་ག་
བཅས། །སྤྱི་རྒྱུད་གུར་སོགས་ཀུན་ལས་ཐོར་བུར་བསྟན། །ས་ལྷ་ལྷ་དང་བུམ་པ་སློབ་མ་
རྣམས། །ལྷག་གནས་བྱ་བ་ཁ་སྦྱོར་སོགས་ནས་གསུངས། །ཐིག་གིས་བྲི་བར་ཆ་ཕྲན་རེ་
བཞི་དང་། །གོ་དྲུག་པ་སྟེ་གཉིས་འབྱུང་སྔ་མ་ནི། །ཤྲདྡྷས་གཞུང་མཛད་ལོ་ཆེན་བརྒྱུད་པའི་
180



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
སྲོལ། །རྗེ་བཙུན་གོང་མའི་ཕྱག་བཞེས་འདི་ཉིད་དོ། །ཕྱི་མ་ཨ་བྷཱ་ཡས་བཀྲལ་གཞན་
ལུགས་གཙོ། །ཚོན་གྱིས་བྲི་བར་མཚན་མ་དགོད་ཚུལ་གྱི། །དབྱེ་བས་བཞིར་འགྱུར་བུམ་པ་
དབུལ་བ་དང་། །བཅས་པའི་རྒྱན་དགྲམ་དཀྱིལ་འཁོར་སྒྲུབ་པ་ལ། །བདག་མདུན་སོ་སོ་བ་
དང་དབྱེར་མེད་གཉིས། །མཆོད་པ་དབྱེ་བ་མང་ཡང་བླ་མེད་སྐབས། །ཕྱི་ནང་གསང་བ་དེ་
ཁོ་ན་ཉིད་བཞིར། །འདུས་སོ་སློབ་དཔོན་འཇུག་ཅིང་དབང་བླང་བ། །སཾ་བུ་ཊར་བཤད་
ཀུན་གྱི་སྲོལ་དུ་སྣང་། །སློབ་མ་གཞུག་པ་སྤྲོས་པའི་བྱེ་བྲག་གིས། །རྒྱས་བསྡུས་འབྱུང་མོད་
ཆོ་གའི་གཙོ་བོ་མཐུན། །
དངོས་གཞི་ཡེ་ཤེས་ཐིག་ལེའི་ལུང་ཞིན་དུ། །བྱ་བའི་རྒྱུད་ལ་ཆུ་དང་ཅོད་པན་དབང་། །
སྤྱོད་རྒྱུད་དེ་སྟེང་རྡོ་རྗེ་དྲིལ་བུ་དང་། །མིང་གི་དབང་བསྐུར་རྣལ་འབྱོར་རྒྱུད་ལ་ནི། །ཕྱིར་མི་
ལྡོག་པའི་དབང་བསྣན་བླ་མེད་ལ། །གོང་མ་གསུམ་གྱི་དབང་གི་དངོས་གཞི་རྫོགས། །འདི་
ལ་བཅུ་བཞིར་དབྱེ་དང་བཅུ་གཅིག་ཏུ། །བསྡུ་བ་དེ་ཡང་རྣམ་པ་བཞིར་འདུས་སོ། །དང་པོ་
བཤད་རྒྱུད་རྡོ་རྗེ་ཕྲེང་བ་དང་། །ཕྱག་ཆེན་ཐིག་ལེ་སངས་རྒྱས་ཐོད་པའི་རྒྱུད། །དྲིལ་བུའི་
གཞུང་ལས་འབྱུང་ཞིང་ངོས་འཛིན་ནི། །མེ་ཏོག་ཕྲེང་བ་ཆུ་དང་ཅོད་པན་དང་། །རྡོ་རྗེ་དྲིལ་
བུ་མིང་དང་བརྟུལ་ཞུགས་དང་། །རྡོ་རྗེ་སློབ་དཔོན་དབང་དང་མཐའ་རྟེན་གསུམ། །དེ་
རྣམས་བུམ་པའི་དབང་སྟེ་བཅུ་གཅིག་སྟེང་། །གསང་དང་ཤེས་རབ་བཞི་པས་བཅུ་བཞིར་
འགྱུར། །དབུགས་དབྱུང་གཟེངས་བསྟོད་གཅིག་ཏུ་བྱས་པའོ། །ཡང་ན་ལུང་བསྟན་
དབུགས་དབྱུང་གཟེངས་བསྟོད་གསུམ། །སོ་སོར་དབྱེ་ཞིང་རྗེས་གནང་སློབ་དཔོན་གྱི། །
ཁོངས་སུ་བསྡུས་པས་བཅུ་བཞིའམ་བརྟུལ་ཞུགས་ལ། །ཐུན་མོང་ཐུན་མོང་མིན་པ་གཉིས་
ཡོད་ན། །སློབ་དཔོན་རྗེས་གནང་བཅས་པ་དབང་སྤྱི་ཡི། །ཁྱབ་བྱེད་དུ་བཏང་བཅུ་བཞི་
181



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཉིད་དུ་འགྱུར། །དེ་གཉིས་སོ་སོར་བགྲང་སྟེ་ལུང་བསྟན་སོགས། །གསུམ་པོ་གཅིག་ཏུ་བྱ་
བའི་ཚུལ་ཡང་ཡོད། །གོང་མ་སྡོམ་འབྱུང་ནས་བཤད་གཞན་གསུམ་ནི། །གྲུབ་པ་བརྒྱུད་
པའི་གསུང་གི་རྣམ་བཞག་གོ། བཅུ་གཅིག་བསྡུ་བ་རྡོ་རྗེ་གུར་ལྟར་ན། །བུམ་དབང་བརྒྱད་
དབྱེ་གོང་མ་གསུམ་དང་བཅས། །དུས་འཁོར་ལྟར་ན་བྱིས་པ་འཇུག་པའི་དབང་། །བདུན་
དང་གོང་མ་བཞི་སྟེ་བཅུ་གཅིག་གོ། བཞི་རུ་བསྡུ་བ་བརྟག་གཉིས་ལ་སོགས་ནས། །དགོད་
སོགས་ཆགས་བཞི་དག་པའི་རིམ་པས་གསུངས། །མདོར་ན་དབྱེ་བ་ཐམས་ཅད་བུམ་
དབང་ལས། །འབྱེད་ཕྱིར་བཞི་རུ་འདུ་སྟེ་རྒྱུ་མཚན་ཡང་། །སྦྱང་བྱ་དྲི་མ་བཞི་དང་བསྒོམ་
བྱའི་ལམ། །བཞི་དང་འབྲས་བུ་སྐུ་བཞི་ཡིན་པ་སོགས། །ཞིབ་པར་རྣལ་འབྱོར་དབང་ཕྱུག་
མན་ངག་ལས། །ཤེས་ཤིང་གྲུབ་དབང་ཐམས་ཅད་དགོངས་པ་མཐུན། །
མཇུག་ཆོག་མཆོད་ནས་གཤེགས་གསོལ་ལ་སོགས་སོ། །བསྐུར་བའི་དགོས་པ་གང་
ཟག་དབང་པོ་རབ། །དབང་རྗེས་གྲོལ་བ་ཨིནྡྲ་བྷཱུ་ཏི་བཞིན། །འབྲིང་རྣམས་དབང་ལ་
གོམས་ན་སྐྱེ་བདུན་དང་། །བཅུ་དྲུག་ན་འགྲུབ་ཐ་མ་ལམ་བསྒོམ་པའི། །སྣོད་རུང་དུ་བྱེད་
ལམ་གྱི་རྩ་བར་གྲུབ། །དཀྱིལ་འཁོར་མཐོང་བས་སྡིག་ཀུན་བྱང་བ་དང་། །དངོས་གྲུབ་གང་
འདོད་འབྱུང་བ་ཕན་ཡོན་ནོ། །གལ་ཏེ་མ་ཐོབ་རྒྱུད་དང་མན་ངག་དག །ཉན་བཤད་སྒོམ་
པར་མི་དབང་སྔགས་སྤྱོད་ན། །ཐུན་མོང་དངོས་གྲུབ་ཐོབ་ཀྱང་དམྱལ་བར་སྐྱེ། །སློབ་
དཔོན་མཚན་ཉིད་གསུངས་ཚད་མདོར་བསྡུ་ན། །བླ་མ་བརྒྱུད་པ་དང་ལྡན་རྒྱུད་དོན་རིག །
དམ་ཚིག་མཆོག་སྲུང་མན་ངག་དུ་མས་བརྒྱན། །སྙིང་རྗེས་རྒྱུད་བརླན་བསྟན་བཅོས་དུ་མ་
ཤེས། །ཞེས་གསུངས་ཕྱི་དང་གསང་བ་ཉེར་མཁོ་ཡི། །དེ་ཉིད་བཅུ་རིག་རྟེན་ཡང་དགེ་སློང་
མཆོག །དགེ་ཚུལ་འབྲིང་ཡིན་སར་གནས་མ་གཏོགས་པའི། ཁྱིམ་པ་ཐ་མར་གསུངས་སོ་
182



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
སློབ་མ་ཡང་། །མཚན་ཉིད་ཅི་རིགས་པ་ཚང་ཁྱད་པར་དུ། །བླ་མེད་བྱང་ཆུབ་བསྒྲུབ་ལ་
ཆེས་རིངས་པས། །དམ་ཚིག་དོན་དུ་གཉེར་གཙོ་བསྐུར་བའི་དུས། །བསྐུར་བའི་གནས་
རྣམས་རྒྱུད་ནས་གསུངས་བཞིན་བརྟག །དབང་བཞི་རིམ་པར་སྤྱི་བོ་ལྕེ་དང་ནི། །དབང་གི་
གནས་དང་རླུང་སེམས་ལ་གཏོར་ཞིང་། །བླུགས་པའི་ངེས་ཚིག་ས་བོན་ཆུ་ལུད་ཀྱིས། །བྲན་
པའི་དཔེས་བསྟན་སྐུ་བཞིའི་མྱུ་གུ་བསྐྱེད། །གཞན་ཡང་དྲི་མ་འཁྲུད་དང་ལམ་ལ་དབང་། །
དངོས་གྲུབ་སྐལ་སྟེར་མཆོག་གི་གོ་འཕང་ལ། །འཇོག་ཕྱིར་དབང་ཞེས་བརྗོད་པ་སྒྲ་དོན་ནོ། །
གནས་སྐབས་རགས་པ་རྒྱུ་ལམ་འབྲས་གསུམ་གྱིས། །འབྱེད་ཀྱང་གང་ཟག་ལ་ལྟོས་དུ་མར་
འགྱུར། །དབང་ཆོག་དེ་ལས་སྔགས་སྡོམ་ཐོབ་པའི་དུས། །རིགས་ལྔའི་སྡོམ་བཟུང་བརྗོད་
པ་ཐ་མའི་རྗེས། །སྐྱེ་བར་འདོད་ཀྱང་ཁས་བླངས་ཀྱི་སྒོ་ནས། །ཐོབ་པ་ཙམ་སྟེ་ཆོ་གས་
བསྐྱེད་པ་མིན། །འདོད་ན་དངོས་གཞིའི་ཆོ་ག་དོན་མེད་འགྱུར། ཁ་ཅིག་དམ་ཚིག་གསུམ་
སྦྱིན་གནས་སྐབས་སུ། །ཐོབ་པས་བུམ་དབང་ཉིད་ཀྱིས་རྫོགས་པར་འདོད། །རབ་དབྱེར་
བླ་མ་བཙལ་ལ་དབང་བཞི་བླངས། །དེ་ཡིས་སྡོམ་པ་གསུམ་ལྡན་འགྱུར་རོ་ཞེས། །རྒྱལ་བ་
ཀུན་གྱི་བགྲོད་ཅིག་བླ་མེད་ཀྱི། །དབང་དུ་མཛད་ནས་གསུངས་པ་འགོག་གམ་ཅི། །གལ་
ཏེ་འདོད་ན་རྣལ་འབྱོར་རྒྱུད་དང་ནི། །རྣལ་འབྱོར་ཆེན་པོའི་སྡོམ་པ་ཁྱད་མེད་འགྱུར། །ཡེ་
ཤེས་ཞབས་ལུགས་ལ་སོགས་འགའ་ཞིག་ཏུ། །དམ་ཚིག་གསུམ་པོ་སློབ་མའི་དབང་གི་
སྐབས། །འབྱུང་བས་དུས་དེར་རྫོགས་པར་སྨྲ་ནུས་སམ། །སངས་རྒྱས་ཀུན་གྱི་སྡོམ་པ་ཨེ་
ཝཾ་གྱི། །རྣམ་པ་བདེ་བ་ཆེན་པོ་གསུམ་པ་ཡི། །དབང་ལས་ཐོབ་པ་རྒྱུད་ནས་བསྟན་པ་དང་། །
དམ་ཚིག་ཉི་ཤུ་མན་ངག་གནད་དྲུག་སོགས། །གསུང་ངག་རྣམ་གཞག་མཐའ་དག་བློས་
འདོར་རམ། །འདི་ཉིད་ལུང་དང་རིགས་པས་དགག་པ་དང་། །རང་ལུགས་སྒྲུབ་པ་ཀུན་
183



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
མཁྱེན་ཆོས་ཀྱི་རྗེའི། །གསུང་རབ་བདུད་རྩི་ཉིང་ཁུ་རྩ་འགྲེལ་ལ། །བལྟས་པས་སྙིང་ལ་
ཟབ་དོན་རི་མོ་འཆར། །
མདོར་ན་རྒྱུད་སྡེ་བཞི་པོ་རང་རང་གི། དབང་གི་དངོས་གཞི་རྡོ་རྗེ་སློབ་དཔོན་དུ། །
སྒྲུབ་པའི་དབང་ཡིན་སྤྱི་རྒྱུད་ལུང་གིས་གྲུབ། །དེ་ཕྱིར་སོ་སོའི་སློབ་དཔོན་དབང་གི་སྐབས། །
རྒྱུད་བཞི་རང་སྐལ་དམ་ཚིག་སྡོམ་པ་ཐོབ། །
བླ་མེད་སྐབས་སུ་དམ་ཚིག་གསུམ་སྦྱིན་པར། །སློབ་དཔོན་དབང་ཞེས་གསུངས་པ་
ཡོ་ག་དང་། །སྒོ་བསྟུན་ཙམ་ཡིན་དེ་ཉིད་བུམ་དབང་དུ། །བཞག་སྟེ་གོང་མ་གསུམ་དང་
བཅས་པ་ནི། །དངོས་གཞི་སློབ་དཔོན་དབང་དུ་གུར་ལས་བཤད། །
གོང་མ་དབང་གི་དངོས་གཞི་མི་འདོད་ན། །རྫོགས་རིམ་དང་ནི་སྐུ་བཞིའི་ཕྱི་མ་
གསུམ། །ལམ་དང་འབྲས་བུའི་དངོས་གཞི་མིན་པར་འགྱུར། །ཅིས་ཀྱང་འདོད་ན་བསྐྱེད་
རྫོགས་རྣམ་པ་གཉིས། །རྟེན་དང་བརྟེན་པར་གསུངས་པ་གང་གིས་སྒྲུབ། །
བུམ་དབང་སྐབས་ཐོབ་བསྐྱེད་རིམ་སྡོམ་པ་ནི། །ཐ་མལ་རྣམ་རྟོག་སྤོང་བའི་སེམས་
པ་དང་། །མཚུངས་ལྡན་དུ་གྱུར་གཙོ་སེམས་རྣམ་རིག་གི། ངོ་བོར་སྐྱེ་ཞིང་གོང་མ་གསུམ་གྱི་
སྐབས། །ཐོབ་པའི་རྫོགས་རིམ་སྡོམ་པའང་དེ་བཞིན་དུ། །གྱ་ནོམ་ལྷར་ཞེན་རྟོག་པ་སྤོང་
སེམས་ཀྱི། །སེམས་བྱུང་གཙོ་སེམས་བཅས་པའི་ངོ་བོར་སྐྱེ། །འདི་ཡི་སྤོང་སེམས་ཐོབ་པ་
ཉན་ཐོས་ལྟར། །སྤོང་བར་ཁས་བླང་སེམས་པ་མངོན་གྱུར་ཙམ། །མིན་པར་ཉམས་མྱོང་
ཁྱད་པར་ཅན་སྐྱེས་པས། །དོན་གྱིས་ཐོབ་པ་གང་ཟག་ཕལ་ཆེ་ལ། །འབྱུང་མོད་དཔོན་སློབ་
ཆོ་ག་ཚད་ལྡན་གཙོ། །འབྲས་བུ་སངས་རྒྱས་ཡེ་ཤེས་ངོ་བོ་རུ། །སྐྱེ་བའང་ཡོད་དེ་ཨིནྡྲ་བྷ་ཏི་
བཞིན། །སྤྲུལ་པའི་དཀྱིལ་འཁོར་ཉིད་དུ་དབང་ཐོབ་པ། །ངེས་པར་མཚོན་བྱ་དོན་གྱི་ཡེ་
184



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
ཤེས་སུ། །སྐྱེ་བ་རྗེ་བཙུན་རྣལ་འབྱོར་དབང་ཕྱུག་བཞིན། །གྲུབ་པས་བསྐུར་དང་སློབ་མ་
དག་པ་ལ། །མཚོན་བྱེད་དཔེ་ཡི་ཡེ་ཤེས་ཉིད་དུ་སྐྱེ། །དོན་གྱི་ཡེ་ཤེས་སྐྱེ་བའི་སྐབས་ཀྱང་
སྲིད། །བསོད་ནམས་བསགས་དང་ལས་འཕྲོ་སད་པ་དང་། །རྩ་ཁམས་བཟང་བའི་སློབ་
མར་རྗེས་ཀྱི་བློས། །གསལ་བར་ངོ་ཤེས་ཡེ་ཤེས་ཉིད་དུ་སྐྱེ། །སྐུ་བཞིའི་ས་བོན་ཐེབ་པའང་
འདི་ནས་འཇོག །
ཐོབ་པ་ཇི་བཞིན་བསྲུངས་ན་དངོས་གྲུབ་དང་། །མ་བསྲུངས་མནར་མེད་ལ་སོགས་
སྐྱེ་འགྱུར་བར། །དྲན་པས་རིགས་གཟུགས་སྙེམས་བཅས་ལྟུང་བ་ལ། །ཇི་མི་སྙམ་པའི་ང་
རྒྱལ་ངེས་བཅོམ་སྟེ། །བག་ཡོད་དྲན་ཤེས་མ་འཁྲུལ་བ་ཡིས་བསྐྱང་། །བྱ་རྒྱུད་དམ་ཚིག་
གསང་བ་སྤྱི་རྒྱུད་ལས། །ཐེག་པ་ཆེན་པོའི་དཀོན་མཆོག་རྣམ་གསུམ་པོ། །ནམ་ཡང་མི་
བཏང་༡སྐྱབས་འགྲོའི་བསླབ་བྱ་བཟུང་། །བྱང་སེམས་རྣམས་དང་དེ་ཡི་སྡེ་སྣོད་དུ། །བཤད་
པའི་བསླབ་བྱ་རྣམས་ཀྱང་གུས་པས་སྒྲུབ༢། །རིགས་སྔགས་གསང་སྔགས་ཀྱིས་བསྡུས་ལྷ་
ཚོགས་ལ། །བཟང་ངན་འཛིན་སྤང་ ༣སྤྱི་ཡི་དམ་ཚིག་གོ། །
རང་འདོད་ལྷ་ལ་ལྷག་པར་གུས་༡བྱ་ཞིང་། །མ་གྲུབ་བཅིངས་སོགས་སྤོག་ཆོག་ཀྱང་
མི་བྱ། །བྱ་རྒྱུད་སྒོར་ཞུགས་དམ་ཚིག་ཅན་༢དང་ནི། །བསྟན་ལ་ཞུགས་ཤིང་སྒྲུབ་པའི་
མཛའ་བོ་དང་༣། །དབང་རྒྱུད་མན་ངག་སྟེར་བའི་བླ་མ་ལ༤ ། །རབ་ཏུ་གུས་པར་བྱ་ཡི་
བརྙས་པ་དང་། །སྨད་དང་མཐོ་འཚམས་གནོད་པར་འགྱུར་མི་བྱ། །གནོད་གནས་ལ་
སོགས་ཐུན་མོང་སྒྲུབ་པའི་ལྷ། །མ་གྲུབ་(སྡང་དང་ཁྲོ་བ་མི་བྱའོ། །ཚེས་བརྒྱད་ལ་སོགས་
དུས་མཚམས་བཟང་པོ་ལ། །རང་འདོད་ལྷ་དང་དཀོན་མཆོག་གསུམ་པོ་མཆོད༦། །དབང་
ཕྱུག་ཁྱབ་འཇུག་ལ་སོགས་ཕྱི་རོལ་པའི། །གཞུང་ལྟར་མི་༧མཆོད་རྣལ་འབྱོར་ཉམས་མི་
185



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ལེན། །གློ་བུར་འོངས་པའི་མགྲོན་ལ་ཟས་དང་ནི། །གནས་མལ་སོགས་ཀྱིས་མཆོད་པ་༨ཅི་
འགྲུབ་བྱ། །སྲོག་ཆགས་ཕྲ་མོ་རྣམས་ལ་བྱམས་༩པའི་སེམས། །བརྟན་པར་བཞག་ཅིང་
གནོད་པའི་ལས་མི་བྱ། །ཐེག་པ་ཆེ་ལ་དགའ་བས་བསོད་ནམས་དག །འཕེལ་ཕྱིར་བཟླས་
བརྗོད་སྦྱིན་སྲེག་མཆོད་པ་དང་། །སྡོམ་པ་བཟུང་བ་སོགས་ལ་ནན་ཏན་༡༠བསྐྱེད། །བཟླས་
བརྗོད་བྱེད་ལ་བརྩོན་པ་དེའི་ཀུན་སྤྱོད། །ལེགས་གྲུབ་སོགས་ཀྱི་རྒྱུད་ནས་འབྱུང་བཞིན་
སྤྱད༡༡། །དམ་ཚིག་གསུམ་བཀོད་ལ་སོགས་སོ་སོ་ཡི། །རྒྱུད་ནས་བསྟན་པའི་དམ་ཚིག་
རྣམས་ཀྱང་སྲུང་༡༢། །དབང་བསྐུར་མ་ཐོབ་ཐོབ་ཀྱང་ཉམས་པ་ལ། །སྔགས་དང་ཕྱག་རྒྱ་
མི་སྦྱིན་སྦ་བ་༡༣རྣམས། །དབང་ལས་ཐོབ་པའི་དམ་ཚིག་བཅུ་གསུམ་མོ། །
འདི་ཡི་སྒྲུབ་ཕྱོགས་ལས་འདས་དགག་ཕྱོགས་སུ། །སྦྱང་པས་རྩ་ལྟུང་ཉིད་དུ་འགྱུར་
བར་བཤད། །སྤྱོད་རྒྱུད་དམ་ཚིག་རྣམ་སྣང་མངོན་བྱང་ལས། །ཐུན་མོང་བསླབ་བྱ་མི་དགེ་
བཅུ་སྤོང་ཞིང་། །བྱང་ཆུབ་སེམས་དཔའི་སྡོམ་པ་འཛིན་པ་རྣམས། །ཡིན་ཞིང་ཐུན་མོང་མིན་
པའི་དམ་ཚིག་ནི། །དམ་པའི་ཆོས་༡དང་སྨོན་འཇུག་བྱང་ཆུབ་སེམས༢། །སྲོག་གི་ཕྱིར་ཡང་
མི་བཏང་སེར་སྣ་དང་༣། །སེམས་ཅན་གནོད་པ་༤ མི་བྱ་བཞི་པོ་ལས། །ལྡོག་པ་རྩ་ལྟུང་
ཡིན་གསུངས་ཡོ་ག་ལ། ཁས་བླངས་དང་ནི་ཆོ་གས་ཐོབ་པ་གཉིས། །དང་པོ་བཤད་རྒྱུད་རྡོ་
རྗེ་རྩེ་མོ་ནས། །རིགས་ལྔ་སོ་སོ་དང་ནི་སྤྱིའི་དམ་ཚིག །དེ་དག་མདོར་བསྡུས་བསྒྲགས་པའི་
ཚུལ་གསུམ་གསུངས། །སོ་སོའི་དམ་ཚིག་དེ་བཞིན་གཤེགས་རིགས་ལ། །བླ་ན་མེད་པའི་
དཀོན་མཆོག་རྣམ་པ་གསུམ། །སྐྱབས་སུ་བཟུང་དང་རྡོ་རྗེའི་རིགས་མཆོག་ལ། །རྡོ་རྗེ་དྲིལ་
བུ་ཕྱག་རྒྱ་ཆེན་པོ་སྟེ། །སྐུ་གསུང་ཐུགས་ཀྱིས་བསྡུས་པ་སློབ་དཔོན་བཅས། །བཟུང་བ་
ཡིན་ནོ་རིན་ཆེན་རིགས་ལ་ནི། །ཟང་ཟིང་མི་འཇིགས་ཆོས་དང་བྱམས་པ་སྟེ། །སྦྱིན་པ་རྣམ་
186



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
བཞི་དུས་དྲུག་དངོས་དང་ནི། །འདུན་པས་བཏང་ངོ་པདྨའི་རིགས་དག་པར། །ཕྱི་དང་
གསང་བའི་རྒྱུད་དང་ཐེག་གསུམ་གྱིས། །བསྡུས་པའི་ཆོས་འཛིན་ལས་ཀྱི་རིགས་ཆེན་པོར། །
སྡོམ་པ་ཐམས་ཅད་འཛིན་དང་མཆོད་པ་ལ། །བརྩོན་པ་རྣམས་སོ་རིགས་ལྔ་སྤྱིའི་དམ་ཚིག །
ཚུལ་ཁྲིམས་གསུམ་པོ་སྤྱི་རུ་བཤད་པ་ནི། །ནམ་སྙིང་མདོར་བཤད་བྱང་ཆུབ་སེམས་དཔའ་
ཡི། །ཕམ་པ་བཅུ་བཞིའི་སོ་སོར་བཤད་པ་ནི། །རྩ་བཞི་ཆང་དང་བཅས་པ་གཞན་དོན་དུ། །
འགྱུར་ན་མ་གཏོགས་སྤོང་བ་ཉེས་སྤྱོད་སྡོམ། །སྐྱེས་བུ་དམ་པ་དང་ནི་རྣལ་འབྱོར་པར། །
བསྟེན་ནས་དགེ་བཅུའི་ཆོས་ཀུན་སྡུད་ཅིང་སྤྱོད། །ཐེག་པ་དམན་ལ་འདོད་པ་མི་བྱ་སོགས། །
ལྡོག་ཕྱོགས་བཞི་བྲལ་སེམས་ཅན་དོན་བྱེད་དོ། །བསྡུས་ཏེ་བསྒྲགས་པར་སྡོམ་པ་གོང་མ་རུ། །
འོག་མ་འདུ་ཕྱིར་གཞན་ལ་གནོད་པ་དང་། །གཞན་དག་མ་དད་འགྱུར་སྤོང་ཕྱག་རྒྱ་དང་། །
མཚན་མ་འགོམ་སོགས་བརྙས་ཐབས་ཀུན་སྤོང་ཞིང་། །བྱ་སྤྱོད་དམ་ཚིག་རྣམས་ཀྱང་སྲུང་
དགོས་བསྟན། །དེ་ཉིད་བཟུང་བར་གོ་རིམ་དངོས་ཤུགས་ཀྱི། །ཚིག་རིས་ཙམ་ལས་ངོ་བོར་
ཁྱད་པར་ཅི། །ཆོ་གས་ཐོབ་པ་དཔལ་མཆོག་དང་པོ་ནས། །རྩ་ལྟུང་བཅུར་བསྟན་༡སྨོན་
འཇུག་༢སེམས་བསྐྱེད་དང༌། །ཟླ་བ་རྡོ་རྗེའི་བདེན་གཉིས་སེམས་༣བཏང་དང་། །དམ་
ཆོས་འཐིང་སླད་༤ ཀྱིས་སྤོང་ངག་ཙམ་གྱིས། །སྤོང་ཞིང་(གླེགས་བམ་ཚོང་སོགས་ཀྱིས་
འདོར་བ། །རྨོངས་པའི་དབང་གིས་ཆོས་ལ་“སྨོད་པ་སྟེ། །དང་པོ་གཉིས་ནི་རྗོད་བྱེད་སྡེ་
སྣོད་དང༌། །ཕྱི་མ་བརྗོད་བྱའི་ཉམས་ལེན་སྤོང་བར་འཇོག །དབང་ཐོབ་ལུས་ངག་ཡིད་
གསུམ་བྱེད་ལས་བཅས། །ཕྱག་རྒྱ་བཞི་འབྲེལ་ལྷ་ཡི་རྣལ་འབྱོར་བཞིར། །བྱིན་གྱིས་
བརླབས་པའི་བདག་ཉིད་ཡོངས་དོར་ནས༧། །དཀའ་ཐུབ་དྲག་པོས་ལུས་སེམས་གདུང་བ་
དང༌། །དམ་ཚིག་རྡོ་རྗེ་དྲིལ་བུ་སྤོང་བ་༨དང་། །ཕྱག་རྒྱ་བཞི་སྤོང་༩ཐ་མལ་གནས་པ་དང་། །
187



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
རྡོ་རྗེ་སློབ་དཔོན་སྨད་པ་༡༠རྣམས་ཀྱི་སྟེང་། །རྡོ་རྗེ་འབྱུང་བར་མ་སྨིན་གསང་སྒྲོག་པ། །རྩ་
ལྟུང་ཉིད་དུ་བཤད་བསྣན་བཅུ་གཅིག་གོ། །
རྣལ་འབྱོར་བླ་མེད་རྒྱུད་ལ་ཁས་བླངས་ཀྱིས། །ཐོབ་པ་ཡོ་ག་དང་མཚུངས་སྟ་གོན་
ནས། །བཞི་པའི་བར་གྱི་ཆོ་ག་ལས་སྐྱེས་བར། །འདུས་པར་རིགས་ལྔའི་དམ་ཚིག་ཤ་ལྔ་པོ། །
བསྟེན་པ་དང་ནི་དགོངས་ཏེ་གསུངས་པ་ཡི། །དམ་ཚིག་བཞི་བཤད་བདེ་མཆོག་རྒྱུད་དུ་ནི། །
ཚངས་སྤྱོད་ཉེར་གཉིས་ཤེས་རབ་མར་བརྟེན་པའི། །དམ་ཚིག་བརྒྱད་སོགས་འབྱུང་ཞིང་
དུས་འཁོར་ནས། །བརྟུལ་ཞུགས་ཉེར་ལྔ་བཤད་དང་ལམ་འབྲས་སུ། །དབང་བཞིའི་དམ་
ཚིག་ཉི་ཤུ་གསུངས་པ་སོགས། །རྒྱུད་དང་མན་ངག་སྒོས་ཀྱི་ཆོས་མང་ཡང་། །སྤང་བྱ་སྤོང་
དང་བསྟེན་བྱ་བསྟེན་པར་འདུ། །སྤང་བྱ་རྩ་བའི་ལྟུང་བ་བཅུ་བཞི་དང་། །ཡན་ལག་ལྟུང་བ་
བརྒྱད་དེ་ཉི་ཤུ་གཉིས། །བུམ་དབང་དམ་ཚིག་བླ་མེད་ཐམས་ཅད་མཐུན། །གཞུང་དངོས་
འདུས་པའི་རྒྱུད་ཆེན་འབུམ་པ་ལས། །ཕྱུང་པར་བཞེད་ཅིང་དམ་པ་དང་པོ་དང་། །གཤིན་
རྗེའི་དགྲ་ནག་གུར་གྱིས་གསལ་བར་བསྟན། །གང་རུང་གཅིག་སྤྱད་སྔགས་སྡོམ་རྩ་བ་ནས། །
ཟད་ཅིང་དངོས་གྲུབ་སྐལ་བ་མེད་པས་ན། །རྩ་བའི་ལྟུང་བ་ཞེས་བརྗོད་ལྗོན་ཤིང་གི། རྩ་བ་
ཉམས་པ་དང་མཚུངས་རེ་རེ་ནས། །དྲུག་གི་རྣམ་པར་འཇོག་བྱེད་རགས་པ་ནི། །ལྟུང་བའི་
ངོ་བོ་ལུས་ངག་ཡིད་གསུམ་ཀས། །བསྐྱེད་ཀྱང་ཡིད་གཙོ་སློབ་དཔོན་སྨོད་སོགས་སོ། །ཡན་
ལག་ལྔ་ལས་ལྟུང་བ་འབྱུང་བའི་རྟེན། །སྡོམ་ལྡན་ཤེས་པ་རང་བཞིན་དུ་གནས་པ། །ཡུལ་
ནི་བླ་མ་རྡོ་རྗེའི་སྤྱན་སོགས་སོ། །
ངོ་བོ་ཉིད་ཀྱི་ཡན་ལག་ཡིད་ཉིད་ལ། །རྫོགས་བྱེད་ལུས་ངག་གང་འཇུག་གིས་
གྲོགས་བྱས། །འབྱུང་བའི་རྒྱུ་ནི་མི་ཤེས་བག་མེད་པ། །ཉོན་མོངས་མང་དང་བསླབ་ལ་མ་
188



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
གུས་པ། །དུས་སྐབས་ཡན་ལག་བྱ་བ་ཟིན་པ་དང་། །ཡུལ་གྱིས་གོ་དང་སུན་པར་གྱུར་
སོགས་དཔྱད། །ལྟུང་བར་འགྱུར་བའི་རྒྱུ་མཚན་དབང་གི་དུས། །དམ་ལ་བཞག་ཅིང་སྲུང་
བར་ཁས་བླངས་ཕྱིར། །མི་འབྱུང་ཆེད་དུ་བླ་མ་ལྷ་དང་ནི། །སྨན་པར་འདུ་ཤེས་བཀའ་ལ་
ལམ་པོ་ཆེ། །སྤྱན་ལ་དག་སྣང་སྦྱང་བ་སོགས་ལ་འབད། །བྱུང་བ་ཕྱིར་འཆོས་འོག་ནས་
འཆད་འགྱུར་ཞིང་། །ཆེ་ཆུང་འཇོག་བྱེད་ཡུལ་བསམ་ངོ་བོ་ཉིད། །ནུས་ཚབ་ལན་གྲངས་
རྣམ་པ་ལྔ་ཡིས་ཏེ། །ཡུལ་ལ་མཆོག་འབྲིང་དམན་དང་བསམ་པ་ལ། །ཉོན་མོངས་མང་དང་
མ་གུས་བག་མེད་རྨོང་། །ངོ་བོ་ལུས་ངག་ཡིད་གསུམ་ཚང་བ་དང་། །གཉིས་ལྡན་ཆིག་རྐྱང་
ཉེས་པའི་ནུས་པ་ལ། །ཕ་རོལ་ཡུལ་ལ་གནོད་ཚབ་ཆེ་འབྲིང་ཆུང་། །ལན་གྲངས་ཡང་ཡང་
བྱས་དང་གཉིས་སམ་གསུམ། །གཅིག་སྤྱད་དེ་དག་ཀུན་ཀྱང་རིམ་བཞིན་དུ། །རྣམ་སྨིན་ལ་
ལྟོས་ཆེ་འབྲིང་ཆུང་ངུར་འཇོག ། །
ཞིབ་པར་འཁྲུལ་སྤོང་ཉིད་ལས་རྟོགས་བྱ་མོད། །འདིར་ནི་སོ་སོའི་ངོ་བོ་ཙམ་བརྗོད་
ན། །དབང་རྒྱུད་མན་ངག་སྟེར་བའི་སུམ་ལྡན་ནམ། །གང་ལས་དབང་ཐོབ་རྡོ་རྗེ་སློབ་
དཔོན་ལ། །བརྙས་ཤིང་ཀུན་ནས་མནར་སེམས་ཀྱིས་སྨོད་པ༡། །དགོས་པ་མེད་པ་འོག་
མའི་ཕམ་པ་དང་། །ཕམ་འདྲ་བཞི་སྤྱད་བདེ་གཤེགས་བཀའ་ལས་འདས་༢། །སྔགས་ཀྱི་
ཐེག་པ་སྤྱིར་ཞུགས་རྡོ་རྗེའི་སྤྱན། །བླ་མ་དཀྱིལ་འཁོར་གཅིག་གྱུར་རིམ་ལྕི་བར། །དགྲར་
འཛིན་སེམས་ཀྱིས་ཁྲོ་ཞིང་རྣམ་པར་༣འཚེ། །སེམས་ཅན་གང་ཡང་རུང་ལ་བདེ་འདོད་དང་། །
བྲལ་བའི་སེམས་ཀྱིས་བྱམས་པ་བཏང་བ་༤ དང་། །སེམས་ཞུམ་བྱང་ཆུབ་སྤྱོད་པས་སྐྱིད་
ལུག་ཅིང་། །ཞི་བར་སྲེད་པས་སྨོན་སེམས་བཏང་བ་(དང་། །ཐེག་པ་གོང་འོག་གིས་བསྡུས་
རང་གཞན་ཀྱི། །གྲུབ་པའི་མཐའ་སྟེ་ཆོས་ལ་སྨོད་པ་༦དང་། །དབང་བསྐུར་མ་ཐོབ་ཐོབ་
189



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཀྱང་ཉམས་པ་ལ། །གསང་བའི་རྫ་ས་དང་ཀུན་སྤྱོད་ཆོས་སྟོན་དང་༧། །སངས་རྒྱས་ལྔ་
སོགས་རང་བཞིན་ཕུང་ཁམས་ལ། །ངན་དང་མི་གཙང་འདུ་ཤེས་ཀྱིས་སྨོད་ཅིང་། །ལོག་
པའི་དཀའ་ཐུབ་ཀྱིས་གཟིར་ལྕེབ་སོགས་རྩོམ༌། །དོན་དམ་དེ་བཞིན་ཉིད་ཀྱི་དག་པ་དང་། །
ཀུན་རྫོབ་ལྷ་སྐུ་སོ་སོའི་དག་པ་ལ། །དག་གམ་མ་དག་སྙམ་པའི་ཐེ་ཚོམ་༩པ། །བླ་མ་
བསྟན་པ་སེམས་ཅན་ལ་འཚེ་བའི། །གདུག་པ་ཅན་ལ་བྱམས་ཤིང་མི་སྒྲོལ་༡༠བ། །མིང་
དང་མཚན་མ་སོགས་བྲལ་ཆོས་རྣམས་ལ། །དེར་འཛིན་རྟེན་འབྲེལ་ཟབ་མོར་མི་དཔྱོད་པ་
༡༡། །སེམས་ཅན་དཀོན་མཆོག་གསུམ་སོགས་ལ་དད་པ། །སེམས་སུན་འབྱིན་པས་དད་
པ་ལོག་འཇུག་པ་༡༢། །ཚོགས་ཀྱི་དམ་རྫས་གཙང་སྨེའི་རྟོག་པ་དང་། །སྡོམ་པ་འོག་མར་
ཞེན་པས་མི་བསྟེན་པ། །ཤེས་རབ་རང་བཞིན་བུད་མེད་རྟེན་ཉིད་ལ། །སྐྱེས་པའི་རྟེན་ལས་
བཀར་ཏེ་སྨོད་པ་༡༤རྣམས། །ཡིད་ཀྱི་མི་དགེ་ཆེན་པོ་དང་ལྡན་ཕྱིར། །རྩ་བའམ་རང་
བཞིན་ཉེས་པའི་ཐ་སྙད་རུང་། །སྤྱད་པས་དངོས་གྲུབ་འགྱང་བ་ལྗོན་ཞིང་གི། ཡལ་ག་
བཅད་མཚུངས་ཡན་ལག་ལྟུང་བ་ཞེས། །རྩ་ལྟུང་ཅི་རིག་པར་གཏོགས་ཡན་ལག་དག །མ་
ཚང་བ་སྟེ་སྦོམ་པོ་ཞེས་སུའང་བརྗོད། །རྟེན་ཡུལ་བསམ་པ་ངོ་བོ་དུས་སྐབས་ལྔ། །ཞིབ་ཏུ་
རྩི་བྱ་སོ་སོའི་ངོ་བོ་ནི། །མ་སྨིན་ཉམས་པས་དམ་ཚིག་མི་ལྡན་པའི། །རིག་མ་བསྟེན་པར་
དགའ་ཞིང་དམ་བཅས་པ་༡། །ཚོགས་འཁོར་དུས་སུ་ཁྲོ་བའི་སེམས་མེད་ཀྱང་། ཁ་ཤགས་
སྣ་ཚོགས་འགྱེད་པས་རྩོད་པ་༢དང་། །དུས་སྐབས་གཞན་དུ་དབང་ཐོབ་གང་ཟག་ལ། །
དགོས་པ་མེད་པར་བརྡ་སྐད་སྟོན་པ་༣དང་། །གང་ལ་དད་པའི་ལམ་ལས་ལམ་གཞན་
གྱིས། །དཀྲི་བ་སྣོད་དང་མི་མཐུན་ཆོས་སྟོན་པ། །རྡོ་རྗེ་ཐེག་པར་མི་མོས་ཉན་ཐོས་སམ། །
དེ་འདྲའི་ནང་དུ་ཞག་བདུན་འདའ་བར་གནས། །བུམ་དབང་དང་ནི་དབང་རྫོགས་སྦྱོར་བ་
19O



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
ངེས། །མ་སོང་མཆོག་དབང་བསྐུར་དང་གྲོལ་༦ལམ་སྟོན། །ཕྱག་རྒྱའི་དགོས་པ་དང་ནི་དེ་
བཞིན་ཉིད། །མི་ཤེས་པའི་དྲུང་ཕྱག་རྒྱ་དགོས་མེད་འཆའ༧། །ལྷ་ཡི་བསྙེན་པ་ལས་རུང་མ་
སོང་བ། །དཀྱིལ་འཁོར་བྲི་སྒྲུབ་སོགས་ལ་འཇུག་༨པ་དང་། །ཕྱི་དྲོའི་ཁ་ཟས་ས་བརྐོ་རྩ་
གཅོད་སོགས། །འོག་མའི་བཅས་ལས་དགོས་མེད་འདའ་བའོ། །
འདི་ཡི་གསུམ་པ་བདུན་པ་ངག་ལུས་ཀྱི། །དབྱེ་བ་ཙམ་ལས་ངོ་བོ་གཅིག་ཏུ་འདུ། །
ཀུན་ཀྱང་ཡིད་ཀྱི་མི་དགེ་ཕྲ་མོ་ཡིས། །བསྐྱེད་ཕྱིར་བཅས་པའི་ཁ་ན་མ་ཐོར་བརྗོད། །རྩ་
ལྟུང་སྤྱད་པས་བདུད་བཞིས་འཚེ་བ་དང་། །ལྕི་ཡང་དབང་གིས་མནར་མེད་དམྱལ་གཞན་
གྱི། །སྡུག་བསྔལ་རིམ་བསྐྱེད་ཅི་སྟེ་ཐར་གྱུར་ཀྱང་། །ངན་འགྲོ་གཞན་མྱོང་ཡན་ལག་ལྟུང་
བ་ཡིས། །དངོས་གྲུབ་འགོར་ཞིང་བདུད་དང་སྡུག་བསྔལ་འཕེལ། །རྩ་ལྟུང་མ་གོས་ལམ་ལ་
མ་འབད་ཀྱང༌། །སྐྱེ་བ་བཅུ་དྲུག་ཚུན་ལ་མཆོག་འགྲུབ་ཅིང་། །གནས་སྐབས་དངོས་གྲུབ་
འབྱུང་སོགས་ཕན་ཡོན་ཏེ། །རྒྱུད་སྡེ་འོག་མ་གསུམ་ལ་ཚུལ་འདི་དང་། །བྱང་སྡོམ་གང་ཉེའི་
ལྟུང་བའི་རིག་པ་བསྒྲེ། །
བསྟེན་བྱའི་དམ་ཚིག་རགས་བསྡུས་གུར་ལྟར་ན། །དང་པོའི་ལས་པའི་སྒྲུབ་བྱའི་
ཆོས་བཅུ་བདུན། །བརྟན་པ་ཐོབ་པའི་བསླབ་བྱ་རྣམ་པ་དྲུག །བྱང་ཆུབ་བར་དུ་སྐྱབས་
གསུམ་མི་སྤོང་ཞིང་། ཁས་བླང་དམ་ཚིག་མི་ཉམས་རྟག་ཏུ་བསྐྱང་། །རྡོ་རྗེ་དྲིལ་བུ་དང་ནི་
གཙུག་ཏོར་བཅང་། །སྦྱིན་སྲེག་བླུག་ཅིང་དཀྱིལ་འཁོར་བཞེངས་པ་དང་། །སྐུ་གཟུགས་
རབ་གནས་འབྱུང་པོའི་གཏོར་མ་སྟེ། །ཀུན་ཀྱང་ཕྱི་ནང་གསང་བ་གསུམ་གསུམ་ལྡན། །
རྒྱུན་དུ་སྔགས་བཟླས་བསྐྱེད་རིམ་བསམ་གཏན་སྒྲུབ། །སློབ་མ་བསྡུ་ཞིང་རྒྱུད་སོགས་ཆོས་
ཟབ་བཤད། །སེམས་ཅན་བྱམས་པས་བསྐྱང་བ་འདི་གསུམ་ལ། །སྦྱིན་པ་རྣམ་བཞི་ཚང་
191



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གསུང་སངས་རྒྱས་ལ། །ཚོགས་བསགས་ཛམྦྷ་ལ་ལ་ཆུ་སྦྱིན་ཞིང་། །ཞི་སོགས་རབ་
འབྱམས་ལས་རྣམས་ཡང་དག་སྤྱད། །མཆོད་རྟེན་གདབ་པ་རྣམས་ཏེ་སློབ་མ་དང་། །སློབ་
དཔོན་རིགས་ཅན་བྱ་བ་རྣམ་པར་དབྱེ། །ཏིང་འཛིན་བརྟན་པ་དྲོད་ཐོབ་གང་ཟག་གིས། །
ལྕགས་ཀྱུ་ཞགས་སོགས་ཕྱག་རྒྱ་འཆིང་སྤང་ཞིང་། །མཆོད་རྟེན་གདབ་པའི་ལས་ནི་མི་བྱ་
ལ། །རྡོ་རྗེ་གསུམ་གྱི་གཟུགས་བརྙན་ཕྱག་བྱ་སྤང་། །དཀྱིལ་འཁོར་འདྲི་སོགས་ལུས་ཀྱི་
ལས་མི་སྤྱད། །རང་གི་སློབ་དཔོན་མིན་ལ་ཕྱག་མི་བྱ། །བླ་མ་བརྒྱུད་པར་བཅས་ལ་ཕྱག་
བྱའོ། །བརྟན་པ་ཆེར་ཐོབ་བླང་དང་དོར་བྱ་དང་། །བཟའ་དང་བཟའ་མིན་གཉིས་སུ་མེད་
སྤྱད་པ། །སྡོམ་ལས་གྲོལ་བའི་བརྟུལ་ཞུགས་ཤུགས་ཀྱིས་བསྟན། ། །
གལ་ཏེ་ཉམས་ན་ཕྱིར་བཅོས་བྱ་བའི་ཚུལ། །བྱ་བའི་རྒྱུད་ལ་ལེགས་པར་གྲུབ་པ་
ནས། །ཉིན་པར་བག་མེད་པར་གྱུར་མཚན་མོར་བཤགས། །དེ་བཞིན་མཚན་མོ་གྱུར་གང་
ཉིན་པར་བཤགས། །ཞེས་གསུངས་དྲུག་ཆ་མ་ཡོལ་ཚུན་ལ་སྟེ། །བཤགས་ཚུལ་སྡོམ་ལྡན་
མདུན་དུ་ལྟུང་བ་ཡི། །མིང་ནས་སྨོས་ཏེ་སྟོབས་བཞི་ཚང་བས་བཤགས། །དེ་སྟེང་ཉོན་
མོངས་ཆུང་འབྲིང་ཆེ་གསུམ་གྱི། །བསྐྱེད་པའི་དབྱེ་བས་ཉེས་པ་ཆུང་ངུ་ལ། །རང་གི་ལྷ་ཡི་
སྙིང་པོ་འབུམ་ཕྲག་གམ། །མེ་ལྟར་རྨོངས་ནི་སྟོང་ཕྲག་གཅིག །བཟླས་པས་དག་འགྱུར་
འབྲིང་ལ་ཞི་བ་ཡི། །སྲེག་བླུགས་མང་བྱ་ཉེས་པ་ཆེན་པོ་ལ། །དབང་བསྐུར་བསྐྱར་ནས་
བླང་གསུངས་སྤྱོད་རྒྱུད་དང༌། །རྣལ་འབྱོར་རྒྱུད་ལ་དེ་ཡི་རིགས་པས་དཔག །བླ་མེད་
ལུགས་ལ་ཡན་ལག་མ་ཚང་བའི། །ལྟུང་བ་སྡོམ་ལྡན་དྲུང་དུ་སྟོབས་བཞི་ཡིས། །ལྟུང་བ་
རང་མིང་སྨོས་པས་བཤགས་པ་དང་། །དམ་ཚིག་རྡོ་རྗེའི་བསྒོམ་བཟླས་རྟགས་བྱུང་གི། །ར་
དུ་འབད་ཅིང་རང་གི་ལྷག་པའི་ལྷའི། །བསྐྱེད་རྫོགས་ཐུན་བཞིར་བསྒོམ་དང་བསྙེན་པ་
192



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
བསྐྱལ། །ཞི་བའི་སྦྱིན་སྲེག་བྱ་ཞིང་ཁྱད་པར་དུ། །དམ་ལྡན་རྣལ་འབྱོར་ཕོ་མོ་མང་བསོགས་
ཏེ། །ཚོགས་འཁོར་ཚུལ་བཞིན་བྱ་བ་བསྐང་བའི་གཙོ། །གཞན་ཡང་སྒྲིབ་སྦྱང་རིགས་ལ་
འབད་པས་ལྡང་། །ཡན་ལག་ཚང་བས་རྩ་ལྟུང་དུ་གྱུར་ན། །བླ་མ་ལས་ནི་དབང་བཞི་
རྫོགས་པར་བླང་། །གལ་ཏེ་རྣམ་སྨིན་མི་བཟད་པས་ལྕི་ན། །དབང་དང་བདག་འཇུག་ལན་
མང་བསྐྱར་བའི་སྟེང་། །སྔར་བཤད་བཤགས་པའི་རིགས་ལ་རབ་འབད་ན། །ལྟུང་དང་
རྣམ་སྨིན་གཅིག་ཆར་སོར་ཆུད་འགྱུར། །
ཞེས་ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་དབབ་པ་
འཇམ་དབྱངས་བླ་མའི་དགོངས་རྒྱན་ལས་རིག་པ་འཛིན་པའི་སྡོམ་པའི་ལེའུ་སྟེ་བཞི་པའོ།། །།
སུམ་ལྡན་གང་ཟག་རྒྱུད་ལ་སྡོམ་པ་གསུམ། །ཇི་ལྟར་གནས་སམ་ལྡན་དང་གཏོང་
བའི་ཚུལ། །འགལ་མེད་ཉམས་ལེན་སྙིང་པོར་དྲིལ་བ་ལ། །སྣོད་གཙང་ཆུ་དང་ནོར་བུར་
བཅས་པའི་དཔེས། །སྡོམ་གསུམ་རྟེན་དང་བརྟེན་པར་བཞེད་པ་དང་། །ཉི་ཟླ་སྐར་གསུམ་
དཔེས་མཚོན་གོང་མ་ཡིས། །འོག་མ་ཟིལ་ནོན་འདོད་པ་ཡོད་མོད་ཀྱང་། །དྲི་མེད་ལུང་དང་
ཤེས་བྱེད་ཚད་མས་གནོད། །རང་ལུགས་འཁྲུལ་ཟད་གྲགས་པ་རྒྱལ་མཚན་གྱིས། །བསྟན་
བཅོས་གཉིས་སུ་སྡོམ་གསུམ་གནས་གྱུར་པ། །ངོ་བོ་གཅིག་པའི་ཚུལ་དུ་གཏན་ལ་ཕབ། །
རོང་ཟོམ་ཟུར་པ་ཀློང་ཆེན་རབ་འབྱམས་སོགས། །རྙིང་ཕྱོགས་མཁས་གྲུབ་རྣམས་ཀྱང་འདི་
ཉིད་བཞེད། །ཤེས་བྱེད་རྡོ་ཡི་རིགས་ཀྱི་བྱེ་བྲག་ལས། །ལྕགས་ཟངས་དངུལ་གསུམ་འབྱུང་
བ་གསེར་འགྱུར་རྩིས། །གསེར་གྱི་དངོས་པོར་འགྱུར་དང་ཆོས་མཚུངས་པར། །ཕལ་པའི་
རྒྱུད་ལས་མྱང་འདས་རིགས་ཅན་གསུམ། །ཐེག་གསུམ་བསླབ་པས་སྡོམ་རྣམས་དཀྱིལ་
འཁོར་ཆེར། །ཞུགས་པས་རྡོ་རྗེ་འཛིན་པར་འགྱུར་རོ་ཞེས། །འདུས་པའི་རྒྱུད་ཆེན་འབུམ་
193



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པའི་ལུང་གིས་གྲུབ། །
སྤྱིར་ན་སྡོམ་པ་ལེན་ཚུལ་རྣམ་གྲངས་སུ། །ཐོག་མར་ཉན་ཐོས་སོ་ཐར་སྡོམ་པ་བླང་། །
དེ་ནས་བྱང་སྡོམ་སླར་ཡང་སྔགས་སྡོམ་བླང་། །ཡང་ན་ཐེག་ཆེན་སོ་ཐར་བླངས་རྗེས་སུ། །
སྡོམ་པ་གོང་མ་གཉིས་པོ་རིམ་བཞིན་བླང༌། །ཡང་ན་ཉན་ཐོས་རང་རྒྱལ་གྱིས་བསྡུས་པའི། །
ཐེག་དམན་སྡོམ་ལྡན་སྔགས་ཞུགས་དེས་མཚོན་པའི། །ཐེག་ཆེན་སོ་ཐར་ཙམ་ནས་འཇུག་
པའང་ཡོད། །ཡང་ན་བྱང་སྡོམ་འཛིན་པ་སྔགས་ལ་འཇུག །འོག་མ་མ་བླང་སྔགས་ལ་
ཞུགས་པ་དང་། །ཐོག་མ་སྔགས་སྡོམ་བླངས་ནས་དེ་རྗེས་སུ། །འོག་མ་གཉིས་ལེན་པ་སྟེ་
བདུན་དུ་ངེས། །དང་པོ་བརྟག་གཉིས་སྐལ་དམན་རིམ་འཇུག་གི། ལུང་གིས་གྲུབ་ཅིང་ཐེག་
དམན་རང་རྒྱུད་པས། །ཐེག་ཆེན་ཡོན་ཏན་ཐོས་པས་བློ་འགྱུར་ཏེ། །བྱང་སྡོམ་བླངས་ཚེ་
དམན་སེམས་ཆ་དོར་ནས། །སྤོང་སེམས་ཆ་དེ་བྱང་སྡོམ་ངོ་བོར་འགྱུར། །སླར་ཡང་མྱུར་
ལམ་འཚོལ་བའི་དད་བརྩོན་གྱིས། །དབང་བསྐུར་བླངས་པས་ཐབས་མཁས་ཁྱད་པར་
གྱིས། །ཐ་མལ་སྣང་ཞེན་ལྡོག་པ་བཏང་གྱུར་ཀྱང་། །འོག་མའི་ལྡོག་ཆ་གཉིས་པོ་གོང་
འཕེལ་གྱི། །ཚུལ་གྱིས་རིགས་ལྔ་སྤྱི་ཡི་དམ་ཚིག་ཏུ། །འདུས་ཕྱིར་སྔགས་སྡོམ་ངོ་བོར་
གནས་འགྱུར་རོ། །
གཉིས་པ་ལྟར་ན་བྱང་སྡོམ་བླངས་གྱུར་ཀྱང་། །གནས་གྱུར་རྩིར་མེད་ཐེག་ཆེན་སོ་
ཐར་ལ། །དང་པོ་ཉིད་ནས་དམན་སེམས་མེད་པ་དང་། །བྱང་སྡོམ་ངོ་བོ་ཙམ་ཞིག་ཡོད་ཕྱིར་
རོ། །འོན་ཀྱང་བྱང་སྡོམ་སྐྱེས་ཚེ་ཡོན་ཏན་ཆ། །བསྣན་པའི་ཚུལ་གྱིས་ངོ་བོ་གཅིག་ཏུ་སྐྱེ། །
འཇུག་ཚུལ་གསུམ་བཞི་ལྔ་པ་སྔར་དྲངས་པའི། །འབུམ་པའི་ལུང་གིས་གྲུབ་ཅིང་འོག་མ་སྟེ། །
འབྲས་བུ་ལམ་བྱེད་ཐབས་ཀྱིས་མ་བཟུང་བའི། །སྡོམ་པ་ཀུན་ཀྱང་སྔགས་སྡོམ་ཐོབ་ཙམ་
194



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
ནས། །ཐབས་དེས་ཟིན་པའི་སྡོམ་པར་གནས་འགྱུར་རོ། །འགྱུར་རྒྱུའི་ཐེག་དམན་སོར་
སྡོམ་རང་རྒྱལ་གྱི། །སྡོམ་པ་ཡིན་ཀྱང་ཉན་ཐོས་ཀྱིས་ཁྱབ་སྟེ། །དམིགས་བྱའི་སྡེ་སྣོད་
ལོགས་སུ་མེད་ཕྱིར་རོ། །
ཐེག་དམན་རིགས་ལ་བསམ་པ་ཁྱད་པར་ཅན། །སྔོན་དུ་མ་སྐྱེས་སྔགས་ཞུགས་ཡོད་
མིན་པར། །དབང་ཆུ་ཆེན་མོའི་རིམ་འཇུག་སྐབས་ཀྱིས་ཤེས། །དེས་ན་བྱང་སེམས་སྡོམ་པ་
ཆོ་ག་ཡིས། །བླངས་པར་མེད་ཀྱང་སེམས་བསྐྱེད་ཆ་འདྲ་བའི། །ཀུན་སློང་ཁྱད་འཕགས་
བསྐྱེད་དེ་སྔགས་ལ་འཇུག །ཐེག་ཆེན་སོ་ཐར་བླངས་ནས་ཀུན་སློང་དེས། །སྔགས་ཞུགས་
ཀྱང་ཡོད་གནས་འགྱུར་བྱང་སྡོམ་མཚུངས། །དྲུག་པ་དབང་ཆུའི་གཅིག་ཆར་འཇུག་པ་ཡི། །
ཚིག་གིས་ཟིན་ཅིང་སྡོམ་པ་གསུམ་ཀ་ཡང་། །ཆོ་ག་གཅིག་ལས་ཐོབ་ཕྱིར་ངོ་བོ་ཡང་། །
གཅིག་ཏུ་སྐྱེ་ཞིང་གནས་འགྱུར་བརྩི་མི་དགོས། །ཚུལ་འདི་སོ་ཐར་སྔོན་དུ་མ་སོང་བའི། །
སེམས་བསྐྱེད་ཆོ་གས་སོ་ཐར་ཐོབ་ལའང་འགྲེ། ལེན་ཚུལ་བདུན་པ་རྡོ་རྗེ་རྩེ་མོ་ཡི། །
བསྒྲག་བཟུང་ཚིག་འགྲོས་ཀྱིས་ཤེས་འོག་མ་གཉིས། །སྔགས་ཀྱི་སྡོམ་པའི་ཚུལ་ཁྲིམས་རྣམ་
གསུམ་གྱི། །ངོ་བོ་གཅིག་ཏུ་སྐྱེ་ཕྱིར་གནས་གྱུར་པ། །བརྩི་རུ་མེད་ཅིང་བླ་མེད་སྡོམ་ལྡན་
གྱིས། །རྒྱུད་སྡེ་འོག་མ་འཇུག་ལའང་ཚུལ་འདིས་དཔག །སྡོམ་པ་འོག་མའི་ངོ་བོ་མ་ཐོབ་པ། །
གསར་དུ་ཐོབ་བྱ་མེད་ཀྱང་རྟེན་གྱི་མཆོག །བསྟན་པའི་འཇུག་སྒོ་གདུལ་བྱ་སྣ་ཚོགས་པ། །
བསྐྱང་དང་རྗེས་སུ་འཛིན་ལ་གཅེས་ཕྱིར་དཔེར། །བྱིས་པ་འདྲིད་ཕྱིར་བྱེ་མའི་ཁང་བུ་ལ། །
རྩེ་གྲོགས་བྱེད་ཀྱང་ཞེན་པ་མེད་པ་སྟེ། །བླ་ཆེན་འཕགས་པ་སོགས་ཀྱི་རྣམ་ཐར་བཞིན། །
དེས་ན་སྡོམ་པ་རང་རྐང་གསུམ་པོ་དང་། །སྔ་མ་ཕྱི་མར་གནས་གྱུར་བཤད་ཟིན་
ལྟར། །ཡིན་ཀྱང་སོ་ཐར་ཙམ་ནི་བྱང་སྡོམ་དུ། །འགྱུར་བ་མིན་ཏེ་བྱང་སྡོམ་རང་ཉིད་ཀྱང་། །
195



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སོ་ཐར་སྡོམ་པའི་བྱེ་བྲག་ཡིན་ཕྱིར་རོ། །དེ་དག་ཙམ་ཡང་སྔགས་ཀྱི་སྡོམ་པ་རུ། །འགྱུར་
མིན་སྔ་མ་དག་གི་བྱེ་བྲག་ཏུ། །གྲུབ་སྟེ་ཁྱབ་བྱ་ཁྱབ་བྱེད་འབྲེལ་པས་སོ། །
དེ་ལྟའི་ལེན་ཚུལ་བདུན་པོ་གང་ཡིན་ཀྱང་། །སྔགས་སྡོམ་རྒྱུད་ལྡན་ཚེ་ན་གསུམ་ཆར་
ཡང་། །ངོ་བོ་གཅིག་ལྡན་ཡིན་ཏེ་རིམ་བཞིན་དུ། །གནས་གྱུར་སྔགས་སྡོམ་ངོ་བོར་ཡོད་པའི་
ཕྱིར། །ཅིག་ཆར་འཇུག་པ་ཡིན་ཀྱང་དབང་ཆོག་ལས། །འབྲས་བུ་ལམ་བྱེད་ཀྱིས་ཟིན་
གསུམ་གཅིག་ཆར། །ཐོབ་པའི་ཕྱིར་རོ་སྔགས་ལ་མ་ཞུགས་པའི། །རང་རྐང་གཉིས་པོ་
སྔགས་སྡོམ་དང་མི་གཅིག །ལམ་བྱེད་དེ་མེད་པས་སོ་བྱང་སྡོམ་དང་། །གཅིག་རུང་ཐེག་
ཆེན་སོ་ཐར་ཉིད་ཡིན་གྱིས། །ཅིག་ཤོས་དང་ནི་རྣམ་པ་ཀུན་ཏུ་འགལ། །དེས་ན་བྱང་སྡོམ་
ཡིན་ན་གཉིས་ལྡན་དང་། །སྔགས་སྡོམ་ཡིན་ན་སུམ་ལྡན་གྱིས་ཁྱབ་པ། །མདོ་རྒྱུད་མངའ་
བདག་བརྩེ་ཆེན་ཞབས་ཀྱི་སྲོལ། །
གཏོང་བའི་རྒྱུ་ནི་སོ་ཐར་གཏན་ཁྲིམས་ལ། །བསླབ་པ་ཕུལ་དང་ཤི་འཕོས་མཚན་
གཉིས་བྱུང་། །མཚན་ལན་གསུམ་གྱུར་ལོག་ལྟ་སྐྱེས་པ་རྣམས། །སྤྱིར་གྲགས་སྡེ་པའི་
འདོད་ཚུལ་གཞན་ཡང་ཡོད། །བསྙེན་གནས་གཏོང་རྒྱུ་མཚན་མོ་འདས་པ་དང་། །ཉི་ཤུ་མ་
ལོན་རྫོགས་རྗེས་ཤེས་པ་སོགས། །འཇིག་པའི་རྒྱུ་ཡིན་བྱང་སྡོམ་གཏོང་བའི་རྒྱུ། །སྨོན་
སེམས་གཏོང་དང་རྩ་ལྟུང་བྱུང་བ་སྟེ། །ཕྱིར་བཅོས་མ་གྲུབ་ཞག་གི་དྲུག་ཆ་ལས། །འདས་
པས་རྟེན་གཞི་ཉམས་ཤིང་སྡོམ་པ་གཏོང་། །སེམས་ཅན་བློས་བཏང་ནག་པོའི་ཆོས་བཞི་
སྤྱད། །སྨོན་འཇུག་ཅིག་ཆར་གཏོང་ཞིང་ཕམ་འདྲ་བཞི། །རྒྱུན་དུ་སྤྱོད་ཅིང་ངོ་ཚ་ཁྲེལ་མེད་
དང༌། །དེས་མགུ་དེ་ལ་ཡོན་ཏན་དུ་བལྟ་བ། །ཡན་ལག་བཞི་ཚང་ཀུན་དཀྲིས་ཆེན་པོ་སྟེ། །
སྡོམ་པ་འཇོམས་པའི་རྒྱུར་གསུངས་ཡན་ལག་དག །མ་ཚང་འབྲིར་དང་ཆུང་ངུ་གཏོང་རྒྱུ་
196



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
མིན། །རིམ་བཞིན་བསླབ་བཏུས་བྱང་སའི་དགོངས་པའོ། །སྔགས་ལ་རྒྱུད་སྡེ་བཞི་པོ་རང་
རང་གི། རྩ་ལྟུང་སྤྱད་པས་སོ་སོའི་དམ་ཚིག་དང་། །སྡོམ་པ་ཟད་ཕྱིར་གཏོང་བའི་ཐ་སྙད་
རུང་། །སྡོམ་གསུམ་རིམ་གྱིས་བླངས་པའི་དགེ་སློང་གིས། །གཞན་དོན་འགྱུར་སོགས་
དགོས་པ་ཁྱད་པར་ཅན། །མཐོང་བས་བསླབ་པ་ཕུལ་དང་ཤི་འཕོས་ཚེ། །དགེ་སློང་སྡོམ་པ་
གཏོང་མོད་གོང་མ་གཉིས། །གཏོང་མིན་སྨོན་སེམས་བཏང་དང་ཕམ་འདྲ་བཞི། །ཀུན་
དཀྲིས་ཆེན་པོས་སྤྱད་ཚེ་གོང་མ་གཉིས། །གཏོང་སྟེ་བྱང་སྡོམ་གཏོང་རྒྱུ་དངོས་བྱུང་ཞིང་། །
སྔགས་ཀྱི་རྩ་ལྟུང་ལྔ་པ་གཉིས་པ་དག །བྱུང་བའི་ཕྱིར་རོ་དགེ་སློང་སྡོམ་པ་ནི། །གཏོང་བ་
མིན་ཞིང་དེ་ལྟའི་དགེ་སློང་གིས། །དགོས་པ་ཁྱད་པར་ཅན་མེད་ཕམ་པ་བཞི། །སྤྱད་པས་
དགེ་སློང་སྡོམ་དང་སྔགས་སྡོམ་གཉིས། །གཏོང་སྟེ་ཕམ་དང་རྩ་ལྟུང་གཉིས་པ་དག །།བྱུང་
བའི་ཕྱིར་རོ་བྱང་སྡོམ་མ་གཏོགས་སོ། །སྔགས་ཀྱི་རྩ་ལྟུང་བདུན་པ་ལ་སོགས་པ། །ཐུན་
མོང་མིན་རྣམས་སྤྱད་པས་སྔགས་སྡོམ་ཉིད། །གཏོང་མོད་སྡོམ་པ་འོག་མ་གཉིས་ནི་མིན། །
སྨོན་སེམས་བཏང་ནས་སོ་ཐར་ཕམ་པ་བཞི། །སྤྱད་པས་གསུམ་ཆར་གཏོང་སྟེ་རྒྱུ་མཚན་
སོང་། །སྤྱིར་ན་བྱང་སྡོམ་གཏང་བས་སྔགས་སྡོམ་ཡང་། །གཏོང་སྟེ་སྔ་མའི་བྱེ་བྲག་ཡིན་
པའི་ཕྱིར། །རིགས་བདུན་ལྡོག་ཆ་མིན་པའི་སོ་ཐར་ཙམ། །བཏོང་བས་གོང་མ་གཏོང་སྟེ་དེ་
གཉིས་ཀྱང་། །སོ་ཐར་སྡོམ་པའི་བྱེ་བྲག་ཡིན་ཕྱིར་རོ། །
དབང་ཆོག་གཅིག་པུས་སྡོམ་གསུམ་ཐོབ་པ་ལ། །སྔགས་ཀྱི་རྩ་ལྟུང་བྱུང་ཚེ་གསུམ་
ཆར་གཏོང་། །འོན་ཀྱང་སྨོན་སེམས་མ་བཏང་སྡོམ་པ་ཡི། །ལྡོག་པ་གཏོང་ཡང་བྱང་སེམས་
ལྡོག་པ་ནི། །མི་བཏང་བ་ཡོད་སེམས་བསྐྱེད་ཆོ་ག་ལས། །སོ་བྱང་གཉིས་ལྡན་ཐོབ་ལའང་
རིག་པ་འགྲེ། །ཐེག་ཆེན་སོ་ཐར་དགེ་སློང་སྡོམ་སོགས་ཀྱི། །ལྡོག་པ་བཏང་ཡང་ཀུན་སློང་
197



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ལྡོག་པ་དང་། །ཕན་ཡོན་ཤི་འཕོས་ནས་ཀྱང་རྗེས་སུ་འབྲང་། །ཉམས་ལེན་དྲིལ་བར་སུམ་
ལྡན་རྡོར་འཛིན་གྱིས། །ཇི་སྲིད་རིམ་གཉིས་ཏིང་འཛིན་མཐར་ཕྱིན་ཏེ། །བསླབ་དང་དབང་
ལས་གྲོལ་བའི་རྟོགས་པ་ནི། །བརྟན་པར་མ་གྱུར་དེ་སྲིད་སྡོམ་གསུམ་གྱི། །སྤང་བླང་
མཉམ་རྣམས་གསུམ་ཀ་མི་འགལ་བར། །སྤྱད་བྱ་ཕན་ཚུན་འགལ་ན་གོང་མ་ཡི། །དབང་དུ་
བྱས་ཏེ་སྲུང་དགོས་རྒྱུ་མཚན་ཡང་། །གནས་གྱུར་གོང་མའི་ངོ་བོར་ཡོད་ཕྱིར་རོ། །འོན་ཀྱང་
དང་པོའི་ལས་པས་དགག་བྱ་དང་། །དགོས་པ་ཁྱད་པར་ཅན་ཞིག་རྩིར་མེད་ན། །མ་གཙོར་
བྱ་རྒྱུད་ཚོད་བསྟུན་པར་གཅེས། །སྡོམ་པ་རེ་རེའང་སུམ་ལྡན་དུ་སྒྲུབ་པ། །སོ་ཐར་ཉམས་
ལེན་དཔེར་ན་རང་རྒྱུད་ལ། །འདོད་ཆགས་སྐྱེས་ཚེ་གཉེན་པོ་མི་སྡུག་པ། །བསྒོམ་དང་རྟེན་
གྱི་ངོ་ཚ་ཁྲེལ་ཡོད་པས། །སྤོང་བ་སོ་ཐར་སྡོམ་པ་དེའི་སྟེང་དུ། །གཞན་གྱི་འདོད་ཆགས་རྒྱུ་
འབྲས་མ་ལུས་པ། །རང་ལ་ལེན་ཅིང་བདེ་དགེ་ཕར་གཏོང་བས། །འགྲོ་ཀུན་འདོད་ཆགས་
མེད་པའི་བདེ་བ་དང་། །ལྡན་པར་བསྒོམ་པ་བྱང་སྡོམ་དེ་རྗེས་སུ། །བླ་མ་སྤྱི་བོའམ་སྙིང་
གར་བསྒོམ་པ་ལ། །གསོལ་བ་བཏབ་ནས་རང་སེམས་གསལ་བའི་ཆ། །ཆགས་པར་ཤར་
བ་དེ་ཉིད་འོད་དཔག་མེད། །བསྒོམ་སྟེ་བདེ་སྟོང་ངང་ལ་མཉམ་པར་བཞག །ཞེ་སྡང་ལ་
སོགས་ཉོན་མོངས་གཞན་ལ་ཡང་། །རུང་མཐུན་རིག་འགྲེ་སྔགས་ཀྱི་སྡོམ་པསྟེ། །སོ་ཐར་
གསུམ་ལྡན་ཉམས་སུ་ལེན་ཚུལ་ལོ། །བྱང་སྡོམ་ཉམས་ལེན་དཔེར་ན་སྦྱིན་གཏོང་ཚེ། །ཆང་
དང་དུག་དང་མཚོན་སོགས་གནོད་པའི་རྒྱུར། །འགྱུར་བའི་མ་དག་སྦྱིན་སྤོང་སོ་ཐར་དང་། །
སྦྱིན་པས་བསྡུས་ནས་ཆོས་བཤད་ཕན་བདེ་ལ། །འགོད་ཅིང་ཤེས་རབ་ཀྱིས་ཟིན་བྱང་སྡོམ་
དང༌། །ཀུན་ཀྱང་ལྷ་དང་ཡེ་ཤེས་རང་བཞིན་དུ། །བལྟ་བ་སྔགས་ཏེ་ཕར་ཕྱིན་དྲུག་ཀ་ལ། །
སྦྱར་བ་བྱང་སྡོམ་གསུམ་ལྡན་སྒྲུབ་ཚུལ་ལོ། ། །
198



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
སྔགས་ཀྱི་ཉམས་ལེན་སྒྲུབ་ཐབས་གཅིག་ལ་ཡང་། །སྔོན་འགྲོས་སྡོམ་གསུམ་སོར་
ཆུད་དངོས་གཞི་ལ། །སྣོད་བཅུད་སྦྱང་བསྒྱུར་གནོད་སྤང་ཕན་སྒྲུབ་པ། །གཅིག་ཆར་འཇུག་
ཕྱིར་སོ་བྱང་ཉམས་ལེན་ཚང་། །ངོ་བོ་བདེ་ཆེན་ལམ་བྱེད་སྔགས་སྡོམ་དངོས། །རྗེས་སྤྱོད་
འགྲོ་དོན་སྒྲུབ་ལའང་ཚང་རྩི་བ། །ཆོས་ཉིད་བསམ་ལས་འདས་པའི་ཡོ་ལང་སྟེ། །གསུང་
ངག་དབང་བཞིའི་ལམ་རེའང་བཞི་ལྡན་དུ། །ཉམས་སུ་ལེན་པར་གསུངས་ཤིང་རིམ་ལྔ་ཡི། །
རིམ་པ་རེ་རེའང་ལྔ་ལྡན་སྒྲུབ་པ་དང་། །གསང་མཐའི་སྒྲུབ་ཐབས་སྐུ་གསུམ་ལམ་བྱེད་ལ། །
རེ་རེའང་གསུམ་ལྡན་ཉིད་དུ་གསུངས་པས་ཤེས། །སྔགས་སུ་མ་ཟད་ཕ་རོལ་ཕྱིན་གཞུང་
ལས། །རེ་རེདྲུག་ལྡན་སྤྱད་པར་གསུངས་པས་ན། །གསང་ཆེན་ཟབ་མོའི་གནས་ལུགས་
འདི་ཙམ་ཞེས། །བྱིས་པའི་བློ་དང་རྟོག་གེས་ཅི་སྟེ་དཔོག །མདོར་ན་ཕན་གནོད་སེམས་
གཉིས་གཅིག་ཆར་དུ། །འཇུག་མིན་གཞན་གནོད་གཞིར་བཅས་སྤོང་སེམས་དེ། །ཕན་
འདོགས་ཞུགས་པར་གནས་གྱུར་དེ་ཉིད་ཀྱང་། །ལྷ་དང་ཡེ་ཤེས་ཆོས་གཟུགས་ལམ་བྱེད་
ཀྱིས། །ཟིན་པར་གནས་གྱུར་བས་ན་ངོ་བོ་གཅིག །ལེན་ཡུལ་བསམ་པ་ཆོ་ག་དུས་སྐབས་
བཅས། །ཐ་དད་ཕྱིར་ན་རང་ལྡོག་མ་འདྲེས་པ། །དགག་བྱ་ཉོན་མོངས་ཐབས་ཀྱི་བྱེ་བྲག་
གིས། །སྤོང་དང་མི་འཆིང་དགོས་པའི་གནད་གཅིག་པར། །བརྩི་རུ་བཏུང་ཅིང་གང་ཟག་ས་
མཚམས་དག །ཕྱེད་པའི་དབང་གིས་མི་འགལ་འོག་མ་ཡི། །ཡོན་ཏན་ཡར་ལྡན་ཚུལ་གྱིས་
རྫོགས་པར་བཞེད། ། །
དེ་བཞིན་གཤེགས་པའི་འདུལ་བ་འདའ་དཀའ་བའི། །རྡོ་རྗེའི་དམ་ཚིག་སངས་རྒྱས་
ཀུན་གྱི་སྡོམ། །ཨེ་ཝཾ་རྣམ་པ་མི་འགྱུར་བདེ་བ་ཆེ། །རྣམ་ཀུན་མཆོག་དང་ལྡན་པའི་ཡན་
ལག་ཏུ། །བསྟན་པའི་ཉམས་ལེན་མཐའ་དག་འདུ་མོད་ཀྱི། །ལམ་གྱི་ངོ་བོ་གཞན་དུ་མི་
199



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
འཚོལ་བའི། །མངོན་པར་རྟོགས་པ་འདུས་པའི་རྒྱུད་ཕྱི་མར། །རྒྱུ་རྒྱུད་ཐབས་རྒྱུད་འབྲས་
བུའི་རྒྱུད་གསུམ་དུ། །བསྟན་ཅིང་ཀླུ་སྒྲུབ་ཞབས་ཀྱིས་ལམ་ཐམས་ཅད། །བསྐྱེད་རིམ་ལུས་
དབེན་བཅས་པ་སྔོན་སོང་བའི། །ངག་དབེན་སེམས་དབེན་སྒྱུ་ལུས་འོད་གསལ་དང༌། །
ཟུང་འཇུག་རིམ་པ་ལྔ་ཡིས་བསྡུས་པའམ། །བསྐྱེད་རིམ་ལོགས་སུ་བྱས་ཏེ་རྫོགས་རིམ་ལ། །
ལྔར་དབྱེ་མངོན་རྟོགས་དྲུག་གིས་བསྡུས་པར་བཞེད། །སྤྱོད་བསྡུས་སྒྲོན་མེར་སངས་རྒྱས་
པའི་ཐེག་པ། །ཐེག་གསར་དྲན་གཅིག་རྟོགས་པའི་རྣལ་འབྱོར་དང་། །དབེན་གསུམ་བདེན་
གཉིས་ཟུང་འཇུག་རིམ་བཞིན་དུ། །བསླབ་པ་དགུར་བསྡུས་སྔ་མ་དང་དོན་གཅིག །སློབ་
དཔོན་སྐལ་བཟང་རྡོ་རྗེའི་ལམ་རིམ་ལས། །མངོན་རྟོགས་ལྔར་བཤད་སྨིན་པར་བྱེད་པ་
དབང་། །སྨིན་པ་མི་ཉམས་བྱེད་པ་དམ་ཚིག་དང་། །མཚན་ཉིད་ཤེས་པའི་ཐབས་སུ་རྒྱུད་
ཉན་པ། །བྱང་ཆུབ་འགྲུབ་པའི་ཐབས་སུ་སེམས་སྦྱང་བ། །དེ་ཉིད་མཐའ་རུ་ཕྱིན་བྱེད་སྤྱོད་
པའོ། །
དེ་ཡི་དང་པོ་གསུམ་ནི་སྔོན་འགྲོ་དང་། །བཞི་པ་ལམ་གྱི་དངོས་གཞི་ལྔ་པ་ལ། །རྒྱུ་
ནི་སྤྱོད་པ་མཐར་ཕྱིན་འབྲས་བུ་སྟེ། །གཉིས་སུ་ཕྱེ་བ་རྒྱུད་གསུམ་དང་མཐུན་ནོ། །དགྲ་ནག་
འགྲེལ་པར་དབང་དང་དམ་ཚིག་དང་། །བསྙེན་སྒྲུབ་འབྲས་བུ་ལས་ཚོགས་དྲུག་གིས་ནི། །
བསྡུས་པར་བཞེད་དེ་སྔ་མ་ཉིད་དང་མཚུངས། །ལེགས་ལྡན་འབྱེད་ཀྱིས་ལམ་དང་འབྲས་
བུ་ཡིས། །བསྡུས་པར་བཞེད་དེ་ལམ་ལ་སྨིན་གྲོལ་གཉིས། །སྨིན་བྱེད་དབང་བཞི་གྲོལ་
བྱེད་དེ་ཁོ་ནའི། །ཏིང་ངེ་འཛིན་དང་གྲོགས་སུ་སྤྱོད་པའོ། །འབྲས་བུ་གནས་སྐབས་དང་ནི་
མཐར་ཐུག་པ། །ཏིང་ངེ་འཛིན་ལ་གཉིས་ཏེ་བསྐྱེད་རིམ་དང་། །རྫོགས་རིམ་རིམ་ལྔ་སྤྱོད་པ་
སྤྲོས་བཅས་དང་། །སྤྲོས་མེད་ཤིན་ཏུ་སྤྲོས་མེད་གསུམ་འབྱུང་ངོ༌། །
20)



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
དེ་ལྟའི་མངོན་རྟོགས་ཚུལ་མི་འདྲ་མང་ཡང་། །རྒྱུད་འདི་ཉན་དང་སྒྲུབ་རུང་གང་ཟག་
གིས། །སྦྱང་གཞི་རང་བཞིན་ཐ་མལ་པ་སྣང་བ། །སྤང་བྱ་རྟོག་པ་གསུམ་གྱི་ས་བོན་བཅས། །
སྦྱོང་དང་སྤོང་ཕྱིར་དམིགས་ཡུལ་རིགས་དྲུག་པར། །དམིགས་ཏེ་སྨིན་གྲོལ་ལམ་གཉིས་
ཉམས་བླངས་པས། །འབྲས་བུ་རེ་ཞིག་པ་དང་མཐར་ཐུག་པ། །ཐོབ་པ་རྒྱུད་འདིའི་བརྗོད་
བྱ་མདོར་བསྡུས་པའོ། །འཁོར་ལོ་བདེ་མཆོག་རྩ་རྒྱུད་ལ་བརྟེན་ནས། །སྤྱོད་པའི་རྡོ་རྗེས་
སྦྱིན་བྱ་དབང་བཞི་དང་། །ཉམས་སུ་བླང་བྱ་རིམ་གཉིས་གྲོགས་དམ་ཚིག །འབྲས་བུ་སྐུ་
གསུམ་གྱིས་བསྡུས་བཤད་པའི་རྒྱུད། །ཀུན་སྤྱོད་ལ་བརྟེན་གྲུབ་ཆེན་ལཱུ་ཧི་པས། །གང་ཟག་
ལམ་དང་འབྲས་བུའི་ཀུན་སྤྱོད་དེ། །སྤྱི་ཡི་མངོན་རྟོགས་གསུམ་གྱི་གང་ཟག་ལ། །དྲུག་དང་
ལམ་ལ་གཙོ་བོ་ཡན་ལག་གི། ཀུན་སྤྱོད་གཉིས་འབྱུང་གཙོ་བོར་སྐུ་གསུམ་པོ། །ལམ་བྱེད་
མངོན་རྟོགས་གསུམ་དང་ཡན་ལག་ལ། །དང་པོ་གཉིས་ཀྱི་རྫོགས་བྱེད་ཡན་ལག་ལྔ། །
གསུམ་ཀ་རྫོགས་བྱེད་ཡན་ལག་ལྔ་སྟེ་བཅུ། །འབྲས་བུ་ཐུན་མོང་གཉིས་དང་མཆོག་སྟེ་
གསུམ། །དབྱེ་བའི་ཉེར་གཉིས་ཀྱིས་བསྡུས་རྒྱུད་གསུམ་དང་། །མཐུན་ཞིང་ཡུལ་དང་སྦྱར་
བའི་ས་བགྲོད་ཚུལ། །འོག་ནས་ཅུང་ཟད་འཆད་འགྱུར་གཞན་དུའང་ལྟོས། །དམ་པ་དང་
པོའི་རྒྱུད་ཀྱི་དགོངས་པ་ནི། །ཕྱི་ལྟར་འཇིག་རྟེན་ཁམས་དང་ནང་དུ་ནི། །རྡོ་རྗེ་ལུས་ཀྱི་
གནས་ལུགས་གཏན་དབབ་ནས། །གཞན་དུ་བསྙེན་སྒྲུབ་ཡན་ལག་བཞི་ལྡན་པའི། །
བསྐྱེད་པའི་རིམ་པས་གཙོ་བོར་འཇིག་རྟེན་དང་། །རྣལ་འབྱོར་རྣམ་པ་དྲུག་གི་རྫོགས་རིམ་
གྱིས། །སྒོ་གསུམ་ཤིན་སྦྱང་རྡོ་རྗེ་གསུམ་འགྲུབ་ཅིང་། །མི་འགྱུར་མཆོག་བདེའི་འབྲས་བུ་
ལ་སྦྱོར་རོ། །རྒྱུད་ཆེན་གཞན་དང་གཞན་ལ་བརྟེན་པ་ཡི། །རྣམ་གཞག་མང་མོད་འདི་དག་
ཁྱབ་ཆེར་སྣང་། །
201



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཁྱད་པར་དགེས་པ་རྡོ་རྗེ་ལ་བརྟེན་པའི། །སྲོལ་ཆེན་དུ་མ་ཡོད་ཀྱང་གཙོ་གྱུར་པ། །
བིནྡྲ་ཌོམྦྷིར་བཅས་པའི་རྗེས་འབྲང་བ། །མི་ཐུབ་ཟླ་བའི་གཞུང་ལས་རྒྱུད་གསུམ་གྱིས། །
ཕྱེ་བའི་མངོན་རྟོགས་སུམ་ཅུ་རྩ་བརྒྱད་དེ། །རྒྱུ་དང་སྤང་བྱ་རིགས་དང་རྐྱེན་དུས་ལ། །ལྟོས་
པའི་གང་ཟག་ལྔ་དང་དབང་བསྐུར་བའི། །སློབ་དཔོན་མཚན་ཉིད་དེ་ཡི་བྱ་བ་ལ། །འཇུག་
པ་དཀྱིལ་འཁོར་བསྟན་དང་དངོས་གཞི་ཡི། །ཆོ་ག་རྣམས་ཏེ་རྒྱུ་རྒྱུད་མངོན་རྟོགས་དགུ།
མཆོག་སྒྲུབ་པ་དང་དངོས་གྲུབ་མཐའ་དག་ནི། །སྒྲུབ་པའི་མངོན་རྟོགས་གཉིས་ལས་དང་
པོ་ལ། །ལྟ་བ་བསྐྱེད་རྫོགས་སྤྱོད་དང་ཉེ་རྒྱུ་བཞི། །བསྐྱེད་རིམ་ཡབ་ཀྱི་བཞི་དང་ཡུམ་གྱི་
གཅིག །རྫོགས་རིམ་རྡོ་རྗེའི་ལུས་ཀྱི་གནས་ལུགས་དང་། །གཉིས་མེད་ཡེ་ཤེས་ངོ་བོ་ཐབས་
ལམ་དངོས། །རང་བྱིན་རླབས་དང་དཀྱིལ་འཁོར་འཁོར་ལོ་གཉིས། །ཡེ་ཤེས་མཚན་ཉིད་
ཕན་ཡོན་བཅས་ཏེ་ལྔ། །སྤྱོད་པ་ཀུན་འདར་དང་ནི་ཀུན་བཟང་ངོ་། །གཉིས་པར་བཟླས་
དང་སྦྱིན་སྲེག་གཏོར་མ་དང་། །རབ་གནས་འཁྲུལ་འཁོར་འཆང་བྱ་དམ་ཚིག་སྟེ། །ཐབས་
རྒྱུད་མངོན་རྟོགས་ཉི་ཤུ་རྩ་གཅིག་གོ། དབྱེ་གཞི་སྐུ་གསུམ་ཡེ་ཤེས་ལྔས་བསྡུས་པ། །དེ་
ལས་ཕྱེ་བའི་ཡན་ལག་བདུན་ཏེ་བརྒྱད། །དེ་དག་རྒྱུད་ན་འཁྲུགས་ཀྱི་ཚུལ་ཅན་ཏེ། །རགས་
པ་གང་ཟག་གཞུག་པའི་རིམ་པ་ལྟར། །འབྲས་བུ་ལམ་དང་གང་ཟག་རྣམས་བསྟན་ཏོ། །
དེ་བཞིན་བིརཱུའི་རྗེས་འབྲང་ནག་པོ་པའི། །བཤད་སྲོལ་མན་ངག་ལུགས་ལ་རྒྱུད་
གསུམ་ལས། །ཕྱེ་བའི་མངོན་རྟོགས་ལྔ་བཅུ་རྩ་བདུན་ཏེ། །རྒྱུ་རྒྱུད་ལ་བཞི་ཐབས་རྒྱུད་ལ་
སོ་དྲུག །འབྲས་བུའི་རྒྱུད་ལ་བཅུ་བདུན་འབྱུང་བ་ནི། །རིན་ཆེན་ལྗོན་ཤིང་ཉིད་ལས་རྟོགས་
པར་བྱ། །མངོན་རྟོགས་གཙོ་བོ་དབང་དང་རིམ་གཉིས་ལས། །བྱུང་བའི་ཕྱག་ཆེན་རྣམ་
བཞག་རྗེ་བཙུན་གྱིས། །རང་སེམས་གདོད་ནས་སྤྲོས་བྲལ་རྒྱུ་རྒྱུད་དང་། །དབང་གི་ཡེ་ཤེས་
202



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
ལམ་གྱི་ལྟ་བ་དང་། །ཉམས་མྱོང་སངས་རྒྱས་ས་དང་ངོ་བོ་གཅིག །རྟོགས་པའི་ཁྱད་པར་ཟླ་
བའི་དཔེ་ཡིས་བསྟན། །ཞེས་གསུངས་རྒྱུད་གསུམ་དབྱེར་མེད་དུ་སྡོམ་པའི། །དྲི་བྲལ་ཆོས་
དབྱིངས་རྟོགས་ཚད་མོས་སྤྱོད་དང་། །འཕགས་ས་བཅུ་གསུམ་དབྱེ་བས་འགྲིབ་འཕྲོ་དང་། །
ཡར་ངོར་ཆ་ཤས་འཕེལ་བའི་ཟླ་བའི་དཔེས། །མཚོན་ཞིང་ཀླུ་སྒྲུབ་ཞབས་ཀྱིས་དེ་མཚུངས་
བཤད། །ཞིབ་པར་བདུད་རྩིའི་ཉིང་ཁུ་རྩ་འགྲེལ་ལྟོས། །དཔེ་དོན་ཡེ་ཤེས་གཉིས་ཀྱི་ངོ་བོ་
ཙམ། །སྨོས་ན་རྣམ་གྲངས་པ་ཡི་དོན་དམ་བདེན། །མངོན་སུམ་རྟོགས་པ་བླ་མེད་ལམ་
ཞུགས་ཀྱི། །སོ་སྐྱེའི་རྒྱུད་ཀྱི་ཡེ་ཤེས་ཐེག་པ་གང་། །མཚོན་བྱེད་དཔེ་ཡི་ཡེ་ཤེས་དཔེའི་ཕྱག་
ཆེན། །དཔེ་ཡི་སྔགས་སྡོམ་ཞེས་བྱ་དོན་དུ་གཅིག །དབང་དང་རིམ་གཉིས་ལས་བྱུང་རང་
བྱུང་གི། ཡེ་ཤེས་ཉིད་ཡིན་རང་རིག་མངོན་སུམ་པར། །བཞེད་དེ་སོ་སྐྱེའི་ཡེ་ཤེས་ཡིན་པས་
རང་བྱུང་དེ་ལ་བདེ་ཆེན་ཡེ་ཤེས་སོགས། །མཚན་གྲངས་མང་ཡང་ཡེ་ཤེས་མ་སྐྱེས་
པའི། །སྤོང་སེམས་ཙམ་ལ་དེ་དག་མི་འཇུག་པས། །སྡོམ་དང་ཡེ་ཤེས་ཁྱབ་མཉམ་དུ་མི་
བཟུང་། །ཡུལ་ལ་འཕྲོ་བཀག་རྟོག་པ་ཁ་ཚོམ་པའི། །སྟོང་རྐྱང་ཕྱག་ཆེན་འདོད་མོད་སྔགས་
ཀྱི་མིན། །དེ་བཞིན་གསལ་ཆ་སྣང་སྟོང་ཕྲ་མོ་ཙམ། །རྟོགས་ལ་མཐོང་ལམ་འདོད་པའང་
དབང་དུས་ཀྱི། །ཡེ་ཤེས་སྐད་ཅིག་མ་ལ་མཐོང་ལམ་དུ། །བཏགས་པའི་ནཱ་རོའི་སྒྲོས་ཀྱིས་
འཁྲུལ་གཞི་བྱས། །ཆོས་ཉིད་མངོན་སུམ་མཐོང་བའི་ཡེ་ཤེས་གང་། །མཚོན་པར་བྱ་བ་དོན་
གྱི་ཡེ་ཤེས་དང་། །དོན་གྱི་ཕྱག་ཆེན་དོན་གྱི་སྔགས་སྡོམ་དང་། །བླ་མེད་འཕགས་པའི་ཡེ་
ཤེས་དོན་གཅིག་པ། །རང་བྱུང་ཡེ་ཤེས་གོམས་བརྟན་མཐོང་བའི་ལམ། །མཚན་མར་
བཅས་པའི་འབད་རྩོལ་ལ་མི་ལྟོས། །བློ་རིགས་བྱེ་བྲག་རྣལ་འབྱོར་མངོན་སུམ་མོ། །
203



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སངས་རྒྱས་ས་དང་དེ་ཡི་ཡེ་ཤེས་དང་། །འབྲས་བུའི་རྒྱུད་ཀྱི་སྔགས་སྡོམ་རྣམས་དོན་གཅིག །
དེ་ལྟའི་དཔེ་དོན་ཡེ་ཤེས་རིམ་སྐྱེས་པས། །འཕགས་པའི་ས་ཐོབ་དེ་ཡི་རྣམ་གཞག་ནི། །
གནས་སྐབས་འབྲས་བུ་སློབ་ལམ་ས་བཅུ་གཉིས། །གནས་སོགས་བཅུ་གཉིས་དང་སྦྱར་ཀྱེ་
རྡོ་རྗེའི། །རྩ་བཤད་སྡེབ་པ་ལྟར་ན་དང་པོ་གཉིས། །བགྲོད་བྱེད་ཕྱི་ནང་ཡུལ་ཆེན་བཞི་བཞི་
དང༌། །གསུམ་པ་ནས་ནི་བཅུ་པའི་བར་བགྲོད་བྱེད། །གཉིས་གཉིས་འབྱུང་ཞིང་བཅུ་
གཅིག་བཅུ་གཉིས་པར། །བཞི་བཞི་སྦྱར་བའི་སུམ་ཅུ་རྩ་གཉིས་སྟེང་། །སྒྲུབ་པ་པོ་ཉིད་གང་
དུ་འཚང་རྒྱ་བའི། །ཕྱོགས་བཞི་དབུས་ལྔ་བསྣན་པས་སོ་བདུན་ནོ། ། །
བགྲོད་ཚུལ་ཕྱི་རོལ་ཡུལ་ཆེན་སོ་གཉིས་ཀྱི། །མཁའ་འགྲོ་དབང་དུ་འདུས་ཤིང་ནང་
དུ་ནི། །དེ་དག་རང་བཞིན་རྩ་ཡིག་སོ་གཉིས་ཀྱི། །རླུང་སེམས་དབུ་མར་ཐིམ་པའི་རྟེན་
འབྲེལ་གྱིས། །བགྲོད་བྱ་བཅུ་གཉིས་ས་ཡི་སྤང་རྟོགས་བསྐྱེད། །འདི་ནི་བརྟག་གཉིས་
དགོངས་པ་སཾ་བུ་ཊས། །སྐོང་བའི་ལུགས་ཡིན་ཕྱག་ཆེན་ཐིག་ལེ་ཡིས། །སྐོང་བ་ཡོད་དེ་
བདག་མེད་བསྟོད་པ་དང་། །འཕགས་མཆན་ལུགས་སུ་རིམ་བཞིན་རྟོགས་པར་བྱ། །བདེ་
མཆོག་ཉུང་ངུ་མངོན་བརྗོད་བླ་མ་གཉིས། །སྡེབས་པས་དེ་བཞིན་འབྱུང་ཕྱིར་དགོངས་པ་
མཐུན། །ཕྱི་ཡི་ཕྱོགས་བཞི་དབུས་སམ་རི་གླིང་ལྔའི། །མཁའ་འགྲོ་དབང་དུ་འདུས་ཤིང་
སྙིང་དབུས་ཀྱི། །སྦས་པའི་རྩ་ལྔ་བདུད་འབྲལ་ཆ་དང་བཅས། །སྤྱི་གཙུག་དབུ་མར་ཐིམ་
ལས་མི་སློབ་ལམ། །བཅུ་གསུམ་རྡོ་རྗེ་འཛིན་ས་མངོན་དུ་འགྱུར་། །
སྤྱིར་ན་ཚོགས་སྦྱོར་ཕ་རོལ་ཕྱིན་ལམ་གྱིས། །བགྲོད་ནས་བླ་མེད་ལམ་ཞུགས་དེ་
ཡན་ཆད། །བླ་མེད་ལམ་གྱིས་བགྲོད་དང་ས་དང་པོ། །དྲུག་པ་བཅུ་པ་ཐོབ་ནས་འཇུག་
པའང་ཡོད། །བཅུ་གཅིག་པ་ཡིན་བླ་མེད་ཁོ་ན་ལས། །གཞན་གྱིས་བགྲོད་མིན་སྦས་པའི་
24



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
ས་ཡིན་ཕྱིར། །དོན་སྦས་མིང་མ་སྦས་དང་གཉིས་ཀ་སྦས། །མིང་སྦས་དོན་མ་སྦས་པ་རིམ་
བཞིན་འཇུག །ཕར་ཕྱིན་གཞུང་ལས་ཀུན་ཏུ་འོད་ས་དེ། །སངས་རྒྱས་སུ་བཤད་མཐར་ཐུག་
འདོད་པའི་ཕྱིར། །མདོ་སྔགས་སངས་རྒྱས་མཚན་གཞི་མ་མཐུན་ཀྱང་། །སྤངསརྟོགས་ས་
མཐར་ཐུག་བ རྙེས་ལ་སངས་རྒྱས་སུ། །འཇོག་ཕྱིར་མཚན་ཉིད་རྣམ་པ་ཀུན་ཏུ་མཐུན། །རྒྱུ་
མཚན་བྱེ་སྨྲའི་གཞུང་ནས་བླ་མེད་བར། །སྐུ་དང་ཡེ་ཤེས་རྣམ་བཞག་བཤད་ཚད་ཀུན། །
གདུལ་བྱའི་བློར་མཚམས་ཡོན་ཏན་ལྡོག་པའི་ཆ། །སྨོས་པ་ཙམ་ལས་ཐོབ་བྱར་མཚུངས་
གྱུར་ཀྱང་། །དེ་དེའི་ལམ་གྱིས་ཐོབ་པའི་ངེས་པ་ཅི། །བྱེ་སྨྲས་སྐུ་གཉིས་ལས་གཞན་མི་
འདོད་ཅིང་། །མདོ་སེམས་དབུ་གསུམ་མཐུན་པར་སྐུ་གསུམ་དང་། །ཡེ་ཤེས་བཞི་འདོད་བྱ་
སྤྱོད་རྒྱུད་སྡེ་ལས། །ངོ་བོ་དེ་མཚུངས་རྣམ་པ་སོ་སོར་ཡོད། །ཡོ་གར་གཟུགས་སྐུ་རིགས་
ལྔར་འདོད་པའི་ཚེ། །ཡེ་ཤེས་ལྔར་བཞེད་དག་བྱའི་དབང་གིས་སོ། །རྣལ་འབྱོར་ཆེན་པོར་
དབང་བཞི་ལམ་བཞི་ཡི། །རྟེན་འབྲེལ་ཉིད་ལས་སྐུ་བཞི་འབྱུང་བར་བཞེད། །ལམ་འབྲས་
དགོངས་པ་སྐུ་ལྔར་བཞེད་པ་དང་། །འཇམ་དཔལ་རང་གི་ལྟ་འདོད་མདོར་བསྟན་པའི། །
མདོ་ལས་སྐུ་གཅིག་ནས་ནི་སྐུ་ལྔའི་བར། །གསུངས་པའི་ལུང་དེའི་དགར་དང་འབྱེད་ཚིག་གི།
ནུས་པས་སྐུ་གསུམ་སྐུ་བཞིར་འདོད་པ་གཉིས། །འབྱུང་བས་ཕར་ཕྱིན་ལུགས་ལ་སྐུ་གསུམ་
འཐད། །བླ་མེད་སྤྱི་ལ་ཡན་ལག་བདུན་ལྡན་དུ། །བཞེད་དང་དེ་ཡང་སྐུ་གསུམ་གྱིས་བསྡུས་
པ། །ཡང་ན་དོན་དམ་སྐུ་དང་ཀུན་རྫོབ་སྐུ། །གཉིས་པོ་རེ་རེའང་སྐུ་གསུམ་དང་ལྡན་ཞིང་། །
ཡན་ལག་བདུན་བདུན་ལྡན་པས་བསྡུས་པ་ཡོད། ཁྱད་པར་ཀྱེ་རྡོར་རྒྱུད་ལས་སྐུ་བཞི་པོ། །
དངོས་སུ་བསྟན་ཅིང་ཤིན་ཏུ་རྣམ་དག་པའི། །ངོ་བོ་ཉིད་སྐུ་བསྣན་པས་སྐུ་ལྔ་དང་། །གུར་
ལས་ཡེ་ཤེས་ལྔས་བསྡུས་བཤད་གཞི་སྟེ། །འཆད་བྱེད་ཡན་ལག་ལྔས་བསྡུས་སྐུ་ཡན་ལག །
205



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
བསྲེ་བའི་ཚུལ་རྣམས་རྒྱུད་ཀྱི་མངོན་རྟོགས་ལྟོས། །མདོར་ན་ཐོབ་བྱ་ཐོབ་བྱེད་མཐར་ཐུག་
པ། །ངེས་གསང་ཚུལ་ལས་གཞན་དུ་སུ་ཞིག་ཚོལ། །ཐབས་དེ་རྫོགས་ལ་ཐུབ་བསྟན་གྲུ་
བཞི་པར། །ཉམས་སུ་ལེན་པ་ངོ་མཚར་རྨད་ཀྱི་ཆོས། །
ཞེས་ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་
འཇམ་དབྱངས་བླ་མའི་དགོངས་རྒྱན་ལས་སྡོམ་གསུམ་གནས་གྱུར་སོགས་བཤད་པའི་
ལེའུ་སྟེ་ལྔ་པའོ།། །། །
མཁས་པའི་ཉི་མ་རྣམས་ནི་ཞིང་གཞན་བཞུད། །འགའ་ཙམ་བཞུགས་པའང་ལེགས་
བཤད་འོད་མི་འགྱེད། །བློ་གསལ་ཟླ་བ་གཞན་དབང་གཟའ་ཡིས་ཟིན། །དགེ་འདུན་སྐར་
ཕྲེང་འདུ་འཛིའི་སྤྲིན་གྱིས་སྒྲིབ། །རྒྱུ་དེས་སངས་རྒྱས་བསྟན་པ་མཚན་མོར་གྱུར། །འཇིག་
རྟེན་ལོང་བ་དམིགས་བུ་བྲལ་བཞིན་འཁྱམས། །འབྱོར་ལྡན་རྣམས་ནི་བླུན་པོའི་རྐང་པ་
འདེགས། །མ་བསླབས་མ་སྦྱངས་དགེ་སྦྱོང་ཁས་འཆེ་བས། །འདུལ་བར་མི་སྣང་མདོ་སྡེ་ལ་
མི་འཇུག །ཆོས་ཉིད་དང་འགལ་བརྟུལ་ཞུགས་འཚོ་བ་ཉམས། །ཏིང་འཛིན་ཤེས་རབ་ལོག་
པའི་ཕྱོགས་སུ་སྤྱད། །སྟོང་ཉིད་རྐྱང་འདེད་སྔགས་ལ་རང་དགར་འཇུག །ཇི་བཞིན་སྒྲ་དང་
སྒྲ་མིན་རྣམ་པར་འཆོལ། །དགོངས་དང་དགོངས་པ་མིན་པའི་ཆ་མ་རྟོགས། །དྲང་དང་ངེས་
པའི་དོན་གྱི་ཤན་མ་ཕྱེད། །བསྟན་པ་དཀྲུགས་འདི་བཅོས་སུ་ཅང་ཡོད་དམ། །འོན་ཏང་
མཁས་པ་ཅི་ཡོད་དཔུང་བསྒྲིལ་ཏེ། །ཚུལ་བཞིན་བཤད་ན་དཀར་ཕྱོགས་དབུགས་འབྱིན་
ཅིང་། །བདུད་སྡེ་དཔུང་བཅས་མྱ་ངན་ཁུང་བུར་འཛུད། །ཐུབ་བསྟན་སྐྱ་རེངས་གསར་པ་
འཆར་ཡང་སྲིད། །དེ་ཕྱིར་ས་སྐྱའི་འཇམ་དབྱངས་བླ་མ་ཞེས། །གྲགས་པའི་མེ་ཏོག་རྣམ་
པར་རྒྱས་དེ་དང་། །སྲོལ་འབྱེད་ཉི་མ་འགྲན་བྲལ་གོ་རམས་ཆེའི། །ལེགས་བཤད་ལ་
206



ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན།
བརྟེན་ཚུལ་འདི་འབད་པས་སྦྱར། །བདག་བློ་དམན་ཞིང་སྦྱངས་པའི་མཐུ་ཆུང་བས། །
ནོངས་པར་གྱུར་གང་མཁས་པའི་མདུན་སར་བཤགས། །ལྷག་བསམ་ཟླ་བའི་མ་མའི་ཀུན་
ཕན་གྱིས། །སྙིང་ལ་སིམ་པ་སྟེར་རོ་སྐལ་བཟང་རྣམས། །བསོད་ནམས་དུང་ལྟར་དཀར་
ཞིང་ག་བུར་ལྟར། །བསིལ་པ་དེས་ནི་འགྲོ་ཀུན་འདུལ་བ་གསུམ། །འགལ་མེད་སྤྱོད་ལས་
ཆོས་ཀུན་བདེ་བ་ཆེར། །སྡོམ་པའི་ཕྱག་རྒྱ་ཆེན་པོ་གྲུབ་གྱུར་ཅིག ། །
འགྲོ་བའི་སྡུག་བསྔལ་སྨན་གཅིག་རྒྱལ་བའི་བསྟན། །ཡུན་རིང་གནས་ཤིང་གཙུག་
ལག་ཁང་པ་རྣམས། །ཀློག་སོགས་འཁོར་ལོ་གསུམ་ལྡན་དགེ་འདུན་གྱིས། །གང་ཞིང་རྒྱལ་
ཁམས་བདེ་བར་འཚོ་གྱུར་ཅིག །སྲིད་པ་གསུམ་ན་འཇམ་དབྱངས་བླ་མ་ཞེས། །མཚན་སྙན་
གསེར་གྱི་འཁོར་ལོས་སྒྱུར་བའི་མོད། །ལོག་སྨྲའི་སྡེ་དཔུང་སྟོབས་ཤུགས་རང་ཉམས་པ། །
ཆོས་ཀྱི་རྒྱལ་པོའི་ཤིས་པར་རྒྱས་གྱུར་ཅིག །བསོད་ནམས་བྱེ་བའི་གངས་རིར་གནས་
བཅས་ཤིང་། །ཐུབ་བསྟན་མ་སྨད་སེང་གེའི་སྒྲ་དབྱངས་ཅན། །བྱང་ཕྱོགས་འདི་ན་གོ་
རམས་ཆེན་པོར་གྲགས། །བསྟན་པའི་ཉི་མའི་ཤིས་པ་འབར་གྱུར་ཅིག ། །
དེ་ལྟར་ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་
འཇམ་དབྱངས་བླ་མའི་དགོངས་རྒྱན་ཞེས་བྱ་བ་འདི་ནི། ཁྱབ་བདག་འཇམ་པའི་རྡོ་རྗེ་ངུར་
སྨྲིག་འཆང་བའི་སྒྱུ་འཕྲུལ་མཁན་ཆེན་དཔལ་ལྡན་ཆོས་ཀྱི་རྒྱལ་མཚན་དྲི་མེད་ལེགས་པའི་
བློ་གྲོས་དཔལ་བཟང་པོའི་ཞལ་སྔ་ནས་སྡོམ་པ་གསུམ་གྱི་བཀའ་དྲིན་ནོས་པས་ཐོག་དྲངས་
ཡོངས་འཛིན་ཆོས་བཞིན་དུ་འདོམས་པ་མང་པོའི་ཞལ་གྱི་བདུད་རྩི་ཐོབ་ཅིང་། ཁྱད་པར་
ལུང་རིགས་སྨྲ་བའི་གཙུག་རྒྱན་མཁན་ཆེན་མི་ཕམ་སེང་གེ་རབ་རྒྱས་དཔལ་བཟང་པོའི་
དྲུང་དུ་ལུགས་སྲོལ་དྲི་མ་མེད་པ་འདི་ཉིད་ཕྱོགས་ཙམ་ཐོས་པའི་སྐལ་བཟང་ཅན། རྒྱལ་
202



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཁམས་པ་ངག་དབང་བློ་གྲོས་སྙིང་པོ་གཞན་ཕན་མཐའ་ཡས་པའི་འོད་ཟེར་རམ། ཐ་སྙད་
རིག་པའི་བཏགས་མིང་དུ། འཇམ་དབྱངས་སྨྲ་བའི་ཉི་མ་ཚངས་སྲས་དགྱེས་པའི་ལང་ཚོ་
ཞེས་བོད་པས། ཁམས་གསུམ་ཆོས་ཀྱི་རྒྱལ་པོ་འཇམ་དབྱངས་བླ་མ་ས་སྐྱ་པཎྜི་ཏ་ཆེན་པོ་
དགོངས་པ་ཆོས་དབྱིངས་སུ་མཉམ་པར་བཞག་པའི་ཚུལ་བསྟན་ནས་ལོ་དྲུག་བརྒྱ་དང་
བདུན་ཅུ་དོན་གཉིས་བརྒལ་ཞིང་། བྱང་ཕྱོགས་ཐུབ་པའི་རྒྱལ་ཚབ་བྱམས་མགོན་གཉིས་པ་
གོ་རམས་བསྟན་པའི་ཉི་མ་བསོད་ནམས་སེང་གེ་ཞིང་ཁམས་གཞན་གྱི་གདུལ་བྱ་ལ་
གཟིགས་ནས་ལོ་སུམ་བརྒྱ་དང་དྲུག་ཅུ་རེ་དགུ་སྔོན་དུ་འདས་པ་འཕགས་པའི་ཡུལ་ན་རཀྵ་
ས་སྟེ་སྲིན་པོ་ཞེས་པ་ཤིང་མོ་ཡོས་ཀྱི་ལོ། གྲོ་ཞུན་ཟླ་བའི་དཀར་ཕྱོགས་ཀྱི་རྒྱལ་བ་དང་པོའི་
ཚེས་ལ་མདོ་སྨད་སའི་ཐིག་ལེ་སྡེ་དགེ་ལྷུན་གྲུབ་སྟེང་དུ་གྲུབ་པར་བགྱིས་པའོ།། །།
208



༄༅། །སྡོམ་པ་གསུམ་གྱི་ཉམས་ལེན་གཏན་ལ་འབེབས་པ་འཇམ་དབྱངས་
བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་
གསེར་ཐུར་ཞེས་བྱ་བ་བཞུགས་སོ། །
ངག་དབང་བསོད་ནམས་རྒྱལ་མཚན།
ཨོཾ་སྭསྟིསིདྡྷཾ། །མགོན་པོ་གང་གི་ཐུགས་ནི་གདོད་ནས་འཇམ་པའི་རྡོ་རྗེའི་ངོ་བོར་
བྱང་ཆུབ་ཀྱང་། །ཐ་མལ་སྣང་ངོར་སྐྱེ་སྲིད་ཀུན་ཏུ་ལེགས་པར་སྦྱངས་པའི་པཎྜི་ཏར་གྱུར་
པས། །ས་སྐྱའི་འཇམ་མགོན་བླ་མར་གྲགས་པའི་དབྱངས་ཀྱིས་མཁས་པ་ཀུན་གྱི་སྙེམས་
འཕྲོགས་པ། །ཕྱོགས་ལས་རྣམ་རྒྱལ་ཀུན་དགའ་རྒྱལ་མཚན་དཔལ་ལྡན་བཟང་པོའི་
ཞབས་རྡུལ་སྤྱི་བོར་མཆོད། །གང་དེའི་བཞེད་གཞུང་ཐུབ་བསྟན་མ་སྨད་ཆ་ཤས་ཡོངས་
རྫོགས་ནམ་མཁའི་ནོར་བུ་ནི། །མ་རྟོགས་ལོག་རྟོག་ངན་གཡོའི་འཁྱོགས་བཤད་སྟུགས་
པོའི་སྤྲིན་གྱིས་སྒྲིབ་ཚེ་ལུང་བཟང་དང་། །རིག་པའི་རླུང་ཆེན་གྱིས་བསལ་འཁྲུལ་མེད་ལྟ་
གྲུབ་སྙིང་པོའི་དཀྱིལ་འཁོར་འདི་ན་ཞེས། །འགྲོ་ལ་སྣང་མཛད་ཤིང་རྟ་ཆེན་པོ་ཀུན་མཁྱེན་
209



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བླ་མ་བརྒྱུད་པར་བཅས་རྣམས་རྒྱལ། །འདི་ན་རང་ཉིད་གསུང་རབ་དོན་དཔྱོད་བློ་རྩལ་
རིམ་གྱིས་རྫོགས་དང་སྐལ་མཉམ་གྱི། །དོན་གཉེར་གཞན་དག་འཇུག་པ་བདེ་ཕྱིར་འབད་
རྩོལ་གྱིས་བསྡེབས་སྡོམ་གསུམ་ཉམས་ལེན་གཞུང་། །སླར་ཡང་འགྲེལ་ལ་ཚིག་སྦྱོར་རྒྱས་
པ་འབྲི་དང་འཛིན་པར་ཡི་གེའི་ཚོགས་ཆེན་པོས། །འཇིགས་ཕྱིར་མདོ་རུ་བསྡུས་པ་སྐལ་
བཟང་མིག་འབྱེད་གསེར་གྱི་ཐུར་མ་རྣོན་པོར་བསྐྲུན། ། །
ཞེས་མཆོད་བརྗོད་དང་དམ་བཅའི་ཚིག་གིས་སྔོན་བསུས་ཏེ། འདིར་བདག་ཉིད་
ཆེན་པོ་འཇམ་མགོན་བླ་མ་ས་སྐྱ་པཎྜི་ཏ་ཆེན་པོའི་ཞལ་སྔ་ནས་ཆོས་དང་ཆོས་མ་ཡིན་པ་
རྣམ་པར་འབྱེད་པའི་བསྟན་བཅོས་ཆེན་པོ་སྡོམ་གསུམ་གྱི་རབ་ཏུ་དབྱེ་བ་ཞེས་བྱ་བ་མཛད་
པ་དངོས་བསྟན་བཀའ་ཕྱག་སོགས་གཞན་ལུགས་ཀྱི་འཁྲུལ་པ་དགག་པའི་ཤུགས་ལས་
རང་ལུགས་མ་འཁྲུལ་པའི་ཉམས་ལེན་རྟོགས་དགོས་པ་ཉིད། ཚུལ་བཞིན་དུ་འགྲེལ་པ་ལ་
གཞན་ལ་རག་མ་ལས་པའི་སྤོབས་པ་བརྙེས་པ་རིག་པའི་དབང་ཕྱུག་གོ་རམ་ཆེན་པོའི་སྤྱི་
དོན་སོགས་ལ་བརྟེན་ནས་བཤད་པ་སྟེ། ཤུགས་བསྟན་བསམ་དཔྱོད་ཀྱི་ངལ་བ་ལ་མ་ལྟོས་
པ་བདེ་བླག་ཏུ་རྟོགས་ནུས་པ་ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་
ལ་འབེབ་པ་འཇམ་དབྱངས་བླ་མའི་དགོངས་རྒྱན་ཞེས་བྱ་བ་འདི་གང་བཤད་པར་བྱ་བའི་
ཆོས་སོ། །
དེ་ལྟ་བུའི་བསྟན་བཅོས་འདི་ཉིད་དོན་རྣམ་པ་གསུམ་གྱིས་བསྡུས་པར་ཤེས་པར་བྱ་སྟེ།
གང་ཞེ་ན་རྩོམ་པ་ལ་འཇུག་པ་ཀླད་ཀྱི་དོན། རྩོམ་པར་བྱ་བ་གཞུང་གི་དོན། རྩོམ་པ་མཐར་
ཕྱིན་པ་མཇུག་གི་དོན་ནོ། །དང་པོ་ལ་གཉིས་ཏེ། མཆོད་པར་བརྗོད་པ་དང་། རྩོམ་པར་
དམ་བཅའ་བའོ། །དེའི་དང་པོ་ལ་ལྔ་སྟེ། རང་ཉིད་ཀྱི་རྩ་བའི་བླ་མ་ལ་སྡོམ་གསུམ་རིམ་
21)



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཅན་དུ་སྩལ་བའི་བཀའ་དྲིན་རྗེས་སུ་དྲན་པའི་སྒོ་ནས་དང་། བསྟན་པ་འདི་ཉིད་ཀྱི་སྟོན་པ་
ཤཱཀྱའི་རྒྱལ་པོ་ལ་ངེས་པ་དང་དྲང་བའི་བྱང་ཆུབ་བརྙེས་བསྟན་གྱི་སྒོ་ནས་དང་། ལྷག་པའི་
ལྷ་རྗེ་བཙུན་བརྟན་པའི་འཁོར་ལོ་ལ་མཚན་གྱི་གཙོ་བོ་བཞི་དོན་དང་སྤེལ་བའི་སྒོ་ནས་དང་།
འཕགས་བོད་ཀྱི་སྡོམ་གསུམ་བརྒྱུད་པའི་ཕྲེང་བ་ལ་སྤྱིའི་རྣམ་ཐར་རྗེས་སུ་དྲན་པའི་སྒོ་ནས་
དང་། ཆོས་ཀྱི་རྒྱལ་པོ་འཇམ་མགོན་བླ་མ་ས་སྐྱ་པཎྜི་ཏ་ཆེན་པོ། རྒྱལ་ཚབ་གོ་རམ་སབསྟན་
པའི་ཉི་མར་བཅས་ལ་སོ་སོའི་ཕྲིན་ལས་ཀྱི་ཁྱད་པར་རྗེས་སུ་དྲན་པའི་སྒོ་ནས་མཆོད་པར་
བརྗོད་པའོ། །དེ་དག་ཀྱང་སྲིད་ལས་ངེས་པར་འབྱུང་བའི་སོགས་ཚིགས་བཅད་ལྔས་
བསྟན་ཏོ། ། །
ད་ནི་དེ་དག་གི་དོན་འགྲེལ་པ་ལ། དབྱིག་གཉེན་གྱི་རྣམ་བཤད་རིགས་པར། །མདོ་
དོན་སྨྲ་བ་རྣམས་ཀྱིས་ནི། །དགོས་པ་བསྡུས་པའི་དོན་བཅས་དང་། །ཚིག་དོན་བཅས་དང་
མཚམས་སྦྱར་བཅས། །བརྒལ་ལན་བཅས་ཏེ་བསྙད་པར་བྱ། ཞེས་མདོའི་དོན་བསྟན་
བཅོས་ཀྱིས་འཆད་པའི་མན་ངག་ལྔར་གསུངས་པའི་དང་པོ་བཞི་ནི་གཞུང་འདིའི་དབུ་
ཞབས་ཀུན་ཏུ་དོན་ཐོབ་ཀྱིས་ལེགས་པར་འཇུག་ལ། བརྒལ་ལན་གྱི་སྒོ་ནས་བསྙད་པ་
གཞུང་གིས་དངོས་སུ་མ་ཟིན་ཀྱང་སྐབས་སུ་བབ་ཚེ་རིག་པ་དང་མི་འགལ་བར་རྣམ་པར་
སྤྲོས་པས་ཆོག་གོ། གཞན་ཡང་བདག་ཉིད་ཆེན་པོས། གཞུང་ལུགས་གང་དང་གང་འཆད་
པ། །བྱེད་པའི་ཚིག་ནི་རབ་སྦྱར་ཏེ། །ཚིག་དོན་ལེགས་པར་སྦྲེལ་ནས་ནི། །འཆད་པ་བརྡ་
སྤྲོད་བྱེད་པའི་ལུགས། །ཞེས་གསུངས་པ་ལྟར། བྱེད་པའི་ཚིག་དྲུག་ལ་སོགས་པ་དང་སྦྱར་ཏེ།
ཚིག་དོན་ལེགས་པར་སྦྲེལ་ནས་འཆད་པ་སྒྲ་པའི་ལུགས་ཏེ་འཕགས་ཡུལ་དུ་གྲགས་ཆེ་ལ།
འདིར་བོད་ལ་ཉེ་བར་མཁོ་བའི་བཤད་ཐབས། ལས་དང་བྱེད་པོ་བྱ་བ་ཡི། །ཚིག་དོན་སྦྲེལ་
211



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ལ་ངག་དོན་བླང་། །ཞེས་དཔེར་བརྗོད་དང་བཅས་ཏེ་གསུངས་པ་ལྟར་གྱི་ངོས་འཛིན་མཆོད་
བརྗོད་ལ་སྦྱར་ན། ལས་ནི་རྩ་བའི་བླ་མ་སོགས་ཏེ་རྣམ་དབྱེ་གཉིས་པ་འཇུག་པའི་ཡུལ། བྱེད་
པ་པོ་ནི་བསྟན་བཅོས་རྩོམ་པ་པོ། བྱ་བ་ནི་མཆོད་བརྗོད་དངོས་ཏེ། མཆོད་བསྟོད་འདུད་
སོགས་ཀྱི་མཐའ་ཅན་ནོ། །ཇི་ལྟར་འཆད་པའི་ཚུལ་ནི། ཁྱད་པར་གྱི་གཞི་བསྡུས་ལ་ངག་
དོན་བླང་། ཁྱད་པར་གྱི་ཆོས་བཤད་དེ་ཚིག་དོན་རྣམ་པར་དབྱེ་བར་བྱའོ། ། ཞེས་གསུངས་
པ་ནི། མཆོད་པར་བརྗོད་ཅེས་བཤད་གཞིར་བཀོད་པ་དེ་ནི། སེང་གེའི་ལྟ་སྟངས་ཀྱིས་ཁྱད་
པར་གྱི་གཞི་བླང་བ། ཡུལ་གང་ལ་གང་ཟག་གང་གིས་ཚུལ་ཇི་ལྟར་མཆོད་པར་བརྗོད་ཅེས་
པ་གསུམ་ནི་སྦལ་པའི་འཕར་བས་སྐབས་དོན་སོ་སོར་དབྱེ་བ། ཚིག་དོན་མ་ལུས་པ་བཤད་
པ་ནི་རུས་སྦལ་གྱི་འགྲོས་ཀྱིས་གཞུང་དོན་འཇེབས་པར་བཤད་ཅེས་གྲགས་པ་དེ་ཡིན་ནོ། །
ད་ནི་དེ་ཐམས་ཅད་དང་མི་འགལ་བར་དགོས་པའི་དོན། བསྡུས་པའི་དོན། ཚིག་གི་
དོན་གསུམ་གསུམ་གྱིས་ཅུང་ཟད་བཤད་ན། དང་པོ་ནི། བདག་ཉིད་ཆེན་པོས། བསྟན་
བཅོས་བྱེད་པ་དམ་པ་ཡིས། །སྟོན་པ་ལ་ནི་མཆོད་བརྗོད་བྱ། །བསྟན་པ་སྤེལ་ཕྱིར་དག་པ་ཡི།
འདི་ལ་འཐད་པ་བཟང་པོ་མཐོང་། །ཞེས་བསྟན་པ་རྣམ་དག་གི་རྒྱུན་སྤེལ་བ་ལ་གང་ལས་
བརྒྱུད་པའི་སྟོན་པ་ངོས་འཛིན་དགོས་པ་དེ་ཡང་མཆོད་བརྗོད་ཀྱིས་རྟོགས་ནུས་ཤིང་། རྩོམ་
པ་པོ་རང་དང་། ཉན་བཤད་བྱེད་པ་གཞན་གྱི་རྒྱུད་ལ་བསོད་ནམས་འཕེལ་བ་དང་། རྩོམ་
པ་མཐར་ཕྱིན་པར་འགྱུར་བའི་དགོས་པ་ཡོད་དོ། །དགོས་པ་དེ་ལྟ་བུ་དང་ལྡན་པའི་མཆོད་
བརྗོད་དེ་ཡང་སྦྱོར་ཚུལ་གཅིག་ཁོ་ནར་ངེས་སམ་ཞེ་ན་མ་ངེས་ཏེ། མཆོད་བསྟོད་འདུད་པའི་
བདག་ཉིད་ཅན། །ཤིས་པར་བརྗོད་སོགས་མི་འགལ་ཏེ། །ཐམས་ཅད་དུ་ཡང་སྟོན་པ་ཡི། །
ཆེ་བ་འབའ་ཞིག་སྟོན་ཕྱིར་རོ། །ཞེས་ཡུལ་གྱི་ཡོན་ཏན་བརྗོད་པ་གཞིར་བྱས་པ་མཆོད་པའི་
212



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
མཐའ་ཅན་དང་། དེ་བཞིན་དུ་བསྟོད་པ་དང་ཕྱག་འཚལ་བ་དང་ཤིས་པར་བརྗོད་པའི་
མཐའ་ཅན་རྣམས་སུ་ཡོད་པ་ལས་འདིར་ཅི་ལྟར་མཛེས་པ་རེ་སྦྱར་བའོ། །གཉིས་པ་བསྡུས་
པའི་དོན་ནི། གློ་ཀ་དང་པོའི་དབང་དུ་བྱས་ན། ཡུལ་གང་ལ་མཆོད་པར་བརྗོད་ན་རང་གི་
རྩ་བའི་བླ་མ་དམ་པ་ལའོ། །གང་ཟག་གང་གིས་ན་རྩོམ་པ་པོས་སོ། །ཚུལ་ཇི་ལྟར་ན་སྡོམ་
གསུམ་རིམ་ཅན་དུ་སྩལ་བའི་བཀའ་དྲིན་རྗེས་སུ་དྲན་པའི་སྒོ་ནས་སོ། །འདི་དག་འོག་མ་
རྣམས་ལའང་རིག་བསྒྲེ་ཞིང་བསྙད་པར་བྱའོ། ། །
གསུམ་པ་ཚིག་གི་དོན་ནི་ཚིགས་བཅད་དང་པོ་ཅུང་ཟད་བཤད་ན། སྲིད་ལས་ངེས་
པར་འབྱུང་བའི་ཚུལ་ཁྲིམས་ཏེ་སོ་སོར་ཐར་པའི་སྡོམ་པ་དང་། དེའི་དམན་སེམས་ཀྱི་ཆ་
རྒྱལ་སྲས་མཆོག་གི་བློར་བསྒྱུར་བ་སྨོན་འཇུག་ཆོ་གས་འབོགས་པ་སེམས་བསྐྱེད་ཀྱི་སྡོམ་
པ་དང་། སྣང་བའི་ཆོས་ཀུན་ལྷ་དང་ཡེ་ཤེས་ཀྱི་ངོ་བོར་སྡོམ་པ་དབང་བཞིས་བསྐྱེད་པ་
བསྐྱེད་རྫོགས་ཀྱི་སྡོམ་པ་སྟེ། སྡོམ་གསུམ་ཅིག་ཆར་དང་རིམ་ཅན་པ་གཉིས་ལས། འདིར་
ཕྱི་མའི་དབང་དུ་བྱས་ནས་གོ་རིམ་བཞིན་བདག་རྒྱུད་ལ་ཕོག་མཛད། དྲིན་ཆེན་གྱི་བླ་མ་
མཆོག་དེ་ཉིད། རྣམ་ཐར་འདི་ཉིད་ལས་ལྡོག་ཕྱོགས་སུ་གྱུར་པའི་བདུད་ཀྱི་དཔུང་ལས་
རྒྱལ་བར་གྱུར་ཅིག་ཅེས་ཤིས་བརྗོད་ཀྱི་མཐའ་ཅན་ནོ། །དོན་འདིས་དཀྱུས་ཀྱི་བརྗོད་བྱ་
བསྡུས་པ་ཡིན་པས་འཆད་འགྱུར་གྱི་དབང་གིས་ཞིབ་པར་མ་སྤྲོས་སོ། །ཚིགས་བཅད་
གཉིས་པའི་དོན་ཡང་། ཉན་ཐོས་པ་སྤྱིར་ལོངས་སྐུ་ཁས་མི་ལེན་ཞིང་སྟོན་པ་འདི་ཉིད་ཀྱང་
རྒྱལ་བུ་དོན་གྲུབ་ཀྱི་རྟེན་ཁོ་ན་ལ་བྱང་ཆུབ་བརྙེས་པ་འདོད་ནའང་། ངེས་པའི་དོན་དུ་
བསྐལ་པ་དཔག་ཏུ་མེད་པའི་སྔོན་རོལ་དུ་མངོན་པར་རྫོགས་པར་སངས་རྒྱས་ཟིན་པ་ཡིན་ཏེ།
ཡབ་སྲས་མཇལ་བའི་མདོར། སྔོན་འདས་པའི་དུས་བསྐལ་པ་དཔག་ཏུ་མེད་པའི་གོང་རོལ་
213



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དུ་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་ཀྱི་ཞིང་གཅིག་ཏུ་གྱུར་པ་ཏེ། དེ་བཞིན་
གཤེགས་པ་དབང་པོའི་ཏོག་ཅེས་བྱ་བར་སངས་རྒྱས་ནས་ཞེས་སོགས་དང་། །བྱེ་བ་ཕྲག་
བརྒྱར་རྒྱལ་བ་ཉིད། །སངས་རྒྱས་ཉིད་དུ་བསྟན་གྱུར་ཀྱང་། །ད་དུང་ཡང་ནི་འདྲེན་པ་ཁྱོད། །
སངས་རྒྱས་མང་པོ་སྟོན་པར་མཛད། །ཅེས་སོགས་སྤྲུལ་སྐུའི་དབང་དུ་མཛད་ནས་གསུངས་
པ་དང་། ཁྱད་པར་དུ་རྒྱན་སྟུག་པོ་བཀོད་པ་དང་། རྡོ་རྗེ་སྙིང་པོ་རྒྱན་གྱི་རྒྱུད་སོགས་མདོ་
རྒྱུད་བསྟན་བཅོས་མང་པོར་ཐོག་མར་འོག་མིན་དུ་ལོངས་སྐུར་སངས་རྒྱས་ནས། དེ་ཙམ་
གྱིས་སྤྲུལ་སྐུའི་ཞིང་ཁམས་རབ་འབྱམས་རྣམས་སུ་དགའ་ལྡན་དུ་གནས་པ་དང་། འཕོ་བ་
དང་འཛམ་བུའི་གླིང་དུ་མཛད་པ་བཅུ་གཉིས་ཀྱི་ཚུལ་གྱིས་འཚང་རྒྱ་བར་སྟོན་པ་སོགས་
ལྷུན་གྲུབ་རྒྱུན་མི་འཆད་པར་སྣང་བར་གསུངས་པའི་དོན་སློབ་དཔོན་ངག་དབང་གྲགས་
པས། །དཔལ་ལྡན་སྟུག་པོ་བཀོད་པ་ཉིད་དུ་དོན་དམ་ཐུགས་ཆུད་ཅིང་། །དགའ་ལྡན་སྐྱེ་
བོའི་དོན་མཛད་ཕྱིར་ནི་དམ་པ་ཏོག་དཀར་གྱུར། །དེ་ནས་འདིར་ནི་འགྲོ་བའི་དོན་དུ་
ཤཱཀྱའི་ཏོག་གྱུར་གང་། །འཆི་བདག་ལས་རྒྱལ་སྒྱུ་མ་ཀུན་སྟོན་དེ་ནི་རྒྱལ་གྱུར་ཅིག །ཅེས་
གསུངས་པ་དང་སྦྱར་བ་སྟེ་ཕྱག་འཚལ་བའི་མཐའ་ཅན་ནོ། །ཚིགས་བཅད་གསུམ་པ་ནི།
སྐུ་གསུང་ཐུགས་ཕྲིན་ལས་ཀྱི་ཆེ་བ་སོ་སོ་ནས་སྨོས་པ་སྟེ། སྐུ་འཇམ་པ་མཐོང་ན་མི་མཐུན་
པ་མེད་པ་གདུལ་བྱའི་མིག་གི་དཔལ་དུ་གྱུར་པ། དུས་གསུམ་དུས་མེད་རྟོག་པའི་ཡེ་ཤེས་
རྒྱལ་བ་ཐམས་ཅད་བསྐྱེད་པའི་ཡབ་ཏུ་གྱུར་ཀྱང་། བྱིས་པ་ལོ་བརྒྱད་དམ་བཅུ་དྲུག་ལོན་
པའི་ལང་ཚོ་ལྟར་སྣང་བས་སམ། བྱང་ཆུབ་སེམས་དཔའ་རྒན་རབས་སུ་གྲགས་པ་འཇིག་
རྟེན་དབང་ཕྱུག་དང་། ཕྱག་ན་རྡོ་རྗེ་སོགས་ཀྱི་བླ་མར་གྱུར་ཀྱང་། ཚངས་པ་སྤྱོད་པ་གཞོན་
ནུའི་ས་པའི་ཚུལ་འཛིན་པས་ན་འཇམ་དཔལ་གཞོན་ནུར་གྱུར་པ་དང་། གསུང་འཇམ་པ་
214



༤
སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སྙན་ཅིང་འཇེབས་པ་ཐོས་པས་ཡིད་འཕྲོག་པ་ཚངས་པའི་དབྱངས་ལྟ་བུ་མངའ་བས་ན་
འཇམ་པའི་དབྱངས་དང་། ཐུགས་འཇམ་པ་མཚན་རྟོག་གི་སྤྲོས་པས་མ་རྩུབ་པ་གཉིས་སུ་
མེད་པའི་ཡེ་ཤེས་རྡོ་རྗེའི་རང་བཞིན་ཅན་མངོན་དུ་མཛད་པས་ན་འཇམ་པའི་རྡོ་རྗེ་སྟེ་ལུང་
དང་སྦྱར་བའི་སྒྲ་བཤད་གཞན་དུ་རྟོགས་པར་བྱའོ། །མཚན་གྱི་ཟུར་འདི་དག་གིས་སྐུ་བཞི་
མཚོན་ཏེ། བདག་ཉིད་ཆེན་པོས་མཉྫཞེས་བྱ་བ་འཇམ་པའི་སྒྲས་རྟེན་སྤྲོས་བྲལ་ཆོས་ཀྱི་སྐུ་
སྤྱིར་བསྟན་པ་དང་། རྡོ་རྗེའི་སྒྲས་ཟག་མེད་པའི་བདེ་བ་དང་ལྡན་པ་ལོངས་སྤྱོད་རྫོགས་པ་དང་།
དཔལ་གྱི་སྒྲས་གཞན་དོན་ཕུན་སུམ་ཚོགས་པ་སྤྲུལ་པའི་སྐུ་དང་། དབྱངས་ཀྱི་སྒྲས་ཡེ་ཤེས་
ཀྱིས་བསྡུས་པའི་ངོ་བོ་ཉིད་ཀྱི་སྐུ་སྟེ་ཞེས་གསུངས་སོ། །ཕྲིན་ལས་སྤྱིར་བལ་འཇམ་པོས་
སྤྲུལ་སྤུར་སྡུད་པ་ལྟར། སེམས་ཅན་འབད་མེད་དུ་རྗེས་སུ་འཛིན་པ་ལ་འཇོག་པ་ཡོད་མོད།
འདིར་ཁྱད་པར་དུ་བྱས་པ་ཤེས་རབ་ཀྱི་འཁོར་ལོས་མ་རིག་པའི་དྲྭ་བ་གཅོད་པའམ། དེའི་
འོད་ཀྱིས་རྨོངས་པའི་མུན་པ་སེལ་བས་ན་བརྟན་པའི་འཁོར་ལོ་ཞེས་སྨོས་ཏེ། གཞུང་ལས།
འཇམ་དཔལ་དང་ནི་གཉིས་མེད་གོ་འཕང་འཆང་ཞིང་ཡི་གེ་བཅས་ཉིད་ཡོངས་སུ་ཡིད་ལ་
འདོད་བྱེད་པ། །འདི་ནི་འཁོར་ལོ་གསལ་པོས་ཉེ་བར་སོང་ཞིང་ཉིན་དང་མཚན་མོ་བསམ་
གཏན་བྱེད་ལ་མངོན་སྦྱོར་བས། །དེ་ཡིས་སྔོན་མ་མཐོང་བའི་ངག་གི་རང་བཞིན་གྲངས་ཀྱི་
རིག་པའིཚོགས་ནི་མ་ལུས་དེ་ཡང་ནི། །ཇི་ལྟར་བདེ་བར་ཡིད་ནི་རབ་ཏུ་འཇུག་ཅིང་ནོར་
བའི་སྒྲོན་ལྟར་རབ་གསལ་མཐུག་པོའི་མུན་འཇོམས་པ། །ཞེས་སོགས་འབྱུང་བའི་དོན་ཅན་
གྱིས་བདག་ནམ་ཡང་མི་བཏང་བར་བློ་དང་སྤོབས་པ། གཟུངས་དང་ཏིང་ངེ་འཛིན་སྩོལ་
བའི་སྒོ་ནས་སྐྱོངས་ཤིག་ཅེས་ཤིས་བརྗོད་ཀྱི་མཐའ་ཅན་ནོ། །ཚིགས་བཅད་བཞི་པའི་དོན།
ཐེག་པ་འོག་མར་ཉོན་མོངས་པ་སྤོང་བ་དང༌། གོང་མར་ཐབས་ཀྱིས་ལམ་དུ་འཁྱེར་བ་
215



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གཉིས་སུ་གསུངས་པ་ཡང་། དོན་དུ་འཁོར་བར་མི་འཆིང་བར་སྒྲུབ་པའི་གནད་ཀྱིས་མི་
འགལ་བར་གཟིགས་ཀྱང་། ཡུལ་དུས་གང་ཟག་གི་རིམ་པས་གནང་བཀག་གི་བསླབ་
མཚམས་མ་འཆོལ་བར་རང་གིས་སྒྲུབ་པ་བཞིན། འབོག་སློབ་འཆོས་གསུམ་གྱི་སྒོ་ནས་
གཞན་ལ་འདོམས་བར་མཛད་པའི་བརྒྱུད་པ་རིམ་བྱོན་ཏེ། སོ་ཐར་སྡོམ་རྒྱུན། ཐུབ་དབང་།
ཤཱ་རིའི་བུ། སྒྲ་གཅན་ཟིན་ནས་ཁོ་བོའི་མཁན་པོའི་མཁན་པོ་ངག་དབང་དམ་ཆོས་རྒྱལ་
མཚན་གྱི་བར་ཁ་ཆེའི་མཁན་བརྒྱུད་དྲི་མ་མེད་པ་ལས་འོངས་པ་དང་། བྱང་སྡོམ་བརྒྱུད་པ།
ཐུབ་དབང་། འཇམ་པའི་དབྱངས། དཔལ་མགོན་ཀླུ་སྒྲུབ་ནས་བྱམས་པ་བསྟན་འཛིན་ཕྲིན་
ལས་ཀྱི་བར་དུ་བྱོན་པས་གཙོས་ཐོབ་ཡུལ་ཐ་དད་པའི་སེམས་ཙམ་ལུགས་སོགས་ཀྱི་
བརྒྱུད་རིམ་དང་། སྔགས་སྡོམ་རྒྱུན། རྡོ་རྗེ་འཆང་ཡབ་ཡུམ། རྣལ་འབྱོར་གྱི་དབང་ཕྱུག་
བིར་ཝ་པ་ནས་ངག་དབང་དམ་ཆོས་རྒྱལ་མཚན་གྱི་བར་དང༌། བརྒྱུད་རིམ་གཞན་དང་
གཞན་ཀུན་ལའང་སོ་སོའི་རྣམ་ཐར་བསམ་གྱིན་དད་པའི་ལུས་སྐྱེས་སྟེ་བ་སྤུ་གཡོ་ཞེས་
པའང་འདུད་པའི་མཐའ་ཅན་དུ་གཏོགས་སོ། །ཚིགས་བཅད་ལྔ་པའི་དོན་ནི། བོད་ཡུལ་དུ་
སྐབས་ཤིག་ནས་སོར་སྡོམཤི་འཕོས་ནས་ཀྱང་རྗེས་སུ་འབྲང་བ་འདོད་པ་དང་། ཆོས་
དབྱིངས་བསྔོ་རྒྱུའི་དགེ་རྩར་འདོད་པ་དང་། སེམས་བསྐྱེད་རྨི་ལམ་མ་དང་། ཕག་མོའི་བྱིན་
རླབས་སྨིན་བྱེད་དུ་འདོད་པ་སོགས་ཆོས་ལྟར་བཅོས་པ་མང་པོས་བསྟན་པ་ལྡེམ་པོར་གྱུར་
པ་ན། ཆོས་ནི་འདིའོ་ཆོས་མ་ཡིན་པ་ནི་འདིའོ་ཞེས་མ་འདྲེས་པར་འབྱེད་པའི་མཁྱེན་རབ་
ཀྱི་སྤྱན་དཀྱུས་རིང་པོ་བརྙེས་པས་བསྟན་པའི་བྱི་དོར་བླ་ན་མེད་པ་སྒྲུབ་པའི་ཕྲིན་ལས་ཅན་ནི།
ཆོས་ཀྱི་རྒྱལ་པོ་འཇམ་མགོན་བླ་མ་ས་སྐྱ་པཎྜི་ཏ་ཆེན་པོ་ཁོ་ནར་ངེས་པ་དང་། མགོན་པོ་དེ་
ཉིད་སློབ་ཚོགས་དང་བཅས་པ་གཤེགས་ནས་རིང་ཞིག་ལོན་པ་ན་ཐེག་ཆེན་གྱི་སྐབས་
216



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སུའང་སོར་སྡོམ་གཟུགས་ཅན་དུ་འདོད་པ་དང་། སོ་ཐར་ལའང་འཇིགས་སྐྱོབས་སོགས་
དབྱེར་འདོད་པ་དང་། བདག་གཞན་བརྗེ་བའི་དོན་གཅེས་འཛིན་གྱི་བློ་བརྗེ་བ་ཙམ་ལ་
འདོད་པ་དང་། མེད་དགག་གི་ངེས་ངོར་ཞེན་པ་གནས་ལུགས་མཐར་ཐུག་ཏུ་འདོད་པ་དང་།
བླ་མེད་ཀྱི་དཀྱིལ་འཁོར་གཅིག་གི་དབང་བསྐུར་ཐོབ་པས་དཀྱིལ་འཁོར་ཀུན་གྱི་དབང་
བསྐུར་ཐོབ་པར་འདོད་པ་སོགས་མུན་སྤྲུལ་དཔག་ཏུ་མེད་པ་འཕེལ་བ་རྣམས་ལུང་རིག་
རྣམ་པར་དག་པས་བཀག་ནས། རྗེ་ས་སྐྱ་པའི་བཞེད་པ་བཞིན་མ་འཁྲུལ་པའི་ལྟ་གྲུབ་
གཏན་ལ་ཕབ་པ་དང་། ཁྱད་པར་དུ་བདག་ཉིད་ཆེན་པོའི་གསུང་རབ་ཀྱི་གཙོ་བོ་སྡོམ་རིག་
གཉིས་ཀྱི་དགོངས་པ་མ་རྟོགས་པ་དང་། ལོག་པར་རྟོགས་པ་དང་། རང་བཟོའི་གྲུབ་མཐའི་
རྒྱབ་སྐྱོར་དུ་འཁྱོགས་པོར་འགྲེལ་པ་དང་། གཞུང་གི་ཚིག་ཟུར་གཞན་དུ་འཆོས་པ་དང་།
ཐ་ནའང་དྲི་བའི་ཟོལ་གྱིས་འགོག་པ་ལ་བརྩོན་པ་ལ་སོགས་པས་གནས་སྐབས་ཡ་ང་བར་
གྱུར་པ་ན། རྗེ་བཙུན་ཆེན་པོའི་ཐུགས་ལས་སྤྲུལ་པའི་ཡེ་ཤེས་ཀྱི་གསལ་སྣང་སད་པའི་
མཐུས། སྡོམ་རིག་གི་དགོངས་དོན་འགྲེལ་པ་ལ་གཞན་དྲིང་མི་འཇོག་པའི་སྤོབ་པས་བསྟན་
པའི་བྱི་དོར་ཆེན་པོ་གཉིས་པ་སྒྲུབ་པའི་ཕྲིན་ལས་ཅན་ནི། སྨྲ་བའི་སེང་གེ་གོ་བོ་རབ་
འབྱམས་པ་ཆེན་པོ་སྟེ། ཐུབ་བསྟན་ཇི་སྲིད་གནས་ཀྱི་བར་དུ་སོ་སོའི་ཕྲིན་ལས་ཀྱི་སྣང་བ་
དེ་ཉིད་ལོག་སྨྲ་མུན་པའི་གཡུལ་ལས་རྒྱལ་བར་གྱུར་ཅིག་ཅེས་པའང་ཤིས་བརྗོད་ཀྱི་མཐའ་
ཅན་ནོ། །
གཉིས་པ་རྩོམ་པར་དམ་བཅའ་བ་ནི། ཐུབ་བསྟན་ཡོངས་སུ་རྫོགས་པའི་ཉམས་
ལེན་གཞུང་ཞེས་སོགས་ཏེ། དེ་ལྟར་མཆོད་པར་བརྗོད་ནས་ལས་སུ་བྱ་བ་ཅི་ཞིག་བྱེད་ཅེ་ན།
རྩོམ་པར་བྱ་ཞེས་སྦྲེལ་བ་སྟེ། བདག་ཉིད་ཆེན་པོས། དམ་བཅའ་བ་དང་བསྐུལ་ཚིག་
217



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སོགས། །འཆད་ཕྱིར་སྤྲོ་བ་སྟོན་པ་སྟེ། །མཆོག་རྟོགས་གྲུབ་པའི་རྒྱུར་འགྲུབ་པས། །ཁས་
ལེན་པ་ལ་འགལ་བ་མེད། །ཅེས་གསུངས་པ་ལྟར་གཞུང་འཆད་པ་ལ་སྤྲོ་བས་ཁས་བླང་བ་དང་།
བསྐུལ་བའི་ཚིག་སོགས་འབྱུང་བ་ལས། འདིར་སྙན་དངགས་གཟུགས་ཅན་གྱི་དབང་གིས་
བཤད་ཀྱིས་ཉོན་ཞེས་པའི་བསྐུལ་ཚིག་འབེབ་ཀྱིས་ལྟོས་ཞེས་འགྱུར་བ་བཤད་གཞིར་བྱས་
ཏེ། དགོས་པ་གང་གི་ཕྱིར་འཆད་ན། སྡོམ་གསུམ་ཉམས་སུ་ལེན་པའི་སྐལ་བ་བཟང་པོ་
ཅན་རྣམས་ཀྱི་བློ་གྲོས་ཀྱི་མིག་ལ་ངོ་མཚར་བའི་ལྟད་མོ་བསྒྲུབ་པའི་ཕྱིར་འཆད། བསྡུས་
པའི་དོན་ནི། ལས། བྱེད་པོ། བྱ་བ་གསུམ་སྟེ། གང་འཆད་ན། ཐུབ་པའི་བསྟན་པ་མ་གི་
དགེ་བསྙེན་གྱི་གཞུང་ནས་ཡ་གི་བླ་མེད་རྡོ་རྗེ་ཐེག་པའི་བར་ཡོངས་སུ་རྫོགས་པའི་ཉམས་
ལེན་སྟོན་པའི་གཞུང་འདི་འཆད། གང་གིས་བཤད་ན་རྩོམ་པ་པོས། ཚུལ་ཇི་ལྟར་འཆད་ན་
ལེའུ་དང་པོ་སྤྱི་དོན་རྣམ་པར་ཕྱེ་བ་རགས་པའི་ཚུལ་དང་། ལེའུ་ཕྱི་མ་བཞི་སྐབས་དོན་སོ་
སོར་བ་དང་བསྡུས་པ་ཞིབ་རྒྱས་ཀྱི་ཚུལ་དུ་འཆད། ཚིག་གི་དོན་ནི་རིམ་བཞིན་ཆུ་གཏེར་
ཆེན་པོ་མ་དྲོས་པ་དང་། གངྒ་ལ་སོགས་པའི་ཆུ་བོ་བཞིའི་གཟུགས་སུ་བཀོད་པ་སྟེ་གོ་བར་
ཟད་དོ།། །།
སྤྱི་དོན་གཉིས་པ་རྩོམ་པར་བྱ་བ་གཞུང་གི་དོན་ལ་གསུམ་སྟེ། སྤྱིའི་དོན་རགས་པ་
བཤད་གཞི་རྣམ་པར་ཕྱེ་བས་མདོར་བསྟན། སྐབས་ཀྱི་དོན་ཕྲ་ཞིང་ཕྲ་བ་སྡོམ་པ་གསུམ་སོ་
སོར་གཏན་ལ་ཕབ་པས་རྒྱས་པར་བཤད། དེ་གསུམ་གང་ཟག་གཅིག་གི་རྒྱུད་ལ་གནས་པ་
དང་གཏོང་བའི་ཚུལ་ཉམས་ལེན་འགལ་མེད་དུ་དྲིལ་བས་དོན་བསྡུ་བའོ། །དང་པོ་ལ་
གསུམ་སྟེ། ཤེས་ཐོབ་ཀྱི་དམིགས་བྱ་སྦྱང་གཞི་ཁམས་དང་སྦྱང་འབྲས་མཐར་ཐུག་པ་དག །
སྦྱོང་བྱེད་དམ་བྲལ་འབྲས་སྒྲུབ་བྱེད་ལམ་གྱི་ཐེག་པ་ཐམས་ཅད་གཅིག་ཏུ་འདུ་བའི་ཚུལ་
218



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གྱིས་ངོས་བཟུང་བ། སྡོམ་པའི་དོན་ཅན་གྱི་ལམ་རྣམ་པར་གཞག་པ། ལམ་གྱི་གནད་སྡོམ་
པ་གསུམ་གྱི་ཉམས་ལེན་དུ་བསྡུས་པའི་འབྲེལ་གྱིས་ཁོག་ཕུབ་པའོ། །དེའི་དང་པོ་ནི། ཉན་
ཐོས་པ་དག་གཞིའི་གནས་སྐབས་སུ་ཀུན་གཞི་དང་གཤེགས་སྙིང་སོགས་ཁས་མི་ལེན་མོད།
འདིར་ཐེག་ཆེན་ཐུན་མོང་མ་ཡིན་པའི་དབང་དུ་བྱས་ན། འགྲོ་སེམས་ཀུན་གཞིའམ་ཞེས་
སོགས་ནས་ཁོ་ནའོ་ཞེས་པའི་བར་ཏེ། རྒྱུའི་རྒྱུད་དམ་སྦྱང་གཞི་མཐར་ཐུག་པ་ཞེས་ཤེས་
བར་བྱ་བའི་སྒོ་ནས་དམིགས་བྱ་ནི། འགྲོ་བ་ཐམས་ཅད་ཀྱི་རྒྱུད་ལ་རང་བཞིན་གྱིས་གནས་
པའི་གཞི་དུས་ཀྱི་སེམས་ཉིད་གཉིས་སུ་མེད་པའི་ཡེ་ཤེས་གསལ་སྟོང་ཟུང་དུ་འཇུག་པའི་
བདག་ཉིད་ཅན་དེའི་མཚན་ཉིད་གསལ་བའི་ཆ་ལ་གཙོ་བོའི་སྒོ་ནས་ཀུན་གཞིའི་རྣམ་ཤེས་
དང༌། རང་བཞིན་སྟོང་པའི་ཆ་ལ་དྲི་བཅས་དེ་བཞིན་ཉིད་དམ། ཁམས་བདེ་གཤེགས་སྙིང་
པོ་ཞེས་བྱ་ལ། འཇོག་བྱེད་ཀྱང་སྔ་མ་དགེ་སྡིག་གི་ལས་ཀྱི་བག་ཆགས་བསྒོ་བའི་གཞི་ཡིན་
པས་འཁོར་འདས་ཀུན་གྱི་གཞི་བྱེད་པའི་ཕྱིར་ཀུན་གཞིར་འཇོག་ཅིང་། ཕྱི་མ་གློ་བུར་གྱི་དྲི་
མ་འི་རྟེན་བྱེད་པའི་ཕྱིར་དྲི་བཅས་དེ་བཞིན་ཉིད་དང་། དྲི་མ་དང་བྲལ་བའི་ཡེ་ཤེས་ནི་རྣམ་
གྲོལ་ཡིན་པས་བདེ་སྙིང་དུའང་འཇོག་པ་ཡིན་ནོ། ། །
དེ་གཉིས་བློ་སེལ་བའི་ངོར་ལྡོག་ཚུལ་ཐ་དད་ཀྱང་ངོ་བོ་དབྱེར་མེད་ཡིན་པ་ནི། རྒྱན་
སྟུག་པོ་བཀོད་པ་ལས། ས་རྣམས་སྣ་ཚོགས་ཀུན་གཞི་སྟེ། །བདེ་གཤེགས་སྙིང་པོ་དགེ་
བའང་དེ། །སྙིང་པོ་དེ་ལ་ཀུན་གཞིའི་སྒྲས། །དེ་བཞིན་གཤེགས་པས་སྟོན་པར་མཛད། །
སྙིང་པོ་ཀུན་གཞིར་བསྟན་པ་ཡང་། །བློ་ཆུང་རྣམས་ཀྱིས་མི་ཤེས་སོ། །སེམས་ཀྱི་རང་
བཞིན་འོད་གསལ་བ། །དེ་བཞིན་གཤེགས་པའི་སྙིང་པོ་དགེ། ཞེས་གསུངས་པས་
གཤེགས་སྙིང་ཁོ་ན་གཏན་ལ་འབེབས་པ་ན་ཟུང་འཇུག་ལ་འཇོག་དགོས་པ་ཁ་བསྐང་
219



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
འགྲེལ་པར་བཅས་པ་ན་གསལ་ལོ། །ཟུང་འཇུག་དེ་ཉིད་རྐྱེན་ལམ་གྱིས་སྦྱངས་པས་འབྲས་
བུ་རྫོགས་པའི་སངས་རྒྱས་ཀྱི་ཡེ་ཤེས་མངོན་དུ་འགྱུར་རུང་བའི་རིགས་སུ་གནས་པ།
སེམས་ཅན་ནས་སངས་རྒྱས་ཀྱི་བར་རམ་གཞི་ལམ་འབྲས་བུའི་གནས་སྐབས་གསུམ་དུ་
རྒྱུན་མི་འཆད་པ་སྟེ། གུར་འགྲེལ་ལས། རྒྱུའི་རྒྱུད་ཅེས་བྱ་བ་ནི་འབྲས་བུའི་ཁུར་གྱིས་
བཀབ་ཅིང་ལྕི་བར་གྱུར་པས་ན་རྒྱུད་ཅེས་དང་། རྡོ་རྗེ་རྩེ་མོ་ལས། རྒྱུད་ནི་རྒྱུན་ཆགས་ཞེས་
བྱ་སྟེ། །འཁོར་བ་རྒྱུད་དུ་འདོད་པ་ཡིན། །ཞེས་འབྱུང་། འོན་ཀྱང་ཀུན་གཞིའི་འདོད་ཚུལ་
མངོན་པ་གོང་མར་རྣམ་ཤེས་ཚོགས་བདུན་ལས་རྫས་གཞན་པའི་ཀུན་གཞི་བདེན་གྲུབ་
བཤད་པ་ནི་སེམས་ཙམ་གྱི་གྲུབ་མཐའི་དབང་དུ་བྱས་པ་ཡིན་ལ། ལུགས་འདིར་ཡིད་ཀྱི་
ཤེས་པ་གཅིག་ཉིད་ལ་གསལ་ཙམ་རྒྱུན་མི་འཆད་པའི་ཆ་དང་ཀུན་གཞི། རེས་འགའ་ངར་
འཛིན་པའི་ཆ་དང་ཉོན་ཡིད། རེས་འགའ་ཡུལ་དྲུག་པ་ཆོས་ལ་དམིགས་པའི་ཆ་སྟེ་ཡིད་ཀྱི་
རྣམ་ཤེས། གསུམ་ཡོད་པ་ལས། སྔ་མ་དེ་ལ་ཀུན་གཞི་ཞེས་བྱ་ལ། དེའི་རང་བཞིན་
གཤེགས་སྙིང་དོན་དམ་པར་རྟག་བརྟན་གྱི་ཚུལ་དུ་ཡོད་པ་མ་ཡིན་ཀྱང་། ཐ་སྙད་དུ་རྟེན་
ཅིང་འབྲེལ་བར་འབྱུང་བ་སྒྱུ་མ་ཙམ་དུ་ཡོད་པར་འཆད་དགོས་པ་ཡིན་ཏེ། མྱང་འདས་ཆེན་
པོ་ལས། ཤེས་རབ་ཅན་རྣམས་ཀྱིས་ནི་ངའི་ལུས་ལ་ཆོས་ཀྱི་སྐུའི་ས་བོན་དེ་ལྟ་བུ་ཡོད་དོ་
སྙམ་དུ་ཤེས་པས་ཐམས་ཅད་འཛིན་པར་མི་བྱེད་དོ་ཞེས་པ་ནས་རྟག་པ་དང་བརྟན་པ་དང་།
ཐེར་ཟུག་པ་མ་ཡིན་པར་དེ་སྒྱུ་མ་ཙམ་དུ་ཡོད་པར་ཤེས་སོ་ཞེས་གསུངས་སོ། །
དེ་གཉིས་ངོ་བོ་དབྱེར་མེད་ཡིན་ཀྱང་ཕན་ཚུན་ཁྱབ་མཉམ་དུ་འདོད་པར་མི་བྱ་སྟེ།
བདེན་གཉིས་ཀྱི་རྣམ་དབྱེ་དང་འགལ་བར་འགྱུར་བས་སོ། །མདོར་ན་གཞི་འབྲས་ངོ་བོ་
དབྱེར་མེད་པ་ཡོན་ཏན་མངོན་དུ་གྱུར་མ་གྱུར་གྱི་གནས་སྐབས་ཀྱི་ལྡོག་ཚུལ་ཐ་དད་པ་
220



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འཆར་བའོ། །དེས་ན་རྒྱལ་བ་ཐབས་མཁས་ལ་ཐུགས་རྗེ་ཆེན་པོ་དང་ལྡན་པ་དེ་ཉིད་ཀྱིས།
འགྲོ་བའི་ཁམས་དང་དབང་པོའི་རིམ་པ་མི་འདྲ་བ་ཇི་སྙེད་ཅིག་ཡོད་པ་བཞིན། དེ་སྙེད་ཀྱི་
ཐེག་པའི་རིམ་པ་སྣ་ཚོགས་པ་གསུངས་པ་ཀུན་ཀྱང་། མཐར་གནས་ལུགས་དེ་བཞིན་ཉིད་
དང་། གནས་ལུགས་མཐར་ཕྱིན་པ་མི་གནས་པའི་མྱ་ངན་ལས་འདས་པ་ལ་འབབ་ཅིང་
གཞོལ་བ་སྟེ། མདོ་ལས། བདེ་བར་གཤེགས་པའི་གསུང་རབ་ཐམས་ཅད་ནི། དེ་ཁོ་ན་ཉིད་
ལ་འབབ། དེ་ཁོ་ན་ཉིད་ལ་གཞོལ། དེ་ཁོ་ན་ཉིད་ལ་མངོན་དུ་ཕྱོགས་ཞེས་སོགས་གསུངས་
པས་ན་ཐོག་མ་མེད་པ་ནས་སྲིད་པ་མྱ་ངན་གྱི་ཐང་ངམ། ཚང་ཚིང་སྡུག་པོའི་ཁྲོད་ལྟ་བུར་
འཕྱན་པས་དུབ་པ་རྣམས་དབུགས་དབྱུང་བའི་སླད་དུ་གནས་སྐབས་ཀྱི་མྱང་འདས་བསྟན་ཏེ།
དེའི་ཚུལ་ལ་སློབ་དཔོན་ཁ་ཅིག །རིགས་ཅན་གསུམ་ཀ་ལམ་ཐེག་པ་ཆེན་པོ་ལ་བརྟེན་ནས་
གནས་སྐབས་སུ་འབྲས་བུ་ཉན་རང་གི་བྱང་ཆུབ་གང་རུང་ཞིག་བསྒྲུབས་ཏེ་མཐར་ཐུག་
འཚང་རྒྱ་བར་བཞེད་པ་དང་། ཡང་སློབ་དཔོན་ཁ་ཅིག །མདོ་སྡེ་པདྨ་དཀར་པོར། དེད་
དཔོན་ཐབས་ལ་མཁས་པས་རྒྱ་མཚོའི་འགྲམ་དུ་ཡིད་འོང་གི་གྲོང་ཁྱེར་སྤྲུལ་ཏེ། ཚོང་ཕྲུག་
གསར་བུ་རྣམས་ངལ་བསོས་ནས་རིམ་གྱིས་རིན་པོ་ཆེའི་གླིང་དུ་བཀྲི་བའི་དཔེ་དང་སྦྱར་ཏེ་
རྒྱས་པར་གསུངས་པ་བཞིན། གནས་སྐབས་སུ་ལམ་གསུམ་ལ་བཀོད་ནས་མཐར་ཐུག་
འཚང་རྒྱ་བར་བཞེད། ལུགས་དེ་གཉིས་ཀར་ཡང་ཉན་རང་གི་ཞི་བ་ལ་གནས་པས་སྡུག་
བསྔལ་ལས་ངལ་བསོ་ཐོབ་པ་དེ་ལ། བསྐལ་པའམ་བསྐལ་པ་ལས་ལྷག་པ་ན་སངས་རྒྱས་
ཀྱི་འོད་ཟེར་གྱིས་འགོག་པ་ལས་བསླངས་ནས། གདོད་སེམས་བསྐྱེད་པ་ནས་བརྩམས་
དགོས་པ་ཡིན་ཏེ། ལངྐར་གཤེགས་པར། སྲིད་པའི་ལམ་གྱིས་དུབ་པ་རྣམས། །ངལ་བསོའི་
དོན་ཏེ་དེ་ཉིད་མིན། ཞེས་དང་། ཏེང་ངེ་འཛིན་གྱི་ལུས་ཐོབ་ནས། །བསྐལ་པའི་བར་དུ་མི་
221



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
འཚང་ངོ༌། །དཔེར་ན་སྐྱེས་བུ་མྱོས་གྱུར་པ། །མྱོས་གྱུར་སངས་ཚེ་མེད་པ་ལྟར། །དེ་ལྟར་དེ་
དག་ང་ཡི་སྐུ། །སངས་རྒྱས་ཆོས་ཞེས་བྱ་བ་ཐོབ། །ཅེས་གསུངས་པས་སོ། །
སློབ་དཔོན་རིན་པོ་ཆེ་རྩེ་མོའི་ཞབས་ཀྱིས། ཚུལ་འདི་གཉིས་ངོ་བོ་མཚུངས་པས་ན་
ཞལ་གྱིས་བཞེས་ལ། སློབ་དཔོན་ཐོགས་མེད་སོགས་ལམ་གསུམ་ལ་འབྲས་བུ་གསུམ་
འདོད་པ་དང་། ཟླ་གྲགས་སོགས་ལམ་གཅིག་ལ་འབྲས་བུ་གསུམ་འདོད་པ་ནི་དགོངས་པ་
ཅན་དུ་བཞེད་དོ། །ཡང་དེ་ཉིད་ཀྱིས། སྤྱིར་ལམ་མི་མཐུན་པ་དུ་མ་ཡོད་ཀྱང་མཐར་ཐུག་
གཅིག་ཁོ་ན་ཡིན་ནོ། །དེ་ལྟར་དཔལ་ཁ་སྦྱོར་ལས་ཀྱང་། གང་ཕྱིར་ཆོས་ནི་དུ་མས་ནི། །ཆུ་
བོའི་རྒྱུན་ནི་རྒྱ་མཚོ་ལྟར། །ཐར་པ་ཉིད་ནི་གཅིག་པུ་ཉིད། །མང་པོ་དམིགས་པར་མི་འགྱུར་
རོ། །ཞེས་གསུངས་པ་དང་། རྒྱུད་ཕྱི་མ་ལས་ཀྱང་ཆུ་བོ་དང་རྒྱ་མཚོའི་དཔེས་ནི་ཕྱོགས་
གཉིས་ཀའི་དཔེར་བརྗོད་དོ་ཞེས་པ་དང་། ཡང་དཔེར་ན་རྒྱ་མཚོ་ཆེན་པོ་ལས་ཆུ་བོ་དུ་མ་
བབས་པ་ནི་སོ་སོར་སྣང་བའི་སྐབས་མེད་དོ་ཞེས་གསུངས་ཏེ། གྲུབ་མཐའ་དུ་མ་ཡོད་ཀྱང་
གནས་ལུགས་གཅིག་ལས་མེད་པ་དང་། ལམ་དུ་མ་ཡོད་ཀྱང་མཐར་ཐུག་གཅིག་ལས་མེད་
པར་གྲུབ་བོ། །དེའང་འབྲས་བུ་མཐར་ཐུག་པ་ནི་དངོས་པོའི་གནས་ལུགས་རྟོག་པ་ཡིན་ལ།
དངོས་པོའི་གནས་ལུགས་དུ་མ་མེད་པའི་ཕྱིར་མཐར་ཐུག་ཀྱང་དུ་མ་མེད་དོ། །ཞེས་
གསུངས་སོ། །
དེས་ན་སངས་རྒྱས་ཀྱི་རིགས་ཅན་ཕ་རོལ་ཏུ་ཕྱིན་པའི་ལམ་དུ་ཞུགས་པ་རྣམས་ས་
བཅུ་པའི་བར་ལམ་དེས་བགྲོད་ནུས་ཀྱང་། དེ་ཡན་གྱི་སྦས་པའི་ས་རྣམས་སྔགས་ལམ་ལ་
མ་བརྟེན་པར་བགྲོད་པར་མི་ནུས་པས་ན། རིགས་ཅན་གསུམ་ཀ་མཐར་ཐུག་གི་འབྲས་བུ་
ལ་མཚམས་སྦྱོར་བ་པོ་ནི་སངས་རྒྱས་ཐམས་ཅད་ཀྱི་བགྲོད་པ་གཅིག་པའི་ལམ་བླ་མེད་རྡོ་
222



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
རྗེ་ཐེག་པ་ཁོ་ན་སྟེ། མཚན་བརྗོད་ལས། །ཐེག་པ་སྣ་ཚོགས་ཐབས་ཚུལ་གྱིས། །འགྲོ་བའི་
དོན་ལ་རྟོགས་པ་པོ། །ཐེག་པ་གསུམ་གྱི་ངེས་འབྱུང་ལས། །ཐེག་པ་གཅིག་གི་འབྲས་བུར་
གནས། །ཞེས་དང་། དོན་དམ་བསྙེན་པ་ལས་ཀྱང་། ཉན་ཐོས་ཐེག་པ་ཉིད་ནི་ཐེག་པ་མ་
ཡིན་ཏེ། །རང་རྒྱལ་འདི་ལྟར་རྒྱལ་བའི་ས་ནི་མིན་པར་གསུངས། །དཔལ་ལྡན་རྡོ་རྗེ་ཐེག་
པ་རྒྱལ་བའི་ཐེག་པ་ཉིད། །དེ་ཡང་གཉིས་ལས་ཐེག་པ་བར་དང་ཐ་མར་བྱེད། །དེ་ཕྱིར་བླ་
ན་མེད་པའི་ཐེག་པ་བོར་ནས་ནི། །འདོད་པའི་བླ་མེད་བྱང་ཆུབ་ཐོབ་པར་མི་འགྱུར་རོ། །
ཞེས་གསུངས་ཤིང་། ཇོ་བོ་རྗེས། སྡོམ་པ་གསུམ་ལ་རིམ་པ་བཞིན། ཉན་ཐོས་ཀྱི་འདུལ་བ།
བྱང་ཆུབ་སེམས་དཔའི་འདུལ་བ། དེ་བཞིན་གཤེགས་པའི་འདུལ་བ་ཞེས་གསུངས་པར་
གྲགས་པ་ཡང་དོན་འདི་ལ་དགོངས་པར་སྣང་ངོ་། །ལམ་དེས་བསྐྲུན་པའི་འབྲས་བུ་འམ་
དམིགས་པར་བྱ་བའི་ཡུལ་ནི། ཤེས་རབ་ཆེན་པོས་ཆོས་དང་གང་ཟག་ཏུ་འཛིན་པ་སྤངས་
པས་སྲིད་པའི་སྡུག་བསྔལ་ལས་རྣམ་པར་གྲོལ་བ་བརྙེས་ཀྱང་། སྙིང་རྗེ་ཆེན་པོས་སེམས་
ཅན་ཡོངས་སུ་མི་བཏང་བར་རྗེས་སུ་འཛིན་པས་ཞི་བའི་མཐའ་ལའང་མི་གནས་པའི་མྱང་
འདས་སྤང་གཉེན་ནམ། གཞི་འབྲས་རོ་གཅིག་པའི་རྟོག་པ་དབྱིངས་སུ་རྫོགས་པ་རྣམ་ཀུན་
མཆོག་ལྡན་གྱི་སྟོང་པ་ཉིད་དང་། མི་འགྱུར་བའི་བདེ་བ་ཆེན་པོ་ཐ་དད་དུ་དབྱེར་མེད་པའི་
ཡེ་ཤེས་ཕྱག་རྒྱ་ཆེན་པོ་འདུ་འབྲལ་སྤང་ཐོབ་མེད་པ་ལྷུན་གྱིས་གྲུབ་པ་སྲིད་ཞི་ཀུན་ལ་ཁྱབ་
ཅིང་། ཀུན་གྱི་དབང་ཕྱུག་ཏུ་བཞུགས་ཀྱང་། །སྲིད་ཞིའི་རྟོག་པས་དག་པའི་སྐུ། །ཡེ་ཤེས་སྒྱུ་
མ་ལྟ་བུའི་ཟློས་གར། རྣམ་པར་ཐམས་ཅད་མཁྱེན་པའི་སངས་རྒྱས་རྡོ་རྗེ་འཆང་བ་ཆེན་པོ་
ཉིད་དེ། འཇམ་དཔལ་ཞལ་ལུང་ལས། རྫོགས་པ་ཆེན་པོ་ཡེ་ཤེས་སྤྱི་ཡི་གཟུགས། །ཡོངས་
སུ་དག་སྐུ་རྡོ་རྗེ་འཆང་ཆེན་པོ། །ཞེས་གསུངས་ཤིང་། དེ་ཉིད་ལམ་གྱི་དམིགས་ཡུལ་དུ་
223



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
འཇོག་པ་ནི། འགོས་ཀྱི་སྟོང་ཐུན་ཆེན་མོར། བསྐྱེད་རྫོགས་གཉིས་ཀའི་དམིགས་པའི་ཡུལ་
བཅོམ་ལྡན་འདས་དྲུག་པ་རྡོ་རྗེ་འཆང་མགོན་པོ་ཟུང་འཇུག་གཉིས་སུ་མེད་པའི་ཡེ་ཤེས་མི་
སློབ་པ་ཐམས་ཅད་མཁྱེན་པ་རྡོ་རྗེ་འཆང་ཆེན་པོའི་ཞེས་སོགས་འཐད་པ་དང་བཅས་ཏེ་རྒྱ་
ཆེར་གསུངས་སོ། །དེ་ལྟ་བུའི་སྤངས་རྟོགས་མཐར་ཐུག་བརྙེས་པའི་སངས་རྒྱས་དེ་ཉིད་
ལམ་དུས་སུ་ཚོགས་གཉིས་མ་ལུས་པ་རྫོགས་པའི་འབྱོར་པ། ཁ་སྦྱོར་ཡན་ལག་བདུན་
སོགས་ཀྱིས་བསྡུས་པའི། སྐུ་དང་ཡེ་ཤེས་དང་། ཞིང་ཁམས་དང་། གདུལ་བྱ་དག་པ་
སོགས་སོ་སྐྱེའི་བསམ་པའི་ཡུལ་ལས་འདས་ཤིང་། ཞི་བ་དང་། ཁྲོ་བོ་དང་། རྗེས་སུ་ཆགས་
པའི་རྣམ་འགྱུར་སྣ་ཚོགས་སུ་སྣང་བ་ནི། མཉམ་སྦྱོར་དུ། གང་དུ་དྲུག་པ་ཅེས་བྱའི་སངས་
རྒྱས་ནི། །གཅིག་པུ་ཉིད་ནི་དུ་མའི་གར་མཛད་དོ། །ཞེས་གསུངས་སོ། །
གཉིས་པ་སྡོམ་པའི་དོན་ཅན་གྱི་ལམ་རྣམ་པར་བཞག་པ་ལ་ཞིབ་ཏུ་དབྱེ་ན་བཤད་བྱ་
ལུས་རྣམ་པར་བཞག་པ་དང་། འཆད་བྱེད་ཡན་ལག་རྒྱས་བཤད་གཉིས་སུ་འགྱུར་བ་ནི།
དེས་ན་ཐེག་པ་དྲང་ངེས་ཞེས་སོགས་ཏེ་གོང་དུ་ལམ་ཞེས་ཡང་ཡང་སྨོས་པའི་དབང་གིས་
དེས་ན་ཞེས་མཚམས་སྦྱར་ཏེ། འདྲེན་པའི་ཐེག་པ་གསུམ་པོ་དག །ཅེས་སོགས་དང་། ངེས་
པའི་ཐེག་པ་ཅིས་མ་གསུངས། ཞེས་དྲིས་པ་ལན་དང་བཅས་པས་ཟིན་པ། བཀྲི་ཚུལ་གོང་
དུ་སྨོས་པའི་དྲང་ངེས་ཀྱིས་བསྡུས་པའི་ཐེག་པ་ཆེ་ཆུང་གི་ཉམས་ལེན་སོ་སོའི་མི་མཐུན་པའི་
ཕྱོགས་སྤོངས་པའི་ཚུལ་ཁྲིམས་ནི་སྡོམ་པའི་དོན་ཏེ། དགེ་སློང་ལ་རབ་ཏུ་གཅེས་པའི་མདོ་ལས།
དགེ་སློང་རང་གི་ངོ་བོ་བསྡམས་པ་སྟེ་ཞེས་དང་། ཐེག་ཆེན་དབུ་མ་པས། སྤྱོད་འཇུག་ལས།
སྤོང་བའི་སེམས་ནི་ཐོབ་པ་ལ། །ཚུལ་ཁྲིམས་ཕ་རོལ་ཕྱིན་པར་བཤད། ཅེས་འཆལ་ཚུལ་
སྤོང་སེམས་ཐོབ་པ་ལ་སྡོམ་པ་མཚན་ཉིད་པར་བཤད་པ་འདིས་ཕར་ཕྱིན་གཞན་ལའང་
224



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འགྲེ་བ་གོ་སྒྲུབ་ཀྱིས་ཤེས། དེས་ན་ལམ་ཐེག་དམན་དང་། ཐེག་ཆེན་ཐུན་མོང་བ་དང༌། །
ཐུན་མོང་མ་ཡིན་པ་གསུམ་ཀ་སྡོམ་པ་གསུམ་དུ་དོན་གྱིས་འདུས་པ་བཞན་བསྡུས་ཏེ་བཤད་
པར་བྱ་བ་ཉིད་ཡིན་ནོ། །འཆད་བྱེད་ཡན་ལག་གི་དོན་ནི། འཆད་བྱེད་སྡོམ་པའི་དབྱེ་བསྡུ་
སོགས་བསྡུས་དོན་གྱིས་ཟིན་པ་ལ་ལྔ་སྟེ། སྡོམ་པའི་དབྱེ་བསྡུའི་འཇོག་ཚུལ། དེ་ལས་རང་
ལུགས་ངོས་བཟུང་བ། སྡོམ་པའི་མིང་དོན། སྡོམ་པར་འཇོག་བྱེད། མཐའ་དཔྱད་པའི་སྒོ་
ནས་སོ་བྱང་གཉིས་སྔགས་སྡོམ་གྱི་ཡན་ལག་ཏུ་བསྡུ་བའོ། དེའི་དང་པོ་ལ་གསུམ་སྟེ། སྡོམ་
པ་གསུམ་དུ་འཇོག་པ། གཉིས་སུ་འཇོག་པ། གཅིག་ཏུ་འདུ་བའི་ཚུལ་ལོ། །དེའི་དང་པོ་ལ་
བཞི་སྟེ། སྡེ་སྣོད་སྤྱི་ལ་གྲགས་པ། ཉན་ཐོས་ལ་གྲགས་པ། ཐེག་ཆེན་ལ་གྲགས་པ། གསང་
སྔགས་ལ་གྲགས་པའི་འཇོག་ཚུལ་ལོ། །དང་པོ་སྡེ་སྣོད་སྤྱི་ལ་གྲགས་པ་ལྟར་གསུམ་དུ་དབྱེ་
བ་ན། མངོན་པ་གོང་འོག་མཐུན་པ་ཞེས་སོགས་ཏེ། སོ་ཐར། བསམ་གཏན། ཟག་མེད་
ཀྱི་སྡོམ་པ་གསུམ་ལ་སྡོམ་པ་གསུམ་དུ་འཇོག་པ་ནི་ཐེག་པ་ཆེ་ཆུང་གི་མངོན་པའི་སྡེ་སྣོད་
ཀུན་མཐུན་ཏེ། བྱང་ཆུབ་གསུམ་ཐོབ་པར་བྱེད་པ་ལ་ཟག་མེད་ཀྱི་ཤེས་རབ་ཀྱིས་རང་རང་
གི་སྤང་བྱའི་ཉོན་མོངས་པ་སྤོང་དགོས། ཤེས་རབ་དེ་ཡང་ཏིང་ངེ་འཛིན་རྣམ་པར་དག་པའི་
ཞི་གནས་ལ་བརྟེན། ཞི་གནས་དེ་ཡང་ཚུལ་ཁྲིམས་རྣམ་པར་དག་པ་ལ་བརྟེན་དགོས་པའི་
དབང་དུ་བྱས་ཏེ་ལྷག་པའི་བསླབ་པ་གསུམ་གསུངས་པ་དང་དོན་གཅིག་གོ།
གཉིས་པ་ཉན་ཐོས་ལ་གྲགས་པ་ལ་གཉིས་ཀྱི། དང་པོ་ནི། ཉན་ཐོས་བསླབ་ཚིག་
སོགས་ཏེ། མཛོད་འགྲེལ་དུ། ཐ་དད་དེ་དག་འགལ་བ་མེད། ཅེས་པའི་འགྲེལ་པར། དགེ་
བསྙེན། དགེ་ཚུལ། དགེ་སློང་གི་སྡོམ་པ་གསུམ་ལ་སྡོམ་པ་གསུམ་ཞེས་པའི་ཐ་སྙད་དངོས་
སུ་གསུངས་ཏེ། ཚིག་གསུམ་རིམ་ཅན་དུ་བླངས་པའི་ཚེ་སྤོང་བའི་འཕེལ་བ་དང་ལྡན་ཕྱིར་
225



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སྡོམ་པ་དེ་དག་ལྔ་དང་བཅུ་དང་སོགས་ནས་སྡོམ་པ་གསུམ་དག་ལ་སྲོག་གཅོད་པ་སྤོང་བ་
གསུམ་ནས་མྱོས་པར་འགྱུར་བའི་ལྟུང་བ་སྤོང་བ་གསུམ་གྱི་བར་དུ་མཚན་ཉིད་ཐ་དད་པར་
སྐྱེ་སྟེ། ལྷག་མ་རྣམས་ཀྱང་དེ་དང་འདྲའོ་ཞེས་གཏན་ཁྲིམས་བདུན་ལ་སྡོམ་པ་གསུམ་དུ་
བཞག་པའོ། །གཉིས་པ་ནི་སོ་ཐར་གྱི་མདོར། ལུས་ཀྱི་སྡོམ་པ་ལེགས་པ་སྟེ། ཞེས་སོགས་
ལུས་ངག་ཡིད་གསུམ་གྱི་སྡོམ་པའི་ཐ་སྙད་གསུངས་པ་ནི། བྱེ་བྲག་ཏུ་སྨྲ་བས་སྡོམ་པ་ནི་
ལུས་ངག་གི་སྤོང་བཞིའམ་སྤོང་བདུན་ཁོ་ན་ཡིན་པས། ཡིད་ཀྱི་སྡོམ་པ་དྲན་ཤེས་བཞིན་
གཉིས་ལ་བཏགས་པར་འདོད་ཀྱང་། མདོ་སྡེ་པ་ཡན་ཆད་སྡོམ་པ་སྤོང་སེམས་སུ་འདོད་པ་
དག་གིས་ནི། ལུས་ངག་གི་སྡོམ་པའང་སྤོང་བའི་སེམས་པར་འདོད་པས་གསུམ་ཀའང་སྡོམ་
པ་མཚན་ཉིད་པར་འཇོག་དགོས་སོ། །
གསུམ་པ་ཐེག་ཆེན་སྤྱི་ལ་གྲགས་པ་ལྟར་ན། དཀོན་བརྩེགས་གཙོར་གྱུར་སོགས་ཏེ།
ཉེས་སྤྱོད་སྤོང་བའི་ཚུལ་ཁྲིམས། དགེ་བ་ཆོས་སྡུད་ཀྱི་ཚུལ་ཁྲིམས། སེམས་ཅན་དོན་བྱེད་
ཀྱི་ཚུལ་ཁྲིམས་གསུམ་ལ་བྱང་ཆུབ་སེམས་དཔའི་བསླབ་པ་གསུམ་མམ། ཚུལ་ཁྲིམས་
གསུམ་དུ་གསུངས་པས་སྡོམ་པ་གསུམ་གྱི་ཐ་སྙད་ཐོབ་པ་ནི། དཀོན་མཆོག་བརྩེགས་པའི་
སྡོམ་གསུམ་བསྟན་པའི་ལེའུར། འདི་གསུམ་གྱི་རྣམ་གཞག་རྒྱས་པར་གསུངས་ནས་སྡོམ་
པ་གསུམ་བསྟན་པའི་མདོ་ཞེས་གསུངས་པས་གྲུབ་ཅིང་། མདོར་མ་ཟད་སྔགས་ཀྱི་ཉམས་
ལེན་ཐམས་ཅད་ཀྱང་འདི་གསུམ་དུ་འདུས་ཏེ། རྒྱུད་ཀྱི་སྡོམ་པ་བསྒྲག་བཟུང་གིས་ཟིན་པ་
ལྟར་རིགས་ལྔ་སོ་སོའི་དམ་ཚིག་རིགས་ལྔ་སྤྱིའི་དམ་ཚིག་ཏུ་འདུས་དགོས་པའི་ཕྱིར་དང་།
ཉམས་ལེན་ཐམས་ཅད་ཀྱང་མི་མཐུན་པའི་ཕྱོགས་སྤོང་བའི་ཆ་དང་། དགེ་བ་སྒྲུབ་པའི་ཆ་དང་།
གཞན་དོན་བྱེད་པའི་ཆ་གསུམ་ལས་གཞན་མེད་པའི་ཕྱིར་རོ། །བཞི་པ་གསང་སྔགས་པ་ཁོ་
ར
226



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ན་ལ་གྲགས་པའི་འཇོག་ཚུལ་ལ་བཞི་ཡོད་པའི་དང་པོ་ནི། ཁ་སྦྱོར་རྒྱུད་བཞིན་སོགས་ཏེ།
རྗེ་བཙུན་རྩེ་མོས་སཾ་བུ་ཊིའི་རྒྱུད་འདིར། ཇི་ལྟར་དུས་གསུམ་མགོན་པོ་རྣམས། ཞེས་པའི་
སྐབས་ནས་བསྟན་པའིཕ་རོལ་ཏུ་ཕྱིན་པའི་སེམས་བསྐྱེད་ཀྱི་སྡོམ་པ་དང་། ཀུན་ནས་སྣ་
ཚོགས་སྡོམ་པ་ཡིས། ཞེས་པའི་སྐབས་ནས་བསྟན་པའི་བསྐྱེད་རིམ་གྱི་སྡོམ་པ་དང་། སྡོམ་
པའི་དབྱེ་བའང་བཤད་པར་བྱ་སྟེ། རྣལ་འབྱོར་མ་ལུས་དབུས་གནས་སུ། །ཨོཾ་གི་རྣམ་པ་
སྡོམ་པའི་གནས། ཞེས་པའི་སྐབས་ནས་བསྟན་པ་རྫོགས་རིམ་གྱི་སྡོམ་པ་སྟེ་གསུམ་ཡོད་
པར་གསུངས་སོ། ། །
གཉིས་པ་ནི་སྐུ་གསུང་ཐུགས་ཀྱི་སོགས་ཏེ་དེ་ཉིད་ཀྱི་བརྟག་པ་བཅུ་པ་ལས། བུད་
མེད་དམ་ནི་སྐྱེས་པའི་ལུས། །ལས་ནི་དུ་མས་བསྐྱེད་པས་ན། །མི་ཤེས་པས་ཀྱང་མི་བྱ་སྟེ། །
སྐུ་ཡི་རྡོ་རྗེའི་དམ་ཚིག་གོ། །སེམས་ཅན་སྣ་ཚོགས་གདུང་བ་དང་། །ཀུན་རྟོག་དྲ་བའི་རྣམ་
རྟོག་གིས། །སེམས་ལ་སྨད་པ་མི་བྱ་སྟེ། །ཐུགས་ཀྱི་རྡོ་རྗེའི་དམ་ཚིག་གོ། །ཕྲག་དོག་ཉིད་
ཀྱིས་མ་རངས་པས། །ཚིག་རྩུབ་ལ་སོགས་སྨྲ་མི་བྱ། །རྣ་བ་བདེ་བར་བྱེད་པ་ཉིད། །གསུང་
གི་རྡོ་རྗེའི་དམ་ཚིག་གོ། །ཞེས་སྐུ་གསུང་ཐུགས་ཀྱི་དམ་ཚིག་གསུམ་གསུངས་ཏེ། ཚིགས་
བཅད་དང་པོ་གཉིས་ཀྱིས་གཞན་གྱི་ལུས་དང་སེམས་ལ་མི་སྨོད་པ་དམ་ཚིག་ཏུ་དངོས་སུ་
བསྟན་ནས། རང་གི་ལུས་དང་སེམས་ཀྱིས་མི་དགེ་བ་དྲུག་སྤངས་པ་དམ་ཚིག་ཏུ་ཤུགས་ལ་
བསྟན། ཕྱི་མས་རང་གི་ངག་གི་མི་དགེ་བ་བཞི་སྤངས་པ་དམ་ཚིག་ཏུ་དངོས་སུ་བསྟན་ནས་
གཞན་གྱི་ངག་ལ་མི་སྨོད་པ་དམ་ཚིག་ཏུ་ཤུགས་ལ་བསྟན་ཏེ། དམ་ཚིག་དང་སྡོམ་པ་གཉིས་
རྣམ་གྲངས་ཀྱི་སྒོ་ནས་དབྱེ་བ་ཡིན་གྱི་དོན་གཅིག་ཡིན་པར་རྗེ་བཙུན་གྱིས་གསུངས་སོ། །
གསུམ་པ་ནི་གྲུབ་ཆེན་སྨན་པའི་ཞབས་ཀྱི ས་སོགས་ཏེ། དེ་ཉིད་ཀྱིས། ལུས་ཀྱི་ལས་
227



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
བཟང་ངན་ལ་བླང་དོར་མི་བྱེད་པ་ངག་དང་ཡིད་ཀྱི་སྡོམ་པར་གསུངས་པ་ནི་བརྟན་པ་ཐོབ་
པའི་དམ་ཚིག་ལ་དགོངས་པར་སྣང་ངོ༌། །
བཞི་པ་ནི་རྡོ་རྗེ་རྩེ་མོར་སོགས་ཏེ། རྒྱུད་དེ་ཉིད་ལས། སྡོམ་པ་གསུམ་ལ་གནས་པ་
ནི། །དང་པོའི་ཁྲུས་སུ་བཤད་པ་ཡིན། ཅེས་དང་། སྲོག་གཅོད་རྐུ་དང་འཁྲིག་པ་དང་། །
རྫུན་དང་ཆང་ནི་རྣམ་སྤངས་ཏེ། །ཁྱིམ་པའི་སྡོམ་ལ་ལེགས་གནས་ནས། །གསང་སྔགས་
རྒྱལ་པོ་རབ་ཏུ་སྒྲུབ། །གལ་ཏེ་དེ་དག་རབ་བྱུང་གྱུར། །སྡོམ་པ་གསུམ་དང་ཡང་དག་ལྡན། །
སོ་སོར་ཐར་དང་བྱང་ཆུབ་སེམས། །རིག་འཛིན་རང་གི་ངོ་བོའོ། །ཞེས་གསུངས་པ་ལྟར།
སོ་ཐར། བྱང་སེམས། གསང་སྔགས་ཀྱི་སྡོམ་པ་གསུམ་སྟེ། སྔགས་སྡོམ་རྒྱུད་ལ་ལྡན་ན་
སྡོམ་གསུམ་རིམ་གྱིས་བླངས་བའམ། དབང་བསྐུར་གྱི་ཆོ་ག་ལས་ཅིག་ཆར་དུ་ཐོབ་ཀྱང་
རུང་སྟེ། སྡོམ་པ་གསུམ་ལྡན་གྱིས་ཁྱབ་པའི་དབང་དུ་བྱས་པའོ། །དེས་ན། གལ་ཏེ་དེ་དག་
རབ་བྱུང་གྱུར། ཞེས་པའི་དོན་ཡང་རྟེན་དེ་ཁྱིམ་པའི་སྡོམ་པ་ལ་གནས་པའམ། གལ་ཏེ་རབ་
བྱུང་དུ་གྱུར་པ་ཡིན་ཀྱང་རང་། གསང་སྔགས་རྒྱལ་པོ་བསྒྲུབ་པའི་ཚེ། སྡོམ་པ་གསུམ་དང་
ལྡན་ཞེས་པའི་དོན་ཡིན་གྱི་ཁྱིམ་པའི་རྟེན་ལ་སྡོམ་གསུམ་མི་ལྡན་ཡང་དེས་རབ་བྱུང་བྱས་
པའི་ཚེ་སྡོམ་གསུམ་ལྡན་ཞེས་པའི་དོན་ནི་མ་ཡིན་ནོ། ། །
གཉིས་པ་སྡོམ་པ་གཉིས་སུ་འཇོག་པ་ལ། ཉན་ཐོས་ཀྱི་ཐེག་པར་ཡིད་དང་དབང་
པོའི་སྡོམ་པ་གཉིས་ཞེས་དང་། ཕར་ཕྱིན་ཐེག་པར་སྨོན་འཇུག་སེམས་བསྐྱེད་ཀྱི་སྡོམ་པ་
གཉིས་ཞེས་གསུངས་པའང་ཡོད་མོད། སྔགས་ཀྱི་གཞུང་དུ་ནི་འཇོག་ཚུལ་རྣམ་པ་གསུམ་
མཐོང་སྟེ། དང་པོ་ནི། གཉིས་སུ་འཇོག་པ་ཞེས་སོགས་ཏེ། སློབ་དཔོན་སྨན་པའི་ཞབས་
ཀྱིས། དམ་ཚིག་ལ་ཡང་རྣམ་གཉིས་ཏེ། ཐུན་མོང་སྡོམ་པར་བསྟན་པ་དང་། །ཐུན་མོང་མ་
228



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཡིན་སྡོམ་པའོ། །ཞེས་གསུངས་པའི་ངོས་འཛིན་ཞལ་ལུང་གི་འགྲེལ་པར། རིག་པའི་དབང་
ལྔ་མན་ཆད་དུ་ཐོབ་པ་ལ་ཐུན་མོང་གི་སྡོམ་པ། ཕྱིར་མི་ལྡོག་པ་རྡོ་རྗེ་སློབ་དཔོན་གྱི་དབང་
གི་སྐབས་སུ་ཐོབ་པ་ལ་ཐུན་མོང་མ་ཡིན་པའི་སྡོམ་པ་ཡིན་པར་གསུངས་སོ། །
གཉིས་པ་ནི། སྡོམ་འབྱུང་དང་ནི་སོགས་ཏེ། བདེ་མཆོག་སྡོམ་འབྱུང་གི་རིམ་པར་
ཕྱེ་བ་དང་པོར། ཀྱེ་རྣམ་པ་ཀུན་གྱི་མཆོག་ལྡན་པའི། བསྐྱེད་པའི་རིམ་པའི་སྡོམ་པ་དང་། །
རྫོགས་པའི་སྡོམ་པ་ཇི་ལྟར་ལགས། །ཞེས་པའི་ལན་དུ་རིམ་པར་ཕྱེ་བ་གཉིས་པར་བསྐྱེད་
རིམ། །གསུམ་པར་རྫོགས་རིམ་བསྟན་ཏོ། །དེ་བཞིན་དུ་གསང་བ་འདུས་པའི་རྒྱུད་ཕྱི་མའི་
དྲི་བ་སོ་གཉིས་པར། དེ་བཞིན་སྡོམ་པ་ཇི་ལྟ་བུ་ཞེས་པའི་ལན་དུ། སངས་རྒྱས་རྣམས་ཀྱི་
དེར་བསྟན་པ། རིམ་པ་གཉིས་ལ་ཡང་དག་བརྟེན། །བསྐྱེད་པའི་རིམ་པ་ཉིད་དང་ནི། །དེ་
བཞིན་རྫོགས་པའི་རིམ་ཉིད་དོ། །ཞེས་རྩ་རྒྱུད་ལེའུ་བཅུ་བདུན་པར་བསྟན་པའི་ཉམས་
ལེན་ཐམས་ཅད་རིམ་པ་གཉིས་སུ་འདུས་པ་དེ་ཉིད་སྡོམ་པ་ཡིན་པར་གསུངས་སོ། །
གསུམ་པ་ནི། ཕྱི་ནང་སྡོམ་པ་གཉིས་སུའང་གོང་མས་བཤད། ཅེས་པ་སྟེ། རྗེ་
བཙུན་གྱིས་ཌོམྦི་བའི་ལམ་སྐོར་དུ། སྡོམ་པ་ལ་ཕྱིའི་སྡོམ་པ་དང་། ནང་གི་སྡོམ་པ་གཉིས་
སུ་བྱས་ནས་གསུམ་ལྡན་གང་ཟག་གི་རྒྱུད་ཀྱི་སྡོམ་པ་གསུམ་པོ་རེ་རེ་ལའང་ཕྱི་ནང་གི་སྡོམ་
པ་གཉིས་གཉིས་གསུངས་སོ། །གོང་གི་བཞི་པ་སྡོམ་པ་གཅིག་ཏུ་འདུ་བ་ནི། གཅི ག་ཏུ་
འདུ་བ་སོགས་ཏེ། མདོ་སྡུད་པ་ལས། ཉི་མ་མཁའ་ལ་འགྲོ་བའི་ཟེར་གྱིས་ཟིལ་ནོན་པའི།
མདུན་གྱི་བར་སྣང་ལ་ནི་མུན་པ་མི་གནས་བཞིན། །ཤེས་རབ་ཕ་རོལ་ཕྱིན་ལ་བསླབ་པ་
བྱས་རྣམས་ཀྱི། །ཕ་རོལ་ཕྱིན་པ་ཐམས་ཅད་འདིར་ནི་འདུས་པར་གསུངས། ཞེས་ཤེར་ཕྱིན་
གྱི་བསླབ་པར་བསླབ་པ་ཐམས་ཅད་འདུས་པ་ལྟ་བུའོ། །དེ་ལ་སྡོམ་པའི་ཐ་སྙད་མེད་དོ་ཞེ་
229



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ན་ཡོད་དེ། དེ་ཉིད་ལས། གང་ལ་སྡོམ་དང་སྡོམ་པ་མ་ཡིན་རློམ་སེམས་མེད། འདི་ནི་ཚུལ་
ཁྲིམས་སྡོམ་པར་རྣམ་པར་འདྲེན་པས་གསུངས། ཞེས་གསུངས་སོ། །དེར་མ་ཟད་སྔགས་
གཞུང་ཐམས་ཅད་ཀྱི་དགོངས་པའང་འདི་ཉིད་ཡིན་ཏེ། རྒྱུ་ལམ་འབྲས་བུའི་ཆོས་ཐམས་
ཅད་ཟུང་འཇུག་གི་ཡེ་ཤེས་གཅིག་གི་ངོ་བོར་སྡོམ་པར་གསུངས་ཏེ་འཁོར་འདས་དབྱེར་མེད་
ཀྱི་གནད་ཀྱིས་སོ། །གཞན་ཡང་གསུངས་རབ་ནས་བཤད་ཚོད་ཀྱི་དབང་དུ་བྱས་ན། བསྡུ་
བར། མི་དགེ་བ་བཅུ་སྤོང་བ་ལྡོག་པའི་སྒོ་ནས་སྡོམ་པ་བརྒྱའི་རྣམ་བཞག་དང་། སྡོམ་པ་
གཅིག་ཉིད་ཀྱི་རྒྱུན་ལ་ལེན་པའི་ཀུན་སློང་སོགས་ཀྱི་དབྱེ་བས་སྡོམ་པ་བརྒྱད་དུ་འགྱུར་བ་
ཐེག་ཆེན་གྱི་ལུགས་སུ་མཛད་པ་སོགས་ཡོད་དེ། འདིར་ཞིབ་ཏུ་མ་སྨོས་སོ། །
གཉིས་པ་རང་ལུགས་ཏེ་སྐབས་སུ་བབས་པའི་སྡོམ་པ་གསུམ་ངོས་འཛིན་པ་ནི།
འདིར་བསྟན་རྣམ་བཞག་སོགས་ཏེ། རྩེ་མོའི་ལུང་གོང་དུ་སྨོས་པ་བཞིན། སོ་ཐར། བྱང་
སེམས། རིག་པ་འཛིན་པའི་སྡོམ་པ་སྟེ། འདི་གསུམ་གྱིས་བསྟན་པ་སྤྱི་ལུགས་ཀྱི་ཉམས་
ལེན་མ་ལུས་པ་བསྡུས་ཀྱང་གསུམ་པོ་ཕྱོགས་གཅིག་ཏུ་བསྒྲིགས་པའི་རྣམ་བཞག་ནི་གསང་
སྔགས་ཀྱི་རྒྱུད་སྡེ་མ་ཡིན་པར་གཞན་ལ་མེད་པས་ན། འཇོག་དོན་གཙོ་བོར་གསང་ཆེན་
ཐུན་མོང་མ་ཡིན་པའི་བསྟན་པའི་ཉམས་ལེན་དབང་གི་ཡན་ལག་ཏུ། ཉན་ཐོས་ཀྱི་འདུལ་
བའི་གཞུང་དང་བསླབ་བྱའི་ངོ་བོ་ཐུན་མོང་དུ་གྱུར་པའི་བྱང་སེམས་སོ་ཐར་བསྟན་པའི་
ཉམས་ལེན་དང་། དེ་བཞིན་དུ་ཕ་རོལ་ཏུ་ཕྱིན་པའི་སྡེ་སྣོད་དང་ཐུན་མོང་དུ་གྱུར་པའི་
བསྟན་པའི་ཉམས་ལེན་འཇོག་ཅིང་། དེ་ཡང་སྔགས་སྡོམ་རྒྱུན་ལྡན་ལ་བཞེད་པ་རྒྱུད་ཀྱི་
དགོངས་པ་ཁོ་ན་སྟེ། ཉན་ཐོས་ཀྱི་སྡེ་སྣོད་ལས། སྡོམ་པ་གོང་མ་གཉིས་ཀྱི་རྣམ་གཞག་ཟུར་
ཙམ་ཡང་མ་གསུངས་ཤིང་ཕར་ཕྱིན་ཐེག་པར་ཡང་སྔགས་ཀྱི་སྡོམ་པའི་རྣམ་གཞག་མེད་
23)



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པའི་ཕྱིར་རོ། །དེའི་རྒྱུ་མཚན་ཉན་ཐོས་པ་དག་བྱང་ཆུབ་གསུམ་པོ་གང་རུང་དུ་སེམས་
བསྐྱེད་ནས་སོ་ཐར་གྱི་སྡོམ་པ་བསྲུངས་ཏེ། ཞི་ལྷག་གཉིས་བསྒོམ་པས་བྱང་ཆུབ་དེ་དང་དེ་
ཐོབ་པར་འདོད། ཐེག་པ་ཆེན་པོ་ཕ་རོལ་ཏུ་ཕྱིན་པ་ལས་ནི། བྱང་སེམས་ཀྱི་སྡོམ་པས་བླ་ན་
མེད་པའི་བྱང་ཆུབ་བསྒྲུབ་ནུས་ཀྱང་དེ་ཉིད་གནས་པའི་གཞིའམ་རྟེན་དུ་ཐེག་ཆེན་སོ་ཐར་
ཅིས་ཀྱང་དགོས་པར་བཞེད། གསང་སྔགས་ཀྱི་རྒྱུད་སྡེ་ལས་ནི་བླ་ན་མེད་པའི་བྱང་ཆུབ་
བསྒྲུབ་པ་ལ་གཙོ་བོར་སྔགས་སྡོམ་དགོས་ཀྱང་། དེའི་རྟེན་དུའང་བྱང་སེམས་དང་སོ་ཐར་
གཉིས་ངེས་པར་དགོས་པས་སྡོམ་པ་གསུམ་ཆར་ཉམས་སུ་ལེན་པ་བཞེད་པའི་ཕྱིར་རོ། །
དེ་ལྟར་ནའང་སོ་སོའི་ཆོ་ག་ལས་ཐོབ་པའམ། དབང་གི་ཆོ་ག་ལས་སྡོམ་པ་གསུམ་
ཅིག་ཆར་དུ་ཐོབ་པ་གང་རུང་ལས་མ་འདས་ཤིང་། ཕྱི་མ་དེའི་སྐྱབས་འགྲོ་ལས་ཐོབ་པའི་སོ་
ཐར་སྡོམ་པ་དེ། ཡོངས་རྫོགས་དགེ་བསྙེན་དང་ན་མཉམ་པའི་ཐེག་ཆེན་སོ་ཐར་དུ་བཞེད་པ་ནི།
སྡོམ་པ་བསྒྲགས་པར། ཁྱོད་ཀྱིས་སྲོག་ཆགས་བསད་མི་བྱ། ཞེས་སོགས་འབྱུང་བ་དང་
མཐུན་ནོ། །འོན་ཀྱང་གསང་སྔགས་ཀྱི་རྟེན་སྤྱིར་བཏང་དུ། དགེ་སློང་མཆོག་དགེ་ཚུལ་
འབྲིང་། ཁྱིམ་པ་སྟེ་དགེ་བསྙེན་ཐ་མ་ཡིན་པར་དུས་འཁོར་རྩ་རྒྱུད་ལས། གསུམ་ལས་དགེ་
སློང་མཆོག་ཡིན་འབྲིང་། །དགེ་ཚུལ་ཞེས་བྱ་དེ་དག་ལས། །ཁྱིམ་ན་གནས་པ་ཐ་མའོ། །
ཞེས་གསུངས་ཤིང་། དམིགས་བསལ་རྟེན་ཁྱིམ་པ་ཡིན་ཀྱང་ས་ཐོབ་པ་ནི་མ་གཏོགས་ཏེ།
ས་ཐོབ་མ་གཏོགས་ཁྱིམ་པ་ནི། །རྒྱལ་པོའི་བླ་མར་མི་བྱ་སྟེ། །ཞེས་སོགས་གསུངས་སོ། །
དེ་འདྲ་བའི་གང་ཟག་ནི་ཁྱིམ་པའི་རྟགས་ཅན་ཡིན་ཀྱང་ས་སྙིང་འཁོར་ལོ་བཅུ་པའི་མདོ་
དང་འདུལ་བ་ལུང་ལས་ཁྱིམ་པ་འཕགས་པའི་ཆོས་དང་ལྡན་པ་དོན་དམ་པའི་དགེ་སློང་དུ་
བསྡུས་པ་དང་གནད་གཅིག་པ་སྟེ། དཔེར་ན་འདུལ་ལུང་དུ། རྒྱན་གྱིས་བརྒྱན་པར་བྱས་
231



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཀྱང་ཆོས་སྤྱོད་ཅིང་། ། དུལ་ཞིང་ཡང་དག་སྡོམ་ལ་ཚངས་པར་སྤྱོད། །འབྱུང་པོ་ཀུན་ལ་
ཆད་པ་སྤངས་པ་དེ། །དགེ་སློང་དགེ་སྦྱོང་དེ་ཡིན་བྲམ་ཟེའང་དེ། །ཞེས་ཁྱིམ་བདག་གྲགས་
པ་དགེ་སློང་དུ་གསུངས་པ་བཞིན་ནོ། །དེ་དག་ནི་ཡེ་ཤེས་དང་ལྡན་པའི་དབང་དུ་བྱས་ཀྱི་
གཞན་དུ་གསང་སྔགས་སུ་མ་ཟད་བྱང་སྡོམ་གྱི་རྟེན་ཀྱང་རབ་ཏུ་བྱུང་བ་སྟེ་དགེ་སློང་སོགས་
མཆོག་ཏུ་བཤད་དེ། མདོ་ལས། བྱང་ཆུབ་སེམས་དཔའ་ཁྱིམ་པས་སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་རྩི་མར་གྱིས་བཀང་བའི་མར་མེ་དེ་བཞིན་གཤེགས་པའི་མཆོད་
རྟེན་ལ་ཕུལ་བ་བས། བྱང་ཆུབ་སེམས་དཔའ་རབ་ཏུ་བྱུང་བས་སྡོང་བུ་འགའ་ཞིག་སྣུམ་
གྱིས་སྦགས་ཏེ། དེ་བཞིན་གཤེགས་པའི་མཆོད་རྟེན་བཞུགས་པའི་གཙུག་ལག་ཁང་གི་སྒོ་
ཐེམ་སྣང་བ་ཙམ་བྱས་ན་དེ་སྔ་མ་བས་བསོད་ནམས་ཆེའོ་ཞེས་སོགས་གསུངས་པ་དང་།
མདོ་སྡེ་རྒྱན་ལས། རབ་ཏུ་བྱུང་བའི་ཕྱོགས་དག་ནི། །ཡོན་ཏན་ཚད་མེད་རྣམས་དང་ལྡན། །
དེ་ལྟར་སྡོམ་བརྩོན་ཁྱིམ་པ་ཡི། །བྱང་སེམས་རྣམས་ལས་མཆོག་ཏུ་བཤད། །ཅེས་འབྱུང་
བས་སོ། །
གསུམ་པ་སྡོམ་པའི་མིང་དོན་ནི། མིང་དོན་སྤྱི་ཙམ་སོགས་ཏེ། སྤྱི་ཁྱབ་ཙམ་དུ་རང་
གི་ངོས་སྐལ་གྱི་སྤང་བྱ་སྤོང་བས་ན་སྡོམ་པ་ཞེས་བྱར་རུང་ཡང་། སྡོམ་པའི་ཐ་སྙད་འཇུག་
ཚད་སྤང་བྱ་མཐའ་དག་སྤང་བའི་སྡོམ་པ་ཡིན་པས་མ་ཁྱབ་སྟེ། དཔེར་ན་སྣ་གཅིག་སྤྱོད་པ་
དགེ་བསྙེན་གྱི་སྡོམ་པར་བགྲང་མོད། སྤང་བྱ་སྲོག་གཅོད་པ་ལྟ་བུ་གཅིག་ལས་མ་སྤངས་
བའི་ཕྱིར་རོ། །
བཞི་པ་སྡོམ་པར་འཇོག་བྱེད་ནི། འཇོ ག་བྱེད་སྤང་བྱ་སྤོང་བའི་སོགས་ཏེ། དེ་
ལའང་སྤང་བྱ་སྤོང་བའི་ལྡོག་པ་ནས་བཞག་པ་དང་། སོ་སོའི་ངོ་བོའི་སྒོ་ནས་བཞག་པ་
232



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གཉིས་ལས། དང་པོ་ནི། ལུས་ངག་གི་རང་བཞིན་གྱི་ཁ་ན་མ་ཐོ་བ་གཙོ་བོར་སྡོམ་པའི་ལྡོག་
པ་ནས་སོ་སོར་ཐར་པའི་སྡོམ་པར་བཞག །སེམས་ཀྱི་ཁ་ན་མ་ཐོ་བ་གཙོ་བོར་སྤོང་བའི་
ལྡོག་པ་ནས་བྱང་སེམས་ཀྱི་སྡོམ་པར་བཞག །ཐབས་ཁྱད་པར་ཅན་ལ་བརྟེན་ནས་མཚན་
རྟོག་སྤོང་བའི་ལྡོག་པ་ནས་སྔགས་ཀྱི་སྡོམ་པར་འཇོག་པ་ཡིན་ཏེ། དེ་དག་རིམ་པ་བཞིན།
སོ་ཐར་གྱི་མདོ་ལས། སྡིག་པ་ཅི་ཡང་མི་བྱ་ཞིང་། ཞེས་དང་། སྤྱོད་འཇུག་ལས། སེམས་
བསྲུངས་བརྟུལ་ཞུགས་མ་གཏོགས་པ། །བརྟུལ་ཞུགས་མང་པོས་ཅི་ཞིག་བྱ། ཞེས་དང་།
སམྦུ་ཊི་ལས། ཀུན་ལས་སྣ་ཚོགས་ཕྱག་རྒྱ་སྟེ། །ཀུན་ལས་སྣ་ཚོགས་སྡོམ་པ་ཡིན། ཞེས་
གསུངས་སོ། ། །
གཉིས་པ་སོ་སོའི་ངོ་བོའི་སྒོ་ནས་བཞག་པ་ནི། སོ་ཐར་སྡོམ་པའི་ངོ་བོ་ནི། གཞན་
གནོད་གཞིར་བཅས་སྤོང་བའི་ལྡོག་པ་ནས་བཞག །བྱང་སེམས་སྡོམ་པའི་ངོ་བོ་ནི། གཞན་
ལ་ཕན་པ་ཁྱད་པར་ཅན་སྒྲུབ་པའི་ལྡོག་པ་ནས་བཞག །སྔགས་སྡོམ་ཀྱི་ངོ་བོ་ནི། སྣང་བ་
ཐམས་ཅད་ལྷ་དང་ཡེ་ཤེས་གང་རུང་གི་རྣམ་རོལ་དུ་ལོངས་སྤྱོད་པའི་ལྡོག་པ་ནས་འཇོག་སྟེ།
རྩ་ལྟུང་འཁྲུལ་སྤོང་ལས། འདིར་སོ་སོར་ཐར་པའི་རང་བཞིན་ནི། གཞན་ལ་གནོད་པ་གཞི་
དང་བཅས་པ་ལས་ལྡོག་པ་བྱེད་པ་ཡིན་ལ་བྱང་ཆུབ་སེམས་དཔའི་སྡོམ་པ་ནི། དེའི་སྟེང་དུ་
གཞན་ལ་ཕན་འདོགས་པར་ཞུགས་པ་ཡིན་ཅིང་། རིག་པ་འཛིན་པ་ནི། དེ་དག་ཀྱང་ལྷའི་
རྣམ་པའམ། ཡེ་ཤེས་ཀྱིས་བྱིན་གྱིས་བརླབས་ནས་ལོངས་སྤྱོད་པས་ན། འདི་ལ་འགལ་བ་
ཅི་ཡང་ཡོད་པ་མ་ཡིན་ནོ། །ཞེས་གསུངས་སོ། །རྒྱུ་མཚན་དེས་ན། སྔགས་སྡོམ་ཡིན་ན་བྱང་
སྡོམ་ཡིན་པས་ཁྱབ། །བྱང་སྡོམ་ཡིན་ན་སོར་སྡོམ་ཡིན་པས་ཁྱབ་སྟེ། སྔགས་སྡོམ་ལ་བྱང་
སྡོམ་གྱི་མཚན་ཉིད་ཚང་། བྱང་སྡོམ་ལ་སོར་སྡོམ་གྱི་མཚན་ཉིད་ཚང་བའི་ཕྱིར་རོ། །དེ་ཡང་
233



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཀུན་མཁྱེན་ཆེན་པོས་སྡོམ་གསུམ་ཁ་སྐོང་ལས། སྔགས་སྡོམ་བྱང་སེམས་སྡོམ་པ་ཡི། །བྱེ་
བྲག་ཡིན་ཞིང་དེ་ཉིད་ཀྱང་། །གཞན་ལ་ཕན་པ་བསྒྲུབ་པ་ལ། །གཞན་ལ་གནོད་པ་སྤོང་བ་
ཡིས། །ཁྱབ་ཕྱིར་སོ་སོར་ཐར་པ་ཡི། དོན་ཚང་ཞེས་དང་། སྤྱི་དོན་ལས་ཀྱང་། དེས་ན་སྡོམ་
པ་གསུམ་ཀ་ལ་སོ་ཐར་གྱི་སྡོམ་པས་ཁྱབ་པ་འདི་ནི་རྗེ་བཙུན་ས་སྐྱ་པ་ཡབ་སྲས་ཀྱི་དགོངས་
པ་བླ་ན་མེད་པ་སྟེ། རྗེ་བཙུན་མུས་པ་ཆེན་པོའི་ཞལ་ལས་ཁོ་བོས་རྙེད་པའོ་ཞེས་གསུངས་
པ་གཞུང་དང་སྦྱར་བ་སླའོ། ། །
ལྔ་པ་མཐའ་དཔྱད་པའི་སྒོ་ནས་སོར་བྱང་གཉིས་སྔགས་སྡོམ་གྱི་ཡན་ལག་ཏུ་བསྡུ་བ་ནི།
སྔགས་ལའང་ཞེས་སོགས་ཏེ། སྔགས་སྡོམ་ལ་སྡོམ་པ་འོག་མ་གཉིས་སྔོན་དུ་འགྲོ་བ་སྟེ་
གོན་གྱི་སྐབས་ཁྱད་པར་ཅན་གྱི་དོན་ཞུ་བ་སྟེ་གསོལ་གདབ་ཀྱི་ཚིགས། དམ་ཚིག་དེ་ཉིད་
བདག་ལ་སྩོལ། ཞེས་པས་སྔགས་སྡོམ་དང་། བྱང་ཆུབ་སེམས་ཀྱང་བདག་ལ་སྩོལ། ཞེས་
པས་དེའི་རྟེན་དུ་བྱང་སྡོམ་དང་། སངས་རྒྱས་ཆོས་དང་དགེ་འདུན་ཏེ། །སྐྱབས་གསུམ་དག་
ཀྱང་བདག་ལ་སྩོལ། ཞེས་པས་དེའི་རྟེན་དུ་སོ་ཐར་གྱི་སྡོམ་པ་སྩོལ་བར་གསོལ་བ་གདབ་ཅིང་།
དེ་བཞིན་དུ་སྤྲོ་བ་བསྐྱེད་པ་དཀྱིལ་ཆོག་ཕལ་ཆེ་བར། རང་གི་བསླབ་ལྡན་འཁོར་བཞི་པོ།
ཐེག་ཆེན་བློ་ཅན་རྣམས་ལ་ནི། །དེ་བཞིན་གཤེགས་པས་གསུངས་པ་ཡི། །ཡང་དག་ཆོ་ག་
རྗེས་སུ་གནང་། ཞེས་འབྱུང་བའི་ཚིག་རྐང་དང་པོས་སོ་ཐར། གཉིས་པས་བྱང་སེམས། ཕྱི་
མ་གཉིས་ཀྱིས་སྔགས་སྡོམ་འབོག་པའི་ཆོ་ག་བསྟན། དངོས་གཞིའི་སྐབས་སུ་སྡོམ་པ་
བསྒྲགས་པའི་ཚེ། སངས་རྒྱས་ཆོས་དང་དགེ་འདུན་ཏེ། ཞེས་སོགས་རིགས་ལྔ་སོ་སོའི་དམ་
ཚིག་གིས་སྔགས་སྡོམ། དེ་ལས་གཞན་ཡང་བཅུ་བཞི་ནི། ཞེས་སོགས་ཀྱིས་བྱང་སེམས།
ཁྱོད་ཀྱིས་སྲོག་ཆགས་བསད་མི་བྱ། ཞེས་སོགས་ཀྱིས་སོ་ཐར་གྱི་སྡོམ་པ་ཟིན་ཅིང་། ཁྱད་
234



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པར་བཟུང་བའི་ཚེ་རྟེན་བརྟེན་པ་ཡིན་པས་ཐོག་མར་རྒྱུན་བཤགས་ཀྱིས་སོར་བྱང་གཉིས་
དངོས་ཤུགས་ཀྱིས་འཛིན། དེ་ནས་རིགས་ལྔའི་སྡོམ་བཟུང་གིས་བསྲུང་བ་ཁས་བླངས་པ་
ཙམ་ཞིག་བཟུང་ནས། སྡོམ་པ་རང་གི་ངོ་བོ་དངོས་གཞིའི་ཆོ་གས་བསྐྱེད་པར་མཛད་པ་འདི་
ནི་དཀྱིལ་འཁོར་གྱི་ཆོ་ག་གཅིག་ཉིད་ལ་སྡོམ་གསུམ་ལེན་པའི་ཚུལ་གསལ་བ་ཡིན་ཀྱང་།
མན་ངག་གི་མིག་དང་བྲལ་བ་རྣམས་ཀྱིས་ནི་མོས་པ་ཙམ་ཡང་བྱ་དཀའ་བར་སྣང་ངོ་ཞེས་
ཀུན་མཁྱེན་རིན་པོ་ཆེས་གསུངས་སོ། །དེ་བཞིན་དུ་བསྐྱེད་རྫོགས་ཉམས་སུ་ལེན་པའི་ཚེ་
ཐུན་རེའི་ཐོག་མར་སྡོམ་གསུམ་གྱི་ཉེས་པ་གསོ་ཞིང་སྡོམ་པ་གོང་དུ་སྤེལ་བའི་ཕྱིར། སྔོན་
འགྲོ་གསུམ་དང་སོགས་ཀྱི་བསྡུས་པ་རྒྱུན་བཤགས་སྡོམ་བཟུང་བྱེད་པ་ལས། སྐྱབས་
སེམས་སོར་བྱང་གཉིས་ཀྱི་ཉམས་ལེན་ཡིན་པས་ཀྱང་འོག་མ་གཉིས་སྔགས་སྡོམ་གྱི་ཡན་
ལག་ཏུ་འཐད་པར་གྲུབ་ཅིང་། དེར་མ་ཟད་བསྲུང་ཚུལ་གྱི་དབང་དུ་བྱས་ནའང་སྔགས་ཀྱི་
རྩ་ལྟུང་བསྲུང་ཚེ་འོག་མ་གཉིས་ཀྱི་རྩ་ལྟུང་ཡང་བསྲུང་དགོས་པ་ནི། བདེ་གཤེགས་བཀའ་
འདས་ཀྱི་རྩ་ལྟུང་ངོས་འཛིན་ཚུལ་གྱིས་ཤེས་སོ། །དོན་འདི་དག་ལ་དགོངས་ནས། བདག་
ཉིད་ཆེན་པོས། །བླ་མ་བཙལ་ལ་དབང་བཞི་བླངས། །དེ་ཡིས་སྡོམ་པ་གསུམ་ལྡན་འགྱུར།
ཞེས་དང་། །སྡོམ་པ་གསུམ་དང་ལྡན་པ་ཡི། །རིམ་གཉིས་ཟབ་མོའི་གནད་ཤེས་ན། ཞེས་
སོགས་གསུངས་སོ། ། །
སྤྱི་དོན་གསུམ་པ་ལམ་གྱི་གནད་སྡོམ་པ་གསུམ་གྱི་ཉམས་ལེན་དུ་བསྡུས་པའི་
འབྲེལ་གྱིས་ཁོག་ཕུབ་པ་ནི། མདོར་ན་ཞེས་སོགས་ཏེ། རྒྱལ་བའི་བསྟན་པའི་ཉམས་ལེན་
ཐམས་ཅད་ཧྲིལ་གྱིས་དྲིལ་ན་སྡོམ་པ་གསུམ་དུ་འདུས་པ་ཡིན་ཏེ། བདག་ཉིད་ཆེན་པོས། །
སངས་རྒྱས་བསྟན་པ་རིན་པོ་ཆེ། །མདོར་བསྡུས་ཉམས་སུ་ལེན་པའི་ཚེ། །འདུལ་བ་ཕར་
235



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཕྱིན་གསང་སྔགས་གསུམ། །སོ་སོའི་གཞུང་དང་མི་འགལ་བར། །ཉམས་སུ་ལེན་པ་བཀའ་
དང་མཐུན། །ཞེས་བསྟན་པའི་རྩ་བ་འདུལ་བ། བསྟན་པའི་སྙིང་པོ་ཕར་ཕྱིན། བསྟན་པའི་
ཉིང་ཁུ་གསང་སྔགས་ཡིན་པ་ལ་དགོངས་ཏེ་གསུངས་པ་དང་། དེ་དག་ཀྱང་ཐོབ་བྱ་མཐར་
ཐུག་པ་རྡོ་རྗེ་འཛིན་པའི་ས་ཉིད་ཐོབ་བྱེད་མཐར་ཐུག་པ་ངེས་གསང་བླ་ན་མེད་པ་ལ་གཅིག་
ཏུ་གཞོལ་ཞིང་གཅིག་ཏུ་འབབ་པའི་ཚུལ་གྱིས་བསྲུང་དགོས་པ་ནི། ཀུན་མཁྱེན་ཆེན་པོས། །
རིམ་མམ་གཅིག་ཆར་བླངས་ཀྱང་རུང་། །སྡོམ་གསུམ་ཆོ་གར་ལྡན་བྱས་ནས། །རྡོ་རྗེ་ཐེག་
པའི་ཉམས་ལེན་དུ། །གསུམ་ཆར་བསྲུང་བ་སྔགས་སྡོམ་ཡིན། ཞེས་དང་སྤྱི་དོན་ལས།
སྔགས་སྡོམ་དང་ལྡན་ན། སྡོམ་པ་གསུམ་ཀ་དང་ལྡན་དགོས་པ་འདི་ཡང་མདོ་རྒྱུད་ཀྱི་
དགོངས་པ་ཕྱིན་ཅི་མ་ལོག་པ་རྗེ་བཙུན་ས་སྐྱ་པ་ཡབ་སྲས་ཀྱི་ལུགས་འབའ་ཞིག་ཏུ་སྣང་སྟེ།
ཞེས་གསུངས་སོ། །
གསུམ་པོའི་ངོས་འཛིན་གོང་དུ་སྨོས་པའི་རྡོ་རྗེ་རྩེ་མོའི་ལུང་ལ་བརྟེན་པ་ཡིན་ཡང་།
སྙིང་པོའི་གནད་དོན་རྩེ་མོའི་དངོས་བསྟན་གྱི་གསུམ་པོ་དེ་དང་། སྡོམ་པ་གསུམ་གྱི་རབ་ཏུ་
དབྱེ་བ་ཞེས་པའི་དངོས་བསྟན་གྱི་གསུམ་པོ་རྣམས་ཐད་སོར་ཐད་སོར་འཁྲུལ་པར་མི་བྱ་སྟེ།
སྔ་མའི་སོ་སོར་ཐར་དང་ཞེས་པའི་དངོས་བསྟན་གྱི་སོ་ཐར་དེ་ཐེག་ཆེན་སོ་ཐར་ཡིན་པར་རྗེ་
བཙུན་ཆེན་པོས། རྡོ་རྗེ་རྩེ་མོའི་དགོངས་པ་ནི། བྱང་ཆུབ་སེམས་དཔའི་སོ་སོར་ཐར་པའོ། །
ཞེས་སྡོམ་པ་ཉི་ཤུ་པའི་འགྲེལ་པར་གསུངས་ལ། རབ་དབྱེའི་མཚན་དོན་གྱིས་ཐེག་པ་ཆེ་
ཆུང་གི་སོར་ཐར་སྤྱི་ཙམ་དང་། དངོས་བསྟན་གཙོ་བོར་གཞན་འདོད་དགག་པའི་སྐབས་སུ་
གསུངས་པ། ཉན་ཐོས་རྣམས་ཀྱི་སྐྱབས་འགྲོ་ནས། སོགས་དང་། བྱེ་བྲག་སྨྲ་བའི་བསྙེན་
གནས་ཀྱང་། ཞེས་སོགས་ནི་ཉན་ཐོས་སོ་ཐར་ཁོ་ན་དང་། ཐེག་པ་ཆེན་པོ་ལས་བྱུང་བའི། །
236



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སོ་སོར་ཐར་པ་བཤད་ཀྱིས་ཉོན་། ཞེས་སོགས། རང་བཞིན་ཉམས་ལེན་ཞར་བྱུང་དུ་
གསུངས་པ་ནི་ཐེག་ཆེན་སོ་ཐར་ཡིན་ལ། ཐུན་མོང་དུ་བསྟན་པའང་ཅི་རིགས་པ་ཡོད་པའི་
དགོངས་པ་ཆ་གཉིས་ཕྲ་ཞིང་ཞིབ་པའི་བློ་གྲོས་ཀྱིས་དབྱེ་བར་བྱའོ། །ཞེས་པའི་དོན་ཏེ་ལེའུ་
དང་པོའི་རྣམ་བཤད་མདོར་བསྡུས་ཏེ་བརྗོད་ཟིན་ཏོ། །ལེའུའི་མཇུག་བསྡུ་བ་ནི་ཡོངས་
རྫོགས་བསྟན་པའི་ཉམས་ལེན་ཞེས་སོགས་ཏེ་གོ་སླའོ། །འཆད་པོ་གཞན་གྱི་ཁ་དྲིས་མ་
སྦགས་པའི། །བརྒྱུད་པའི་གསུང་གཙང་ལུང་རིག་བཅུད་ལྡན་ཆབ། །ལྷག་བསམ་མེ་ཏོག་
དཀར་པོས་རྣམ་མཛེས་པ། །འཇམ་མགོན་བླ་མ་དགྱེས་པའི་མཆོད་ཡོན་ནོ། །ཞེས་ཀྱང་
སྨྲས་སོ། །
རྩ་བའི་ས་བཅད་གཉིས་པ་སྐབས་ཀྱི་དོན་གཏན་ལ་འབེབ་པ་ནི། སྐབས་དོན་
སོགས་ཏེ། སྡོམ་པ་གསུམ་ཐ་དད་དུ་འཆད་འོས་པ་རྣམས་ལེའུ་བར་པ་གསུམ་གྱིས་སོ་སོར་
འཆད། བསྡུས་ཏེ་འཆད་འོས་པ་རྣམས་ལེའུ་ཐ་མས་ཐུན་མོང་དུ་འཆད་དོ་ཞེས་མཚམས་
སྦྱར་བའི་དོན་ཡིན་ལ། དང་པོ་སོ་སོར་བཤད་པ་ལ་གསུམ་སྟེ། སོ་ཐར་གྱི་སྡོམ་པ་བཤད་པ།
བྱང་སེམས་ཀྱི་སྡོམ་པ་བཤད་པ། རིག་པ་འཛིན་པའི་སྡོམ་པ་བཤད་པའོ། །དེ་གསུམ་ཀྱང་
བསྡུས་དོན་ལུས་རྣམ་གཞག་ཕྱོགས་གཅིག་ཏུ་བྱ་བ་དང༌། ཚིག་དོན་ཡན་ལག་རྒྱས་བཤད་
སོ་སོར་བྱ་བ་ལས། བསྡུས་དོན་ནི། དང་པོ་རེ་རེའང་ཞེས་སོགས་ཏེ། སྡོམ་པ་གསུམ་པོ་
རེ་རེ་ལའང་ངོ་བོ་ངོས་བཟུང་བ། དང་པོར་བླང་བའི་ཐབས། བར་དུ་སྲུང་བའི་ཐབས།
ཉམས་ན་ཕྱིར་བཅོས་པའི་ཆོ་གའོ། །དེའི་དང་པོ་ལ་གསུམ་སྟེ། མཚན་གཞི། མཚན་ཉིད།
ནང་གསེས་ཀྱི་དབྱེ་བའོ། །དེ་ལས་རེ་ཞིག་སོ་ཐར་གྱི་དབང་དུ་བྱས་ན་ངོ་བོ་ངོས་འཛིན་པ་
སོགས་བཞིའི་དང་པོ་ལ་གསུམ་གྱི་མཚན་གཞི་ནི། ཐོག་མར་ཞེས་སོགས་ཏེ། མཐོ་དམན་
237



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
བར་མ་གསུམ་གྱིས་བསྡུས་པའི་འགྲོ་བ་དྲུག་གི་ལུས་རྟེན་གང་དུ་སྐྱེས་སམ། ས་ཕྱོགས་
གང་དུ་གནས་སམ། གྲོགས་སུ་དང་འགྲོགས་སམ། འདོད་པ་ཅི་ལ་ལོངས་སྤྱོད་པ་ཐམས་
ཅད་ཀྱང་མེའི་རང་བཞིན་ཚ་བ་ཡིན་པ་ལྟར། སྡུག་བསྔལ་གསུམ་གྱི་རྒྱུ་ཅན། སྡུག་བསྔལ་
གསུམ་གྱི་རང་བཞིན་ཁོ་ན་ཅན་ཏེ། རྒྱུད་བླ་མ་ལས། མི་གཙང་བ་ལ་དྲི་ཞིམ་མེད་བཞིན་
འགྲོ་ལྔ་དག་ནའང་བདེ་བ་མེད། ཅེས་གསུངས་པ་ལྟར་བདེ་བའི་འབྱུང་ཁུངས་མིན་པ་རྟོག་
པའི་སྐྱོ་ཤས་ཀྱིས། འཁོར་བའི་སྡུག་བསྔལ་རྒྱུ་དང་བཅས་པ་སྤོང་འདོད་གཅམ་བུ་སྟེ་
བཅོས་མ་ཙམ་མ་ཡིན་པ་སྐྱེ་བའི་བློ་ནི་ངེས་འབྱུང་གི་བསམ་པ་དང་། བསམ་པ་དེས་ཟིན་
པའི་ཚུལ་ཁྲིམས་ལ་ངེས་པར་འབྱུང་བའི་ཚུལ་ཁྲིམས་སམ་སོ་སོར་ཐར་པར་འཇོག་སྟེ།
མདོ་རྩ་བར། ངེས་པར་འབྱུང་བའི་ཚུལ་ཁྲིམས་ཀྱི་དབང་དུ་བྱས་ཏེ། ཞེས་དང་། སུམ་བརྒྱ་
པ་ལས། ངེས་པར་འབྱུང་བའི་ཚུལ་ཁྲིམས་སྡུག་བསྔལ་སྤོང་། ཞེས་གསུངས་པའི་ཕྱིར་རོ། །
གཉིས་པ་མཚན་ཉིད་ལ་གཉིས་ཏེ། མཚན་ཉིད་དངོས་དང་། མཚན་ཉིད་དེ་ལྡན་གྱི་
མིང་གི་རྣམ་གྲངས་སོ། །དང་པོ་ནི། ངེས་པར་འབྱུང་བ་སོགས་ཏེ། ངེས་པར་འབྱུང་བ་
ཞེས་བྱ་བ་ནི། མྱ་ངན་ལས་འདས་པ་སྟེ། རྒྱ་ཆེར་འགྲེལ་ལས། ངེས་པར་འབྱུང་བའི་ཚུལ་
ཁྲིམས་ནི་ངེས་པར་འབྱུང་བའི་ཚུལ་ཁྲིམས་སོ། །ཞེས་པའི་ཟུར་སྔ་ཕྱི་གཉིས་ནི། ངེས་
འབྱུང་གི་བསམ་པས་ཟིན་པའི་ཚུལ་ཁྲིམས་འདི་ནི་མྱང་འདས་ཀྱི་ས་བྱང་ཆུབ་གསུམ་པོ་
གང་རུང་དུ་ངེས་པར་ཏེ་གདོན་མི་ཟ་བར་འབྱུང་བར་བྱེད་པའི་ཚུལ་ཁྲིམས་སོ་ཞེས་པའི་
དོན་དུ་སྣང་སྟེ། སློབ་ཕན་ལས། བྱང་ཆུབ་གསུམ་ཀའི་རྒྱུར་གསུངས་པ་དང་། དགེ་སློང་ལ་
རབ་ཏུ་གཅེས་པའི་མདོ་ལས། ཚུལ་ཁྲིམས་འདི་ནི་བདེ་བའི་མཆོག །ཚུལ་ཁྲིམས་འདི་ནི་
ཐར་པའི་ལམ། །ཚུལ་ཁྲིམས་འདི་ནི་ཡོན་ཏན་གཞི། །ཚུལ་ཁྲིམས་འདི་ནི་སངས་རྒྱས་རྒྱུ།
238



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཞེས་འབྱུང་བས་སོ། །ངེས་འབྱུང་གི་བསམ་པ་དེ་ལྟ་བུས་མ་བཟུང་བའི་བསྙེན་གནས་
སོགས་རིགས་བརྒྱད་ནི་ཚེ་འདིར་མི་དང་མི་མ་ཡིན་པའི་འཚེ་བ་ལས་བསྲུང་བའི་འཇིགས་
སྐྱོབ་དང་། ཕྱི་མར་བདེ་འགྲོ་ཙམ་དོན་དུ་གཉེར་བའི་ལེགས་སྨོན་ཡིན་གྱི་སོ་སོར་ཐར་པ་
མ་ཡིན་ཏེ། མཛོད་འགྲེལ་ལས། ཅི་ཕྱི་རོལ་པ་རྣམས་ལ་ཡང་དག་པར་བླངས་པའི་ཚུལ་
ཁྲིམས་མེད་དམ་ཞེ་ན། ཡོད་མོད་ཀྱི་སོ་སོར་ཐར་པའི་སྡོམ་པ་ནི་མ་ཡིན་ནོ། །ཅིའི་ཕྱིར་ཞེ་ན།
དེ་ནི་སྲིད་པ་ལ་བརྟེན་པའི་ཕྱིར། གཏན་དུ་སྡིག་པ་ལས་སོ་སོར་ཐར་པ་བྱེད་པ་མ་ཡིན་ནོ་
ཞེས་གསུངས་སོ། །དེའི་ཕྱིར་སོ་ཐར་གྱི་སྡོམ་པའི་མཚན་ཉིད་ནི། ཀུན་མཁྱེན་རིན་པོ་ཆེའི་
སྤྱི་དོན་ལས། སོ་སོར་ཐར་པའི་སྡོམ་པའི་ངོ་བོ་ནི། ངེས་འབྱུང་གི་བསམ་པས་ཀུན་ནས་
བསླངས་ཏེ། གཞན་གནོད་གཞི་བཅས་སྤོང་བའི་སེམས་པ་མཚུངས་ལྡན་དང་བཅས་པའོ་
ཞེས་སྐབས་འདིར་ཐེག་ཆེན་སོ་ཐར་གྱི་དབང་དུ་མཛད་དེ་གསུངས་པ་ལྟར་ཁས་བླང་ངོ་། །
རྒྱུ་མཚན་སྡོམ་པའི་མཚན་ཉིད་དང་སྐྱེ་ཚུལ་སོགས་བསྟུན་དགོས་པས་ན། བྱེ་བྲག་
སྨྲ་བའི་ལུགས་མཛོད་རང་རྐང་ལྟར་ན་རིག་བྱེད་མ་ཡིན་པའི་གཟུགས་སུ་སྐྱེ་བ་དེ་ཡི་མཚན་
ཉིད་འཇོག་དགོས་ཀྱང་། མདོ་སྡེ་པ་ཡན་སྡོམ་པ་ཤེས་པའི་ངོ་བོར་སྐྱེ་བར་བཞེད་པ་ལ་ནང་
གསེས་ཀྱི་དབྱེ་བ་ཕྲན་བུ་ཡོད་པ་ལས། བདག་ཉིད་ཆེན་པོས། དེས་ན་ད་ལྟའི་ཆོ་ག་ནི། །
བསམ་པ་སེམས་བསྐྱེད་ཀྱིས་ཟིན་པའི། །ཆོ་ག་ཉན་ཐོས་ལུགས་བཞིན་གྱིས། ཞེས་
གསུངས་པ་ལྟར་འབོག་ལེན་ཐེག་ཆེན་སོ་ཐར་བཞིན་མཛད་ཅིང་། ཀུན་མཁྱེན་བླ་མའི་སྤྱི་
དོན་ཁ་སྐོང་སོགས་དགོངས་འགྲེལ་ཚད་ལྡན་རྣམས་སུ་མཚན་ཉིད་འཇོག་ཚུལ་དབུ་མ་
ལྟར་མཛད་འདུག་པས་གཞན་དུ་དོགས་པ་མི་འཚལ་ལོ། ། །
གཉིས་པ་མིང་གི་རྣམ་གྲངས་ནི། མིང་གཞན་ཡང་། ཞེས་སོགས་ཏེ་གོ་སླའོ། །
239



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གསུམ་པ་ནང་གསེས་ཀྱི་དབྱེ་བ་ལ་གསུམ་སྟེ། རྟེན་གྱིས་དབྱེ་བ། རྫས་ཀྱིས་དབྱེ་བ། ཀུན་
སློང་གིས་དབྱེ་བའོ། །དང་པོ་རྟེན་གྱིས་དབྱེ་བ་ལ་བདུན་ནམ་བརྒྱད་ཡོད་པ་ནི། རྟེན་གྱིས་
དབྱེ་བ་སོགས་ཏེ་གོ་སླའོ། གཉིས་པ་རྫས་ཀྱིས་དབྱེ་བ་ལ་བཞི་ཡོད་པ། རྫས་སམ་ངོ་
བོས་སོགས་དང་། གསུམ་པ་ཀུན་སློང་གིས་དབྱེ་བ་ལ་གཉིས་ཡོད་པ། ཀུན་སློང་རང་ཉིད་
སོགས་ཏེ་གོ་སླའོ། །སྡོམ་པ་བླང་བའི་ཐབས་སོགས་ཕྱི་མ་གསུམ་ནི་ལུང་ལས་གསུངས་
པའི་གཞི་བཅུ་བདུན་དང་སྦྱར་ཏེ་འཆད་ན། མ་ཐོབ་སྡོམ་པ་ཞེས་སོགས་ཏེ། དང་པོ་རབ་
བྱུང་གི་གཞིའི་དངོས་བསྟན་དང་། མདོ་དང་བསྟན་བཅོས་དགེ་བསྙེན་ཅི་རིགས་པས་
བསྟན་པའི་སྡོམ་པ་བླང་བའི་ཐབས་ལ་གསུམ་སྟེ། ལེན་པའི་ཆོ་ག་དངོས། བླངས་པ་དེ་སྐྱེ་
བའི་ཚུལ། སྐྱེས་པའམ་ཐོབ་པ་དེའི་མཚམས་སོ། །ཆོ་ག་ལ་གཉིས་ཏེ་ཐེག་དམན་ལྟར་བླང་
བ་དང་། ཐེག་ཆེན་ལྟར་བླང་བའོ། །དེའི་དང་པོ་ལ་གཉིས་ཏེ་སྔོན་ཆོ་གདང་། ད་ཆོག་གོ། །
དང་པོ་ནི། སྔོན་ཆོག་རང་བྱུང་སོགས་ཏེ། བསྙེན་པར་རྫོགས་བྱེད་ཀྱི་ཆོ་ག་ད་ལྟའི་ཆོ་གའི་
སྔ་རོལ་དུ་བྱུང་བའི་རིགས་སུ་གནས་པ་ནི་སྔོན་ཆོག་གི་མཚན་ཉིད་དེ། རྒྱ་ཆེར་འགྲེལ་ལས།
ད་ལྟར་གྱི་ཆོ་ག་བས་སྔར་བསྟན་པ་དང་། མཁན་པོ་དང་སློབ་དཔོན་གྱི་གནང་བ་བས་སྔར་
བཤད་པས་ན་དེའི་སྔོན་གྱི་ཆོ་ག་ཅེས་བྱ་སྟེ། ཞེས་གསུངས་པས་སོ། །འོན་ཀྱང་སྔོན་ཆོག་
ཡིན་ཚད་ད་ཆོག་གི་སྔ་རོལ་དུ་བྱུངབའང་མ་ངེས་ཏེ། སྟོན་པ་སངས་རྒྱས་ནས་ལོ་དྲུག་ལོན་
པ་ན། ཤཱ་རིའི་བུས་འཆར་ཀ་ད་ཆོག་གི་སྒོ་ནས་བསྙེན་པར་རྫོགས་པ་དང་། ཚུར་ཤོག་གི་སྒོ་
ནས་རྫོགས་པ་ནི་སྟོན་པས་སྐུ་ཚེ་ཧྲིལ་པོར་མཛད་ཅིང་། མྱ་ངན་ལས་འདའ་ཀར་ཀུན་ཏུ་རྒྱུ་
རབ་བཟང་ཚུར་ཤོག་གི་སྒོ་ནས་རྫོགས་པར་བཤད་པས་སོ། །དེ་ལྟ་བུའི་སྔོན་ཆོག་ལ་དབྱེ་ན།
རང་བྱུང་གི་བསྙེན་རྫོགས། ཡེ་ཤེས་ཁོང་ཆུད་ཀྱི། ཕྲིན་གྱི། སྟོན་པར་ཁས་བླངས་ཀྱི། ཚུར་
24)



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར། །
ཤོག་གི། གསོལ་བཞིའི། དྲིས་པའི་ལན་ལྡོན་གྱི། ལྕི་བའི་ཆོས་ཁས་བླངས་ཀྱི། སྐྱབས་
གསུམ་ཁས་བླངས་ཀྱི་བསྙེན་རྫོགས་དང་དགུ། རང་བྱུང་ལ་སངས་རྒྱས་དང་རང་སངས་
རྒྱས་གཉིས་སོ་སོར་ཕྱེ་བས་བཅུར་འགྱུར་ཏེ། དང་པོ་ནི། སངས་རྒྱས་དང་རང་སངས་རྒྱས་
གཉིས་ཀྱིས་ཟད་མི་སྐྱེ་ཤེས་ཀྱི་བྱང་ཆུབ་མངོན་དུ་བརྙེས་པའི་ཚེ། རང་གི་ངང་གིས་བསྙེན་
པར་རྫོགས་པ་དང་། གཉིས་པ་ནི་ལྔ་སྡེ་བཟང་པོའི་རྒྱུད་ལ་མཐོང་ལམ་སྐྱེས་པའི་ཚེ་རང་གི་
ངང་གིས་བསྙེན་པར་རྫོགས་པ་ལྟ་བུ། གསུམ་པ་ནི། དགེ་འདུན་སྡེ་གཉིས་ཀྱིས་དགེ་སློང་
མ་ཨུཏྤ་ལའི་མདོག་ཅན་ཕོ་ཉར་བཏང་ནས། གྲོང་ཁྱེར་མཉན་ཡོད་དུ་མཆོད་སྦྱིན་མ་ཕྲིན་
གྱི་སྒོ་ནས་བསྙེན་པར་རྫོགས་པ་དང་། །
བཞི་པ་ནི། འོད་སྲུང་ཆེན་པོས་སྟོན་པའི་དྲུང་དུ་ཁྱོད་ནི་ཁོ་བོའི་སྟོན་པའོ། །ཁོ་བོ་ནི་
ཁྱོད་ཀྱི་ཉན་ཐོས་སོ་ཞེས་སྟོན་པར་ཁས་བླངས་པའི་མོད་ལ་བསྙེན་པར་རྫོགས་པ་དང་། ལྔ་
པ་ནི། ཤཱ་རིའི་བུ་ལ་སོགས་པ་རྒྱུད་སྨིན་པའི་གདུལ་བྱ་རྣམས་ལ། སྟོན་པས་དགེ་སློང་ཚུར་
ཤོག་ཚངས་པར་མཚུངས་པར་སྤྱོད་ཅིག་ཅེས་གསུངས་པའི་མོད་ལ་སྐྲ་དང་ཁ་སྤུ་བྱི་ཞིང་
ལུས་ལ་ཆོས་གོས་ངུར་སྨྲིག་གྱོན་པ་སོགས་བསྙེན་པར་རྫོགས་ནས་ལོ་བརྒྱ་ལོན་པའི་སྤྱོད་
ལམ་དང་ལྡན་པར་སྒོ་ནས་བསྙེན་པར་རྫོགས་པ་དང་། དྲུག་པ་ནི། སྟོན་པས་གང་ཟག་
ཐག་རིང་ནས་འོངས་པ་ངལ་བར་དགོངས་ནས། དགེ་འདུན་གྱིས་རབ་ཏུ་དབྱུང་བ་དང་། །
བསྙེན་པར་རྫོགས་པ་གནང་བ་ལྟར་མདོ་རྩ་བར། དགེ་འདུན་ཐམས་ཅད་འདུས་པ་ན་ཞེས་
སོགས་ནས་སྔོན་གྱི་ཆོ་གའོ་ཞེས་པས་དངོས་སུ་བསྟན་པ་སྟེ། མཚམས་ནང་གི་དགེ་འདུན་
ཐམས་ཅད་འདུས་པ་ལས་གསོལ་བཞིའི་ཆོ་གས་བར་མ་རབ་བྱུང་དང་བསྙེན་རྫོགས་
གཅིག་ཆར་དུ་ཐོབ་པ་མཁན་སློབ་ལ་མ་ལྟོས་པའི་དོན་དུ་སྣང་ངོ༌། །ཁ་ཅིག་འདི་ལ་ལྔ་
241



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ཚོགས་དང་བཅུ་ཚོགས་གཉིས་སུ་འབྱེད་པ་ནི་གཞུང་གི་དོན་མ་ཡིན་ནོ། །བདུན་པ་ནི།
ཁྱིམ་བདག་ལེགས་སྦྱིན་ལ་སྟོན་པས་གཅིག་ཏུ་དགེ་བ་ནི་གང་། དེ་ལ་མཁོ་བ་ནི་གང་ཞེས་
དྲིས་པའི་ལན་དུ། ལེགས་སྦྱིན་གྱིས། ཐར་པའོ་དད་པའོ་ཞེས་གསོལ་བ་ལ་དགེས་ཏེ་
བསྙེན་པར་རྫོགས་པ་དང་། བརྒྱད་པ་ནི་སྐྱེ་དགུའི་བདག་མོ་འཁོར་དང་བཅས་པ་ལྕི་བའི་
ཆོས་བརྒྱད་ཁས་བླངས་པས་བསྙེན་པར་རྫོགས་པ་དང་། དགུ་པ་ནི་བཟང་སྡེའི་ཚོགས་
དྲུག་ཅུ་སྐྱབས་འགྲོ་ལན་གསུམ་བཟླས་པས་བསྙེན་པར་རྫོགས་པ་རྣམས་སོ། །འདུལ་བ་
ཚིག་ལེ་དང་། མཛོད་རང་འགྲེལ་ལས་གསོལ་བཞིའི་སྔོན་ཆོག་དངོས་སུ་མ་བཤད་པར།
སྔོན་ཆོག་བརྒྱད་དང་། ད་ཆོག་གི་ལྔ་ཚོགས་དང་བཅུ་ཚོགས་གཉིས་ཏེ་བཅུར་བཤད་པ་
དང༌། ལུང་མ་མོ་ལས་ཀྱང་དེ་བཞིན་གསུངས་པའི་རྒྱུ་མཚན། གསོལ་བ་ཞི་ནི་ལུང་གཞིའི་
རབ་བྱུང་གི་གཞིར་ཞིབ་པར་བཤད་ཟིན་པ་ལ་དགོངས་ནས། ལུང་མ་མོར་མ་བཤད་པ་
ཡིན་ནམ་སྙམ་དུ་ཁོ་བོ་སེམས་སོ་ཞེས་མཁན་ཆེན་ཐམས་ཅད་མཁྱེན་པ་ངག་དབང་ཆོས་
གྲགས་ཀྱིས་གསུངས་པ་ནི། ཚིག་ལེ་དང༌། མཛོད་རང་འགྲེལ་གཉིས་ལུང་མ་མོའི་
དགོངས་འགྲེལ་དུ་བཞེད་པར་སྣང་། དེ་ལྟར་ན་གོང་དུ་སྨོས་པའི་སྔོན་ཆོག་གི་གསོལ་བཞི་
ཚོགས་གཉིས་སུ་དབྱེ་བ་པོས་ཚིག་ལེའི་དབུས་དང་མཐའ་འཁོབ་སོགས་དང་། མཛོད་
འགྲེལ་གྱི་རྣམ་པ་བཅུས་བསྙེན་པར་རྫོགས་སོ་ཞེས་པ་རྣམས་སྔོན་ཆོག་ཏུ་འཁྲུལ་ལམ་
སྙམ། ཡང་ཁ་ཅིག་ཆོ་ག་ཡིན་ན་ལུས་ངག་གི་རིག་བྱེད་ཀྱིས་ཁྱབ་པར་བསམ་ནས་སྔོན་
ཆོག་གསོལ་བའི་མཚན་ཉིད་པ་དང་། རང་བྱུང་སོགས་བཏགས་པ་བ་སྟེ་གཉིས་སུ་འབྱེད་
པའང་བློས་བརྟག་པར་ཟད་དོ། །ཆོ་ག་ཡིན་ན་ཚིག་ཡིན་པས་མ་ཁྱབ་སྟེ། མཆོད་རྟེན་རྣམ་
དག་གི་དྲུང་དུ་རྒྱལ་བུ་དོན་གྲུབ་བར་མ་རབ་བྱུང་མཛད་པར་ཆོ་གའི་གཞི་གྲུབ་ཀྱང་ཚིག་མ་
242



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཡིན་པའི་ཕྱིར་རོ། །མདོར་ན་དེ་རྣམས་ལས་ཕྲིན་དང་གསོལ་བཞི་གཉིས་ནི་ཡུལ་དགེ་
འདུན་ལས་རྫོགས་པས་རང་རྒྱུ་ལྷན་ཅིག་བྱེད་རྐྱེན་གཙོ་ཆེ། རང་བྱུང་སོགས་བདུན་པོ་ལྷན་
ཅིག་བྱེད་རྐྱེན་གྱི་སྒོ་ནས་མིང་བཏགས་ཀྱང་། རང་གི་རྒྱུ་ཉེར་ལེན་གྱི་རྒྱུ་ཉིད་གཙོ་ཆེ་བས་
རང་རྒྱུད་ཀྱི་རྣམ་པར་རིག་བྱེད་མ་ཡིན་པའི་ལུས་ངག་གི་ལས་ལ་འཇོག་གོ། །སྔོན་ཆོག་དེ་
རྣམས་དེ་ཙམ་གྱིས་རྫོགས་པའི་རྒྱུ་མཚན་ཡང་དེ་དུས་ཀྱི་གདུལ་བྱ་རྣམས་ལས་དང་ཉོན་
མོངས་པ་དང་རྣམ་སྨིན་གྱི་སྒྲིབ་པ་གསུམ་ཤས་ཆུང་ཞིང་། ཤེས་རབ་དང་། རྒྱུད་དང་།
དབང་པོ་གསུམ་སྨིན་པ་ཤས་ཆེ་བས་འཁྲིད་ཅིང་སྐྱོང་བ་མི་ལྟོས་པ་དང་། ཕལ་ཆེ་སྲིད་པ་ཐ་
མ་པའི་རྟེན་ཅན་ཡིན་པས་བློ་དག་པ་དང་། མཁན་པོའང་འཕགས་པ་ཡིན་པས་དེའི་སྤྱོད་
ཡུལ་ལོ། །
གཉིས་པ་ད་ཆོག་ནི། ད་ལྟའི་ཆོ་ག་ཀུན་གྱིས་སྒྲུབ་རུང་བ། ཞེས་པ་སྟེ། གསོལ་
བཞིའི་སྔོན་ཆོག་གནང་བའི་རྗེས་ཐོག་ཏུ། དེ་དག་ལ་མཁན་སློབ་མེད་པས་ལེགས་པར་མ་
སྦྱངས་ཤིང་སྤྱོད་ལམ་རྒོད་བག་ཅན་དུ་གྱུར་པས་ཁྱིམ་པ་རྣམས་མ་དད་ཅིང་། མུ་སྟེགས་
ཅན་རྣམས་ཀྱིས་འཕྱ་བར་གྱུར་ལ། དགེ་སློང་འགའ་ཞིག་ནད་གཡོག་མེད་པར་ཤི་བར་
གྱུར་པའི་སྐབས་དེ་གསོལ་པས། མཁན་པོ་དང་སློབ་དཔོན་དག་གིས་རབ་ཏུ་དབྱུང་བར་བྱ།
བསྙེན་པར་རྫོགས་པར་བྱ་བ་གནང་ངོ༌། །ཞེས་ད་ལྟར་གྱི་ཆོ་ག་བཅའ་བ་མཛད་པ་ནི། ད་
ལྟར་གྱི་གང་ཟག་སྨིན་གསུམ་ཤས་ཆུང་ཞིང་། སྒྲིབ་གསུམ་ཤས་ཆེ་བ་དང་། སྔར་གྱི་ཉེས་
དམིགས་དེ་དག་སྤོང་བའི་ཆེད་དུ་སྟེ། དངོས་བསྟན་བསྙེན་རྫོགས་ཡིན་ཀྱང་། ད་ལྟ་སྒྲུབ་
རུང་གི་ཆོ་ག་རིགས་བརྒྱད་པོ་ཕྱོགས་གཅིག་ཏུ་བཤད་པའི་ངོས་ནས་དབྱེ་ན་གཉིས་ཏེ། ཕ་
ཆོག་དང་། མ་ཆོག་གོ། །དང་པོ་ལ་གཉིས་ཏེ། དུས་ཁྲིམས་བླང་བ་དང་། གཏན་ཁྲིམས་
243



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བླང་བའོ། །དང་པོ་ནི། དུས་ཁྲིམས་བསྙེན་གནས་སོགས་ཏེ། དེ་ལ་སྐྱེ་བའི་རྟེན་བྱེ་བྲག་ཏུ་
སྨྲ་བས་རིགས་བརྒྱད་ཀ་ཡང་གླིང་གསུམ་གྱི་སྐྱེས་པ་དང་བུད་མེད་མ་གཏོགས་གཞན་ལ་
མི་སྐྱེ་བར་འདོད་དེ། མདོ་རྩར། མི་མ་ཡིན་པའི་འགྲོ་བ་པ་དང་། བྱང་གི་སྒྲ་མི་སྙན་པ་ནི་
སྡོམ་པའི་ཞིང་ཉིད་མ་ཡིན་ནོ། །ཞེས་དང་། ཟ་མ་དང་མ་ནིང་ལ་ཡང་སྡོམ་པ་སྐྱེ་བའི་ཆོས་
ཉིད་མེད་པར་གསུངས་སོ། །མདོ་སྡེ་པས་ནི་བསྙེན་གནས་ཀྱི་སྡོམ་པ་དུད་འགྲོ་སོགས་འགྲོ་
བ་གཞན་ལ་ཡང་སྐྱེ་མར་འདོད་དེ། འདུལ་བ་ལུང་ལས། ཀླུ་གཞོན་ནུ་ཙམ་པ་ཞེས་བྱ་བ་
ཚེས་བརྒྱད་ལ་བསྙེན་གནས་བསྲུང་བར་གསུངས་པ་དང་། སྐྱེས་རབས་ལས་རི་བོང་གིས་
བསྙེན་གནས་བསྲུང་བར་བཤད་པ་རྣམས་ཀྱང་སྒྲ་ཇི་བཞིན་པར་ཁས་ལེན་པའི་ཕྱིར་རོ། །
བླང་བའི་ཡུལ་བྱེ་བྲག་ཏུ་སྨྲ་བས་རིགས་བརྒྱད་ཀ་ཡང་དགེ་སློང་ལས་ལེན་དགོས་
པར་འདོད་ཅིང་། མདོ་སྡེ་པས་ནི། བསྙེན་གནས་ཀྱི་སྡོམ་པ་དགེ་བསྙེན་ཡན་ཆད་གང་ཡང་
རུང་བ་ལས་བླང་བར་འདོད་དེ། གནས་འཇོག་གི་མདོ་ལས། དགེ་སློང་ངམ་བྲམ་ཟེའམ་
ཁྱིམ་པའམ་རབ་ཏུ་བྱུང་བ་གང་ཡང་རུང་བ་ཆོ་ག་ཤེས་པ་ཞིག་གི་མདུན་དུ་འདུག་ལ་ཞེས་པ་
དང༌། ལུང་རྣམ་འབྱེད་ལས་ཀྱང་ཁྱིམ་བདག་མགོན་མེད་ཟས་སྦྱིན་གྱིས་སྐྱེ་བོ་མང་པོ་ལ་
བསྙེན་གནས་འབོག་པར་གསུངས་པའི་ཕྱིར་རོ་ཞེས་འདོད་དོ། །བླངས་པའི་ཡུན་ཚད་སྤྱིར་
བཏང་བྱེ་མདོ་གཉིས་ཀས། མཛོད་ལས། བསྙེན་གནས་གཏོང་བའི་རྒྱུ་མཚན་མོ་འདས་པ་
ལ་གསུངས་པ་དང་། ནངས་པར་གཞན་ལས་ནོད་པར་བྱ་ཞེས་པའི་ཐད་ཀྱི་རང་འགྲེལ་
ལས། ནངས་པར་ནི་རེ་ཞིག་ཉི་མ་ཤར་བའི་ཚེ་སྟེ། ཉིན་ཞག་གི་སྡོམ་པ་ཡིན་པའི་ཕྱིར།
ཞེས་དང་། རྒྱལ་སྲས་མར། ཉི་མ་ཤར་བའི་ཚེ་ཁོ་ནར་སྐྱེའོ། །ཟན་ཟོས་ནས་ནོད་པ་ནི་
བསལ་བའི་ཕྱིར་རོ། །ཞེས་འབྱུང་བ་བཞིན་ཟས་མ་ཟོས་པའི་གོང་སྐྱ་རེངས་ཤར་བའི་ཚེ་
244



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གཞན་ལས་ནོད་པར་འདོད་པས་ཉིན་ཞག་གི་མཐའ་ཅན་དུ་བཞེད་པ་མཐུན་ཀྱང་དམིགས་
བསལ་མདོ་སྡེ་པས་ཚེས་བརྒྱད་སོགས་ལ་རྟག་ཏུ་བསྲུང་བར་ཁས་བླངས་ན། ཕྱིས་བསྲུང་
རེས་ཀྱིས་སྐྱ་རེངས་ཤར་ནས་ཡུན་ཅུང་ཟད་སོང་བའམ། ཟས་ཟོས་པའི་རྗེས་སུ་བླངས་ཀྱང་
སྐྱེ་བར་བཞེད་དེ། མཛོད་རང་འགྲེལ་ལས། གང་གིས་ཆོས་བརྒྱད་ལ་རྟག་ཏུ་བསྙེན་གནས་
ལ་གནས་པར་བྱའོ། །ཞེས་སྔོན་ཡང་དག་པར་བླངས་པ་དེས་ནི་ཟན་ཟོས་ནས་ཀྱང་ནོད་
པར་བྱའོ། །གཞན་ལས་ནོད་པར་བྱ་ཡིས་བདག་ཉིད་ལས་ནི་མ་ཡིན་ཏེ། ཞེས་གསུངས་
པས་སོ། །ཁ་ཅིག་འདི་ཉིད་བྱེ་སྨྲའི་ལུགས་སུ་བཞག་ནས། མདོ་སྡེ་པས་དེ་ཡང་རྟེན་གྱི་དྲུང་
ནས་ལེན་དུ་རུང་བར་བཞེད་དོ་ཞེས་ལུགས་གཉིས་ཀ་ལ་སྟབས་གཅིག་བླང་བ་ཡོད་པར་
བཤད་འདུག་ཀྱང་། མཛོད་རྩ་འགྲེལ་ལས་འབྱུང་བ་ཐམས་ཅད་བྱེ་སྨྲའི་གྲུབ་མཐའ་ཡིན་
པར་མ་ངེས་ཏེ། རྩ་བ་དངོས་བསྟན་གྱི་འགྲེལ་པ་ཐམས་ཅད་བྱེ་སྨྲའི་ལུགས། ལོ་གྲགས་
ཟེར་གསུམ་གྱི་ཚིག་ཅན་ལས་འཕྲོས་པ་དང་། དམིགས་བསལ་འཕྲོས་དོན་གྱི་འགྲེལ་པ་
རྣམས་མདོ་སྡེ་པའི་ལུགས་ཡིན་པར་མཁས་པ་རྣམས་ལ་ཡོངས་སུ་གྲགས་པའི་ཕྱིར་རོ། །
དེ་ན་ནངས་པར་ནི་རེ་ཞིག་ཅེས་སོགས་འགྲེལ་པ་སྔ་མ་དེ་བྱེ་སྨྲའི་ལུགས་དང་། གང་
གིས་ཚེས་བརྒྱད་ལ་ཞེས་སོགས་འགྲེལ་པ་ཕྱི་མ་འཕྲོས་པའམ། དམིགས་བསལ་གྱི་ཚུལ་དུ་
བྱུང་བ་དེ་མདོ་སྡེ་པའི་ལུགས་ཡིན་ཞིང་། རབ་དབྱེར། མདོ་སྡེ་པ་ཡི་ལུགས་བཞིན་དུ། །ཇི་
ལྟར་འདོད་ཚེ་ལེན་ན་ཡང་། །ཞེས་སོགས་བཀར་ཏེ་གསུངས་པས་ཀྱང་གྲུབ་བོ། །དེ་བཞིན་
དུ་མདོ་སྡེ་པས་རྟེན་གྱི་དྲུང་ནས་ལེན་པའང་གོང་གི་ལུང་དེས་ཁེགས་སོ། །ཞར་བྱུང་དོན་
ཡོད་ཞགས་པའི་རྟོག་པར་བཤད་པའི་ཐེག་ཆེན་ལུགས་ནི་རྟེན་གྱི་དྲུང་ནས་རང་གིས་ལེན་
དུ་རུང་བར་གསུངས་ཤིང་གཞན་ལས་ལེན་པའི་ཕྱག་ལེན་ཡང་སྣང་ལ། ཆོ་ག་ནི་སེམས་
245



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བསྐྱེད་དང་ཆ་འདྲ་བ་ཡོད་དོ། །ལེན་པའི་ཆོ་ག་བྱེ་མདོ་མཐུན་པར། མཛོད་ལས། དམའ་
བར་འདུག་སྨྲས་བཟླས་པ་ཡིས། །མི་བརྒྱན་ནམ་ནི་ལངས་པར་རུ། །བསྙེན་གནས་ཡན་
ལག་ཚང་བ་ནི། །ནངས་པར་གཞན་ལ་ནོད་པར་བྱ། །ཞེས་གསུངས་པས་ཡུལ་ལས་དམའ་
བར་འདུག་སྟེ་འབོག་པ་པོའི་ངག་གི་རྗེས་སུ་ལན་གསུམ་བཟླ་བའོ། །ལེན་པ་པོ་སྡོད་ས་
མཐོ་བའམ་མཉམ་པ་དང་མ་གུས་པས་ལེན་ན་མི་སྐྱེ། འབོག་པ་པོའི་ཚིག་དང་མཉམ་
པོའམ་སྔར་སྨྲས་པ་ལས་མི་སྐྱེ། མི་བརྒྱན་ཞེས་པ་དེའི་ཉིན་མོ་རྒྱན་གསར་པ་མི་གདག་
པའི་དོན་ཏོ། །
གཉིས་པ་གཏན་ཁྲིམས་བླང་བ་ནི། གཏན་ཁྲིམས་ཞེས་སོགས་ཏེ། དེ་ཡང་ཚིགས་
ཀྱིས་བསྡུས་པ་ལས་ཚིགས་སྔ་མ་དང་ཕྱི་མ་གཉིས་སྔ་མ་ལ་གཉིས་ཏེ་དགེ་བསྙེན་དང་དགེ་
ཚུལ་ལོ། །དང་པོ་ནི། དགེ་བསྙེན་སོགས་ཏེ། དེ་ལའང་ཡོངས་རྫོགས་དང་ཉི་ཚེ་བ་གཉིས་
ཡོད་པ་ལས། སོ་ཐར་རིགས་བརྒྱད་ཀྱི་ཡ་གྱལ་ནི་ཡོངས་རྫོགས་ཁོ་ན་ཡིན་ཞིང་། ལེན་
པའི་ཡུལ་སྡོམ་པ་བརྒྱད་པར། སྡོམ་གནས་བླ་མ་མཁས་པ་ལས། ཞེས་དགེ་སློང་ཡོད་ན་
རབ་མེད་ན་དགེ་བསྙེན་སྡོམ་པ་ལ་གནས་པས་ཆོག་པར་བཤད་ཀྱང་། ཐམས་ཅད་ཡོད་སྨྲ་
བས་དགེ་སློང་དགོས་པར་བཤད་ཅིང་རྟེན་ནི་གོང་དུ་སྨོས་ཟིན་ལ། ལེན་པའི་ཆོ་ག །མདོ་རྩར།
སྐྱབས་སུ་འགྲོ་བ་ཁས་བླངས་པའི་ཚིག་རྩོམ་པ་དང་། དགེ་བསྙེན་ཉིད་དུ་ཁས་བླང་བའི་
ཚིག་བྱའོ། །དེའི་འོག་ཏུ་བསླབ་པ་བརྗོད་པ་ཁས་བླང་བའི་ཚུལ་གྱིས་བྱའོ། །ཞེས་གསུངས་
པ་ལྟར་སྐྱབས་འགྲོ་རྩོམ་བྱེད་དུ་བྱས་ནས། དགེ་བསྙེན་དུ་ཁས་བླང་བ་དང་། བསླབ་པ་
བརྗོད་པ་རྣམས་སོ། །དེ་ཉིད་ཁ་སྤོས་པས་ཉི་ཚེ་བ་རྣམས་དང༌། ཞར་ལས་བྱུང་བ་ཚངས་
སྤྱོད་དང་གོ་མིའང་འགྲུབ་ཅིང་ལག་ཏུ་ལེན་པའི་ཆོ་ག་ཁོ་བོས་ཞིབ་པར་ལོགས་སུ་སྤྲོས་
246



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཟིན་ཏོ། །
གཉིས་པ་དགེ་ཚུལ་དུ་སྒྲུབ་པ་ནི། རབ་བྱུང་ལ་ཞེས་སོགས་ཏེ། ཀརྨ་ཤ་ཏཾ་ལས།
སྔོན་དང་དགེ་བསྙེན་བསླབ་པ་དང་། །ཞུ་དང་མཁན་པོ་དང་པོ་དང༌། །རབ་བྱུང་དགེ་ཚུལ་
གྲིབ་ཚོད་དང་། །བསླབ་པ་བརྗོད་པ་ཐ་མ་ཡིན། །ཞེས་སྡོམ་དུ་གསུངས་པ། སྔོན་དང་ཞེས་
པས་གསོལ་བཞིའི་སྔོན་ཆོག་བསྟན། ཁ་ཅིག་གིས་ད་ཆོག་གི་བར་ཆད་དྲི་བ་འབྲུ་སྣོན་རྒྱུར་
དྲི་དང་ཞེས་གཞུང་འཆོས་ནི་མཁས་ཁྱད་འདོན་པ་ཙམ་མོ། །དགེ་བསྙེན་ཞེས་པས་བར་
ཆད་དྲི་བ་སྔོན་དུ་སོང་ནས་སྐྱབས་འགྲོ་རྩོམ་བྱེད་དུ་བྱས་ཏེ། དགེ་བསྙེན་དུ་གྱུར་པ་སྟེ་
བསླབ་ཚིག་གོང་མ་དང་མ་འབྲེལ་བའི་དགེ་བསྙེན་རང་རྐང་པ་ནི་བཤད་ཟིན་ལ་འདིར་
ཚིག་གསུམ་འབྲེལ་པ་ཅན་གྱི་དབང་ལས་སོ། །བསླབ་པ་ཞེས་པས་ནི་དེའི་འོག་ཏུ་དགེ་
བསྙེན་གྱི་བསླབ་པ་བརྗོད་པའོ། །ཞུ་དང་ཞེས་པས་བསྒྲུབ་བྱ་དེ་རབ་བྱུང་ཞུ་བའི་དགེ་སློང་
ལ་གཏད་ནས་དེས་ཀྱང་དགེ་འདུན་ལ་ཞུ་བའོ། །མཁན་པོ་ཞེས་པ་ནི་མཁན་པོར་གསོལ་
བ་གདབ་པའོ། །
དང་པོ་ཞེས་པ་ནི་དེའི་འོག་ཏུ་དགེ་སློང་གཞན་ཞིག་གིས་གཙུག་ཕུད་བྲེགས་ཏེ།
ཁྲུས་བྱས་མཁན་པོ་འོས་པ་དེས་ཡོ་བྱད་ལྔ་བྱིན་ནས་མཚན་བརྟགས་པའོ། ། རབ་བྱུང་
ཞེས་པ་ནི་དེའི་འོག་ཏུ་བར་མ་རབ་བྱུང་དུ་སྒྲུབ་པའོ། །དགེ་ཚུལ་ཅེས་པ་ནི་དེའི་འོག་ཏུ་
སྐྱབས་འགྲོ་རྩོམ་བྱེད་དུ་བྱས་ཏེ་དགེ་ཚུལ་དུ་སྒྲུབ་པའོ། །གྲིབ་ཚོད་ཅེས་པ་ནི་གྲིབ་ཚོད་
གཞན་ཏེ་དུས་བརྗོད་པའོ། །བསླབ་པ་བརྗོད་པ་ནི་བསླབ་གཞི་བཅུ་བརྗོད་པ་སྟེ། མདོར་
ན་སྦྱོར་དངོས་རྗེས་གསུམ་གྱིས་བསྡུས་པ་སྟེ་ལག་ཏུ་བླང་བའི་རིམ་པ་བུ་སྟོན་རིན་པོ་ཆེའི་
ལས་ཆོག་དང་། ཁོ་བོས་ཀྱང་ཉུང་གསལ་གོ་བདེར་བསྡེབས་པ་མཆན་འབྱར་མ་ལོགས་སུ་
247



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཡོད་དོ། །འདི་ལ་ཞུ་ཡུལ་དགེ་འདུན་ཏེ་དགེ་སློང་བཞིར་ལོངས་པ་དགོས་ཀྱང་། བླང་བའི་
ཡུལ་གང་ཟག་ལས་སྐྱེ་ཞིང་། ངེས་པ་ལྔ་བྲལ་དགེ་སློང་དང་ཆ་འདྲ་བ་དགོས་སོ། །ཚིགས་
ཕྱི་མ་དགེ་སློང་དུ་སྒྲུབ་པ་ནི། དཀོན་མཆོག་སློབ་དཔོན་སོགས་ཞེས་ཏེ། མངོན་གྱུར་བཅུ་
ཚང་ཞིང་ངེས་པ་ལྔ་དང་བྲལ་བས་སྦྱོར་དངོས་རྗེས་གསུམ་གྱི་ལག་ལེན་རྣམ་པར་དག་པའི་
སྒོ་ནས། ཀརྨ་ཤ་ཏཾ་ལས། དང་པོར་བྱ་དང་མཁན་པོ་དང་། །ཆོས་གོས་གཉིས་དང་ལྷུང་
བཟེད་གཉིས། །སྤྲོ་བྱ་གསོལ་བ་གསང་སྟོན་དང༌། །ཞུ་དང་གསོལ་དང་གསོལ་བ་དང་། །
དྲི་དང་ལས་དང་གྲིབ་ཚོད་དང་། །ཉིན་མཚན་དུས་ཚོད་གནས་རྣམས་དང་། །ལྟུང་དང་དགེ་
སྦྱོར་མཆོག་འདོད་དང་། །ཚུལ་ཁྲིམས་མཉམ་དང་ཚུལ་འབྲེལ་དང་། །དུལ་དང་དགོས་དང་
མ་བརྗོད་དང་། །གུས་པ་དང་ནི་བསྒྲུབ་བྱ་ལ། །མུ་སྟེགས་གནས་པ་སྦྱིན་པ་ཡི། །སྡེ་ཚན་
ཡང་དག་བསྡུས་པ་ཡིན། །ཞེས་སྡོམ་དུ་གསུངས་པའི་དང་པོར་བྱ་དང་ཞེས་པ་ནི་བསྒྲུབ་བྱ་
དེ་ལོ་ཉི་ཤུ་ལོན། ཆོས་གོས་གསུམ་དང་ལྷུང་བཟེད་ཀྱང་ཚང་། བསྙེན་པར་རྫོགས་པར་
འདོད་པ་ན་མཁན་པོར་འོས་པ་དེས། ལས་གསང་གི་སློབ་དཔོན་གཉིས། ལས་གྲལ་དུ་
འདུས་པའི་དགེ་སློང་རྣམས་ལ་གསོལ་བཏབ་ནས། དེ་རྣམས་ཀྱིས་ཀྱང་རང་རང་གི་ལྟུང་བ་
གཤགས་སྡོམ་བྱིན་རླབས་གང་དགོས་བྱས་ཏེ་འདུས་པའོ། །མཁན་པོ་ཅེས་པ་ནི་མཁན་
པོར་གསོལ་བ་གདབ་པའོ། །ཆོས་གོས་དང་པོ་ནི་མཁན་པོས་ཆོས་གོས་གསུམ་བྱིན་གྱིས་
བརླབ་ནས་གནང་བའོ། །གཉིས་པ་ནི་ཆོས་གོས་དྲུབ་ཟིན་པ་མེད་ན་རྒྱུ་བྱིན་གྱིས་བརླབ་
ནས་གནང་བའོ། །ལྷུང་བཟེད་དང་པོ་ནི་ལྷུང་བཟེད་དགེ་འདུན་ལ་བསྟན་པའོ། །གཉིས་པ་
ནི་མཁན་པོས་བྱིན་གྱིས་བརླབས་ནས་གནང་བའོ། །སྤྲོ་བྱ་ཞེས་པ་ནི་ལས་སློབ་ཀྱིས་
གསང་སྟོན་པ་གང་ཡིན་དྲིས་ནས་སྤྲོར་གཞུག་པའོ། །གསོལ་བ་ཞེས་པ་ནི་གསང་སྟོན་བསྐོ་
248



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བའི་ཕྱིར་གསོལ་བ་འབའ་ཞིག་པའི་ལས་བྱེད་པའོ། །གསང་སྟོན་ཞེས་པ་ནི་གསང་སྟོན་
གྱིས་བསྒྲུབ་བྱ་ལ་ལྐོག་ཏུ་བར་ཆད་དྲི་བའོ། །ཞུ་དང་ཞེས་པ་ནི་གསང་སྟོན་གྱིས་བར་ཆད་
ཀྱིས་དག་པར་དགེ་འདུན་ལ་ཞུ་བའོ། །གསོལ་དང་ཞེས་པ་ནི་བསྒྲུབ་བྱས་ལས་སློབ་ཀྱི་
རྗེས་ཟློས་བྱས་ཏེ་གསོལ་བ་གདབ་པའོ། །གསོལ་བ་ཞེས་པ་ནི་ལས་སློབ་ཀྱིས་མངོན་དུ་
བར་ཆད་དྲི་བའི་ཆེད་དུ་གསོལ་བ་འབའ་ཞིག་པའི་ལས་བྱེད་པའོ། །དྲི་དང་ཞེས་པས་
མངོན་དུ་བར་ཆད་དྲི་བའོ། །ལས་དང་ཞེས་པ་ནི་བསྙེན་རྫོགས་ཀྱི་དངོས་གཞི་གསོལ་བ་
དང་བཞིའི་ལས་བྱེད་པའོ། །གྲིབ་ཚོད་ནི་ཐུར་མས་གཞལ་བའོ། །ཉིན་མཚན་ཞེས་པ་ནི་ཆ་
ཉི་ཤུ་རྩ་གཉིས་བརྗོད་པའོ། །དུས་ཚོད་ཅེས་པ་དུས་ཚིག་ལྔ་བརྗོད་པའོ། །
འདི་དང་མདོ་རྩ་གཉིས་ཕྲ་རིམ་ནས་བརྗོད་པ་ལུང་གཞི་དང་མཐུན་ལ། གཞི་
འགྲེལ་མཁན་པོས་ཕྲ་རིམ་ནས་བཙལ་ཏེ་རགས་རིམ་ནས་བརྗོད་པར་གསུངས་པ་གོ་བདེ་
བས་ཕྱག་ལེན་ལ་མཛད་དོ། །གནས་རྣམས་ཞེས་པ་ནས་བསྒྲུབ་བྱ་ཞེས་པའི་བར་གདམ་
ངག་བཅུ་གཅིག་བརྗོད་པའོ། །མུ་སྟེགས་གནས་པ་སྦྱིན་ཞེས་པ་ནི་སྦྱོར་ཆོག་གི་སྤྲོས་པ་སྟེ།
ཤཱཀྱ་དང་མུ་སྟེགས་རལ་པ་ཅན་མ་གཏོགས་པ་སེམས་མགུ་བར་མ་གྱུར་པའི། མུ་སྟེགས་
ཅན་ལ་སེམས་མགུ་བ་བརྟགས་པའི་ཆེད་དུ་ཟླ་བ་བཞིར་གནས་པ་སྦྱིན་པའི་གསོལ་གཞིའི་
ལས་སོ། །འདི་དག་ནི་ལས་ཆོག་གི་གོ་རིམ་མི་འཁྲུགས་ཤིང་བཟུང་བདེ་བའི་ཕྱིར་སྡོམ་
ཚིག་གི་འབྲུ་གཉེར་བ་ཙམ་ཞིག་བྱས་པ་ཡིན་གྱིས་ལག་ལེན་གོང་དུ་སྨོས་པའི་ལས་ཆོག་
ལྟར་དགེ་ཚུལ་བསྙེན་པར་རྫོགས་པ་བསྟན་པའི་རྩ་བར་གྲུབ་ཅིང་། ལུང་རྟོགས་ཆོས་ཀྱི་
གཞིའམ་སྣོད་ཡིན་པས་ན། བར་སྐབས་ཤིག་ནས་དར་བའི་ཐག་རྒྱ་མར་གྲགས་པ་དང་།
དུས་ཕྱིས་དབང་པོ་ཆེ་འགའ་ཞིག་གིས་ཆོས་ལ་དབང་ཟ་བའི་རྩིང་སྤྱོད་སྣ་ཚོགས་པ་བྱེད་པ་
249



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ནི་རྣམ་པར་ཀུན་ཏུ་སྤོང་བར་གཅེས་ཤིང་། མངོན་གྱུར་བཅུ་སོགས་ཀྱི་རྣམ་བཞག་ལས་
ཆོག་ཏུ་གསལ་བས་འདིར་མ་སྤྲོས་སོ། །མཁས་པ་ཁ་ཅིག །ཚིག་ལེ་ལས། གལ་ཏེ་བཞི་ནི་
ལས་བརྗོད་མཁས། ཞེས་འབྱུང་བ་བཞི་ཚོགས་ཀྱི་བསྙེན་པར་རྫོགས་པའི་ཤེས་བྱེད་དུ་
འདོད་པ་ནི། བཞི་ཀ་ལས་བརྗོད་མཁན་དུ་ཐལ་བའི་སྐྱོན་འབབ་ཅིང་། དགེ་འདུན་བཙུན་
པ་རྣམས་གསན་དུ་གསོལ་ཞེས་པའི་གྲངས་སུ་ལས་སློབ་རང་ཉིད་བགྲང་བ་ཅི་ལྟར་འཐད་
ལེགས་པར་སོམས་ཤིག །ལུང་དེ་ནི་ལྔ་ཚོགས་ཀྱི་དོན་དུ་སྣང་སྟེ། ལས་བརྗོད་མཁས་ཞེས་
པའི་དངོས་བསྟན་གྱི་དགེ་སློང་དང་། མདོ་རྩར། འདུལ་བ་འཛིན་པ་དང་ལྔ་ལ་སོགས་པའི། །
ཞེས་པའི་དངོས་བསྟན་གྱི་འདུལ་འཛིན་དོན་གཅིག །གལ་ཏེ་བཞི་ནི་ཞེས་པའི་དངོས་བསྟན་
གྱི་དགེ་སློང་དང་། འདུལ་འཛིན་མ་གཏོགས་པའི་དགེ་སློང་གཞན་བཞི་དོན་གཅིག་པའི་
ཕྱིར་རོ། །
གཉིས་པ་ཐེག་ཆེན་ལྟར་དུ་བླང་བ་ལ་གཉིས་ཏེ་སྔོན་ཆོག་དང་། ད་ཆོག་གོ། དང་པོ་ནི།
ཐེག་ཆེན་སོ་ཐར་སོགས་ཏེ། དཀོན་མཆོག་བརྩེགས་པ་ལས། རྒྱལ་སྲས་བྱམས་པས་
མཁན་པོ་མཛད་ནས་ཁྱིམ་བདག་དགུ་སྟོང་དང་། འཇམ་དབྱངས་ཀྱིས་མཁན་པོ་མཛད་
ནས་ཁྱིམ་བདག་བདུན་སྟོང་རབ་ཏུ་བྱུང་ཞིང་བསྙེན་པར་རྫོགས་པར་མཛད་ཅེས་གསུངས་
པ་དང་། ཙན་དན་སྤོས་ཀྱི་ངད་ལྡན་པའི་ཞིང་གི་དགེ་སློང་གི་རྒྱུད་ཀྱི་སྡོམ་པ་ལྟ་བུའོ། །
གཉིས་པ་ད་ཆོག་ལ་གཉིས་ཏེ། བཤད་ཚོད་དང་། སྒྲུབ་རུང་གི་ཆོ་གའོ། །དང་པོ་ནི། ད་
ཆོག་སོགས་ཏེ། དབབ་པ་བསྡུ་བར། དེ་དག་ལས་ལ་ལ་ནི་གཞན་དང་རང་ཡང་ལེན་པར་
བྱེད་དོ། །དེ་དག་ལས་ལ་ལ་ནི་རང་ཁོ་ནས་ལེན་པར་བྱེད་དེ་དགེ་སློང་གི་སྡོམ་པ་ནི་མ་
གཏོགས་སོ། །དེ་ཅིའི་ཕྱིར་ཞེ་ན། འདི་ལྟར་དགེ་སློང་གི་སྡོམ་པ་ནི་ཐམས་ཅད་ཀྱིས་ཡང་
250



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
དག་པར་བླང་བར་འོས་པ་མ་ཡིན་པའི་ཕྱིར་ཞེས་དགེ་བསྙེན་དང་དགེ་ཚུལ་རང་གིས་ཚུར་
ལེན་པའི་ཆོ་གར་བཅས་གསུངས་མོད་ལག་ལེན་ནུབ་ནས་མི་སྣང་ངོ༌། །
གཉིས་པ་དེང་སང་སྒྲུབ་རུང་གི་ཆོ་ག་ལ་གཉིས་ཏེ་ཆོ་ག་ཐུན་མོང་བ་ལས་ཐོབ་པ་
དང་། ཐུན་མོང་མ་ཡིན་པ་ལས་ཐོབ་པའོ། །དང་པོ་ནི། དེང་སང་སྒྲུབ་རུང་སོགས་ཏེ། རྗེ་
བཙུན་ཆེན་པོས་སྡོམ་པ་ཉི་ཤུ་པའི་འགྲེལ་པར། དེ་ལ་སོ་སོར་ཐར་པ་ནི་གཉིས་ཏེ། ཉན་
ཐོས་ཀྱི་སོ་སོར་ཐར་པ་དང་། བྱང་སེམས་ཀྱི་སོ་སོར་ཐར་པ་ལས། འདིར་བྱང་ཆུབ་སེམས་
དཔའི་སོ་སོར་ཐར་པ་ནི་སྡོམ་པ་ཐོབ་པ་དང་གནས་པ་གཉིས་ཀའི་རྟེན་དུ་རུང་གི་སྔ་མ་ནི་
ཏེ་ལྟར་མ་ཡིན་པས་རྡོ་རྗེ་རྩེ་མོའི་དགོངས་པ་ནི་བྱང་ཆུབ་སེམས་དཔའི་སོ་སོར་ཐར་པའོ། །
ཞེས་གསུངས་པ་ལྟར། རང་ཉིད་ཞི་བདེ་དོན་དུ་གཉེར་བའི་དམན་སེམས་རྒྱུད་གཅིག་པ་ནི་
སྡོམ་པ་གོང་མ་གཉིས་པོ་སྐྱེ་བ་དང་། གནས་པའི་རྟེན་གཉིས་ཀར་མི་རུང་བས་འོན་ཀྱང་
འོག་ནས་གནས་གྱུར་གྱི་སྐབས་སུ་བཤད་པའི་ལེན་ཚུལ་དང་པོ་ལྟ་བུ་ནི་མ་གཏོགས་སོ།
སོ་ཐར་རིགས་བརྒྱད་པོ་བསམ་པ་ཐེག་ཆེན་སེམས་བསྐྱེད་ཀྱིས་ཟིན་པས་ཆོ་ག་ཉན་ཐོས་
ཀྱི་ལུགས་བཞིན་དུ་བླངས་ན་ཀུན་སློང་གི་སྟོབས་ཀྱིས་སྡོམ་པའི་ངོ་བོ་བྱང་སེམས་དང་། ཆོ་
གའི་སྟོབས་ཀྱིས་ལྡོག་པ་སོ་ཐར་རུ་སྐྱེ་བར་བཞེད། ཆོ་ག་ཉན་ཐོས་དང་ཁྱད་མེད་དུ་དགོས་
པའི་རྒྱུ་མཚན། ཆོ་ག་སངས་རྒྱས་སྤྱོད་ཡུལ་ཡིན་ཞེས་སངས་རྒྱས་ཀྱིས་གསུངས་པ་ཞིག་
དགོས་པ་ལ་ཉན་ཐོས་ཀྱི་གཞུང་ནས་བཤད་པ་ལས་གཞན་པའི་ཆོ་གའི་ལག་ལེན་མི་སྣང་
བའི་ཕྱིར་རོ། །
ལུགས་འདི་ལ་སྡོམ་པ་ཤེས་པའི་ངོ་བོར་སྐྱེ་བས། སྡོམ་པ་སླར་བླང་དུ་ཡོད་པ་དང་།
སྡོམ་རོས་རྒྱུད་བཀག་མ་བཀག་སོགས་རྩི་མི་དགོས་པས་གདུལ་བྱ་ཕལ་པ་ལ་ཕན་ཐོགས་
1ས་བགd
251



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཆེ་བ་སོགས་དགོས་པ་གཞན་དང་བཅས་པའི་ཕྱིར། བདག་ཉིད་ཆེན་པོས། དེས་ན་ད་ལྟའི་
ཆོ་ག་ནི། ཞེས་སོགས་བསྲུང་ཚུལ་དང་བཅས་ཏེ་རབ་དབྱེར་གསལ་བར་གསུངས་པ་བརྒྱུད་
པ་དང་བཅས་པས་ཕྱག་ལེན་དུ་མཛད་པ་དང་། མཆིམས་ཆེན་པོ་དང་། བུ་སྟོན་གྱི་ལས་
ཆོག་ཏུ་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་འདོད་ཀྱི་བསམ་པ་གསལ་
བཏབ་ནས་ལེན་པར་གསུངས་ཤིང་། དེ་དག་དང་མཐུན་པ་ས་བཟང་པཎ་ཆེན་གྱིས་ཀྱང་།
དེ་ལྟར་སྦྱོར་བ་དང་དངོས་གཞི་གཉིས་ཀྱིས་ཁྱེད་ཀྱི་རྒྱུད་ལ་བསྙེན་པར་རྫོགས་པའི་སྡོམ་པ་
ཁྱད་པར་ཅན་སྤང་བྱའི་རྒྱུན་སྡོམ་པར་བྱེད་པའི་ཆུ་ལོན་ལྟ་བུའོ། རྣམ་པར་རིག་བྱེད་མ་
ཡིན་པའི་གཟུགས་སམ། སེམས་པ་དགེ་བ་ཁྱད་པར་ཅན་ས་བོན་དང་བཅས་པ་དེ་ཐོབ་
ཅེས་སོགས་གསུངས་པའི་གཟུགས་སམ་ཞེས་པ་འདུལ་བ་རང་རྐང་གི་ལུགས། སེམས་པ་
དགེ་བ་སོགས་ཐེག་ཆེན་གྱི་ལུགས་སུ་གསུངས་པ་དང་། རང་ལུགས་ཀྱི་ལས་ཆོག་ཕྱི་མ་
འགའ་ཞིག་ལས་ཀྱང་། རྣམ་པར་རིག་བྱེད་མ་ཡིན་པའི་གཟུགས་རྫ་ས་འདུན་ནམ། ཤེས་
པས་བསྡུས་པ་དེ་ཐོབ་ཅེས་སོགས་འབྱུང་བས་མཚོན་འདུལ་འཛིན་ཕལ་ཆེ་བ་བཞེད་པས་
ལག་ལེན་གྱི་སྙིང་པོར་ཟུངས་ཤིག་ཅེས་པའོ། ། །
གཉིས་པ་ཆོ་ག་ཐུན་མོང་མ་ཡིན་པ་ལས་ཐོབ་པ་ནི། དོན་ཞགས་ལས་གསུངས་
སོགས་ཏེ། བྱ་རྒྱུད་དོན་ཞགས་ནས་བཤད་པའི་གསོ་སྦྱོང་རང་གིས་བླང་པ་དང་། སེམས་
བསྐྱེད་དང་། དབང་བསྐུར་གྱི་སྐྱབས་འགྲོ་ལས་ཐོབ་པ་རྣམས་ཀྱང་ད་ཆོག་ཏུ་འདུ་ལ། ཡུལ་
དང་རྟེན་ཡང་ཉན་ཐོས་ཀྱི་བར་བཀབ་བྱར་མེད་དེ་སེམས་བསྐྱེད་གང་ལ་སྐྱེ་བའི་རྟེན་དེ་ལ་
ཐེག་ཆེན་སོ་ཐར་སྐྱེ་བའི་ཕྱིར་རོ། །
གཉིས་པ་མ་ཆོག་ལ། སྤྱིར་བཏང་ཕལ་ཆེར་སྐྱེས་པའི་སྐབས་ལྟར་ལས་འདིར་མ་
252



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སྨོས་ལ། མི་འདྲ་བའི་ཁྱད་པར་བསླབ་ཚིགས་ཀྱི་དབང་དུ་བྱས་ན་བཞི་སྟེ། དགེ་བསྙེན།
དགེ་ཚུལ། བར་སློབ་མ། དགེ་སློང་མའོ། །དང་པོ་གཉིས་ནི། བུད་མེད་སོགས་ཏེ། དགེ་
བསྙེན་དང་དགེ་ཚུལ་མར་སྒྲུབ་པ་ལ། བསྒྲུབ་བྱ་སོགས་ཀྱི་མིང་བསྒྱུར་བ་དང་། བར་ཆད་
དྲི་ཚིག་ལྷག་པོ་ཅུང་ཟད་དང་བཅས་པ་སྟེ། མདོ་རྩར། དགེ་སློང་གི་གནས་སུ་དགེ་སློང་
མའོ། །རབ་ཏུ་བྱུང་བ་ཐམས་ཅད་ཀྱིའོ་ཞེས་དང་། དྲི་ཚིག་ལས་བརྒྱར་འབྱུང་བ་བཞིན་ཁོ་
བོས་ལས་ཆོག་ཏུ་བརྗོད་ཟིན་ཏོ། །གསུམ་པ་ནི། དེ་རྗེས་སོགས་ཏེ་བསྒྲུབ་བྱ་དེ་ཁྱིམ་སོ་མ་
བཟུང་ན་ལོ་བཅོ་བརྒྱད་དང་། བཟུང་ན་ལོ་བཅུ་ལོན་པ་ན། ཡུལ་དབུས་སུ་དགེ་སློང་མ་
བཅུ་གཉིས་ཚོགས་དང་། མཐའ་འཁོབ་ཏུ་དྲུག་ཚོགས་ཀྱིས་གསོལ་བ་དང་གཉིས་ཀྱི་ལས་
ཀྱིས་དགེ་སློབ་མའི་སྡོམ་པ་སྦྱིན་ཏེ། མདོ་རྩར་བུད་མེད་ལ་ནི་དགེ་སློབ་མ་ཞེས་བྱ་བའི་
ཚིག་གཞན་ཡོད་དོ། །ཞེས་པ་དང་སྦྱིན་པ་ལས་སྐྱེའོ་དགེ་སློང་མའི་དགེ་འདུན་གྱིས་སོ། །
ཞེས་གསུངས་སོ། ། །
བཞི་པ་ནི། སྔར་བཞིན་སོགས་ཏེ། དེ་ནས་དགེ་སློང་མར་སྒྲུབ་པ་ལ་ཆོ་ག་ཕལ་ཆེར་
དགེ་སློང་དང་འདྲ་བ་ལ། བསྒྲུབ་བྱ་སྔར་བཞིན་ཏེ་ཁྱིམ་སོ་བཟུང་བ་དང་མ་བཟུང་བའི་བྱེ་
བྲག་གིས་བཅུ་གཉིས་སམ་ཉི་ཤུ་ལོན་པ་མདོར་ན་དགེ་སློབ་མའི་བསླབ་བྱ་ལ་ལོ་གཉིས་སུ་
བསླབ་པ་དེ་ལ། མི་འདྲ་བའི་ཁྱད་པར་སྡེ་གཉིས་ཀའི་དགེ་འདུན་དགོས་པས་ཡུལ་དབུས་
སུ་དགེ་སློང་བཅུ། དགེ་སློང་མ་བཅུ་གཉིས་ཏེ་ཉི་ཤུ་རྩ་གཉིས། མཐའ་འཁོབ་ཏུ་དགེ་སློང་ལྔ།
དགེ་སློང་མ་དྲུག་སྟེ་བཅུ་གཅིག་གི་གཙོ་བོར་མ་ཚོགས་མཁན་མོ་དང་བཅས་པས་རྟགས་
ཆོས་གོས་གསུམ་གྱི་སྟེང་རྡུལ་གཟན་དང་ཤིང་ང་དཔུང་ཆད་གཉིས་ཏེ་ལྔ་སྦྱིན། དེ་ནས་
སློབ་དཔོན་མ་གཉིས་བསྐོས་ཏེ་དང་པོས་གསང་སྟེ་སྟོན་པའི་འོག་ཏུ་གཉིས་པས་བསྒྲུབ་བྱ་
253



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ལ་བར་ཆད་དྲིས་ཏེ་གསོལ་བ་བཏབ་ནས་གསོལ་བ་དང་གཉིས་ཀྱི་ལས་ཀྱིས་ཚངས་སྤྱོད་
ལ་ཉེར་གནས་ཀྱི་སྡོམ་པ་སྦྱིན་དེ་ནས་སྔར་གྱི་ཕ་ཚོགས་དང་བཅས་པས་བསྙེན་པར་
རྫོགས་ཏེ། གདམས་ངག་བརྗོད་པའི་སྐབས་སུ་ཤིང་དྲུང་པ་མི་བརྗོད་པ་དང་། ལྟུང་བར་
འགྱུར་བའི་རྗེས་སུ་ལྕི་བའི་ཆོས་བརྒྱད་བརྗོད་པ་སྟེ། མདོ་རྩར། ཚངས་པ་སྤྱོད་པ་ཉེ་བར་
གནས་པའི་སྡོམ་པ་མ་ཐོབ་པར་བསྙེན་པར་རྫོགས་པར་མི་འགྱུར་རོ། །གསང་སྟེ་སྟོན་པའི་
འོག་ཏུ་དགེ་འདུན་གྱིས་དེ་སྦྱིན་པར་བྱའོ་ཞེས་གསུངས་སོ། །ལྕི་བའི་ཆོས་བརྒྱད་ནི། དགེ་
སློང་ཕའི་དགེ་འདུན་ལས་བསྙེན་པར་རྫོགས་པ་དེ་ལ་ཟླ་བ་ཕྱེད་ཕྱེད་ནས་གདམས་ངག་
ཞུ༡་བ། དགེ་སློང་གི་དགེ་འདུན་ཡོད་པའི་ཕྱོགས་སུ་དབྱར་ཁས༢་ལེན་པ། གཉིས་ཀའི་
དགེ་འདུན་ལ་དགག ༣་དབྱེ་བྱེད་པ། ལྕི་བའི་ཆོས་ལས་འདས་ན་གཉིས་ཀའི་དགེ་
འདུན་ལ་མགུ་བ་སྤྱོད་པ། དགེ་སློང་ལ་ཚུལ་ཁྲིམས་འཆལ་བ་ལ་སོགས་པའི་སྒོ་ནས་སྐུར༦་
འདེབས་མི་བྱ་བ། ཅོ་འདྲི་བ་ལ་སོགས་པ་མ་གུས་པའི་ལས༧་མི་བྱ་བ། དགེ་སློང་གསར་
བུ་ལའང་གུས་པས་ཕྱགར་བྱ་བ་རྣམས་སོ། །ཆོ་ག་དེ་ལྟ་བུས་བསྙེན་པར་རྫོགས་པ་ཡིན་
མོད་ཀྱང་། ལྗོངས་འདིར་དགེ་འདུན་མའི་སྡེ་མེད་ཕྱིར། ཚིག་ཕྱི་མ་སྒྲུབ་པའི་ལག་ལེན་
སྔོན་གྱི་འདུལ་འཛིན་ཆེན་པོ་རྣམས་ཀྱི་དུས་ནས་མེད་དེ། རྒྱུ་མཚན་ཚངས་སྤྱོད་ཉེར་གནས་
མ་ཚོགས་ཀྱིས་སྟེར་བ་གཞུང་ལས་གསུངས་ཤིང་། འདི་ལ་དམིགས་བསལ་གྱི་བག་ཡངས་
གཞན་མ་གསུངས་པས་སོ། །
གཉིས་པ་ཐོབ་པའི་སྡོམ་པ་དེ་ཇི་ལྟར་སྐྱེ་བའི་ཚུལ་ལ་གཉིས་སྟེ། སྐྱེ་ཚུལ་དངོས་དང་།
སྐྱེས་པ་དེའི་ངོ་བོའི་ཁྱབ་འབྲེལ་ལོ། །དང་པོ་ལ་གཉིས་ཏེ་སྡོམ་པ་གཟུགས་ཅན་དུ་འདོད་
པའི་སྐྱེ་ཚུལ་དང་། སྡོམ་པ་ཤེས་པར་འདོད་པའི་སྐྱེ་ཚུལ་ལོ། །དང་པོ་ནི། སྐྱེ་ཚུལ་དགེ་
254



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སློང་སྡོམ་པ་སོགས་ཏེ། མངོན་གྱུར་བཅུ་གཞིར་བཞག་པའི་རྒྱུའི་རྐྱེན་རང་རྒྱུད་ཀྱི་འབྱུང་
བ་བཞི། བདག་རྐྱེན་གཞན་གྱི་རྣམ་རིག །བྱེད་རྒྱུ། སྡོམ་པ་སྐྱེ་བ་ན་རང་ལས་གཞན་པའི་
ཆོས་ཐམས་ཅད་གེགས་མི་བྱེད་པར་གནས་པ་ལ་བྱེད་རྒྱུར་འཇོག །ལྷན་ཅིག་འབྱུང་བའི་རྒྱུ།
སྡོམ་པ་དང་མཉམ་དུ་ཚོགས་པ་གཅིག་ཏུ་སྐྱེ་བའི་ཆོས་དད་པ་དང་དགའ་བ་སོགས་ཕན་
ཚུན་ཕན་འདོགས་པ་ལ་འཇོག །སྐལ་མཉམ་གྱི་རྒྱུ། དགེ་བསྙེན་དགེ་ཚུལ་གྱི་སྡོམ་པ་འདྲ་
བ་སྔ་མས་དགེ་སློང་གི་སྡོམ་པ་འདྲ་བ་ཕྱི་མ་བསྐྱེད་པ་ལ་འཇོག །གསུམ་གྱིས་སྡོམ་པའི་ངོ་བོ།
མཛོད་ལས། རྣམ་རིག་མིན་རྣམ་གསུམ་ཞེས་བྱ། །སྡོམ་དང་སྡོམ་པ་མིན་དང་གཞན། །
སྡོམ་པ་སོ་སོར་ཐར་ཞེས་བྱ། །ཞེས་རྣམ་པར་རིག་བྱེད་མ་ཡིན་པའི་གཟུགས་དང་། དང་
པོའི་རྣམ་རིག་རྣམ་རིག་མིན། །སོ་སོར་ཐར་དང་ཞེས་པས་རྣམ་པར་རིག་བྱེད་ཀྱི་གཟུགས་
ཀྱང་གསུངས་པས་དེ་གཉིས་ཀྱིས་བསྡུས་པའི་གཟུགས་རྫས་འདུན་ནམ་སྤོང་བ་བདུན་
ལྡན་གྱི་ངོ་བོར་སྐྱེ་བར་བྱེ་བྲག་ཏུ་སྨྲ་བས་བཞེད་པ་དེ་ཡང་གང་ཟག་དང་ཐོབ་པའི་རྫས་
ཐག་པ་ལྟ་བུས་སྦྲེལ་བའམ། འཆལ་ཚུལ་འབབ་པའི་རྒྱུན་སྡོམ་ཞིང་འགོག་པར་བྱེད་པའི་
ཆུ་ལོན་ལྟ་བུར་གསུངས་སོ། །
འདིའི་རྣམ་པར་རིག་བྱེད་ཡིན་མིན་གྱི་གཟུགས་གཉིས་གནས་སྐབས་ཀྱིས་འབྱེད་ན།
ད་ཆོག་ལ་བརྟེན་ནས་ཐོབ་པའི་སྡོམ་པ་སྐད་ཅིག་མ་དང་པོ་ལ་མཁན་སློབ་ཀྱིས་ཆོ་ག་བརྡ་
སྤྲད་པ་ལས་ཇི་སྲིད་འཚོ་བའི་བར་དུ་བསྲུང་བར་ཁས་ལེན་པའི་ངག་གི་རིག་བྱེད་དང་ལུས་
ཀྱི་རིག་བྱེད་གཉིས་ཀ་ཡོད་དེ། གོང་གི་དང་པོའི་རྣམ་རིག་སོགས་དང་། དེའི་རང་འགྲེལ་དུ།
སྡོམ་པ་ཡང་དག་པར་བླངས་པ་རྣམ་པ་རིག་བྱེད་དང་རིག་བྱེད་མ་ཡིན་པ་དག་ནི་སོ་སོར་
ཐར་པ་ཞེས་བྱ་སྟེ་ཞེས་གསུངས་སོ། །སྐད་ཅིག་གཉིས་པ་ཕན་ཆད་ཀྱི་ངོ་བོར་གྱུར་པའི་
255



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ངག་གི་རིག་བྱེད་ཡོད་པར་མ་ངེས་ཏེ། སྒྲ་ལ་རྒྱུན་མེད་པའི་ཕྱིར་དང་། ལུས་ཀྱི་རིག་བྱེད་ནི་
ཡོད་དེ་དེའི་ངོ་བོར་གྱུར་པའི་སོ་ཐར་གྱི་སྡོམ་པ་སྔ་མ་ལས་ཕྱི་མ་འབྱུང་བའི་རྒྱུན་ཡོད་པའི་
ཕྱིར་རོ། །ཡང་སོ་ཐར་གྱི་སྡོམ་པ་ཐོབ་ནས་མ་བཏང་བར་དེ་སྲིད་དུ་རྣམ་པར་རིག་བྱེད་མིན་
པའི་གཟུགས་ཀྱི་ངོ་བོར་གྱུར་པའི་སྡོམ་པ་རྒྱུན་ཆགས་སུ་ལྡན་ཏེ། མཛོད་ལས། སོ་སོར་
ཐར་གནས་ཇི་སྲིད་དུ། །མ་བཏང་བར་དག་ད་ལྟར་གྱི། །རྣམ་རིག་མིན་ལྡན་སྐད་ཅིག་མ། །
དང་པོ་ཕྱིན་ཆད་འདས་པ་དང་། ཞེས་སོགས་གསུངས་སོ། །དེ་ལྟར་ན་མཛོད་འགྲེལ་ལས།
ཡང་དག་པར་བླངས་པའི་ཚུལ་ཁྲིམས་ནི་རྣམ་པར་རིག་བྱེད་ལ་རག་ལུས་པའི་ཕྱིར། ལས་
ཀྱི་ལམ་གཟུགས་ཅན་བདུན་ནི་གདོན་མི་ཟ་བར་རྣམ་པར་རིག་བྱེད་དང་རྣམ་པ་རིག་བྱེད་
མ་ཡིན་པ་རྣམ་པ་གཉིས་ཀ་ཡོད་དོ། །ཞེས་གསུངས་པ་དང་འགལ་ལམ་ཞེ་ན་བླངས་པའི་
དུས་དེར་རིག་བྱེད་ཡོད་པར་སྟོན་པ་ཡིན་གྱིས། དེ་ཉིད་ལས་ལམ་གྱི་དངོས་གཞི་སྤོང་
བདུན་དུ་འཆད་པ་མ་ཡིན་པས་མི་འགལ་ལོ། །དེ་ལ་རྣམ་པར་རིག་བྱེད་ཀྱི་གཟུགས་ཀྱི་ངོ་
བོ་ཀུན་སློང་གི་སེམས་གཞན་ལ་རིག་པར་བྱེད་པའི་ལུས་ཀྱི་དབྱིབས་ལ་འདོད་ཅིང༌།
དེའང་གནས་སྐབས་དེའི་ཚེ་སྤྱི་བོ་ནས་རྐང་མཐིལ་གྱི་བར་དུ་དབྱིབས་ཀྱི་རྡུལ་ཕྲ་རབ་དང་
བ་ཞིག་འབྱུང་བའོ། །དེ་བཞིན་དུ་ཀུན་སློང་གི་སེམས་གཞན་ལ་རིག་པར་བྱེད་པའི་ངག་གི་
སྒྲ་ལ་འདོད་དེ། མཛོད་ལས། ལུས་རྣམས་རིག་བྱེད་དབྱིབས་སུ་འདོད། ཅེས་དང་། ངག་
རྣམས་རིག་བྱེད་ནི་ངག་སྒྲ། ཞེས་གསུངས་སོ། །རྣམ་པར་རིག་བྱེད་མ་ཡིན་པའི་གཟུགས་ནི།
མ་ཡེངས་སེམས་བཅས་ཀྱི་གནས་སྐབས་སུ་འབྱུང་བར་མ་ཟད་སེམས་གཞན་དུ་ཡེངས་པ་
དང་། སེམས་མེད་པའི་སྙོམས་འཇུག་གཉིས་ཀྱི་གནས་སྐབས་སུ་ཡང་འབྱུང་བ། དགེ་མི་
དགེ་གང་རུང་གིས་བསྡུས་ཤིང་རིགས་འདྲའི་རྒྱུན་དང་བཅས་པ། འབྱུང་བ་ཆེན་པོ་བཞི་
256



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
རྒྱུར་བྱས་པ་ལས་བྱུང་བའི་འབྲས་གཟུགས་ཀྱིས་བསྡུས་པ་སྟེ། མཛོད་ལས། གཡེངས་དང་
སེམས་མེད་པ་ཡི་ཡང་། དགེ་དང་མི་དགེ་རྗེས་འབྲང་གང་། །འབྱུང་བ་ཆེ་རྣམས་རྒྱུར་བྱས་
པ། །དེ་ནི་རྣམ་རིག་བྱེད་མིན་བརྗོད། །ཅེས་པ་ལྟར་གྱི་ཁྱད་ཆོས་གསུམ་ལྡན་གྱི་བསྟན་
མེད་ཐོགས་མེད་ཀྱི་གཟུགས་སོ། །དེ་ལ་དབྱེ་ན། སྡོམ་པའི་ངོ་བོར་གྱུར་པའི་རིག་བྱེད་མ་
ཡིན་པའི་གཟུགས། སྡོམ་མིན་གྱི། བར་མ་སྟེ་གསུམ། དང་པོ་ལའང་སོ་ཐར་གྱིས་བསྡུས་
པའི་རིག་བྱེད་མ་ཡིན་པའི་གཟུགས། བསམ་གཏན་གྱིས་བསྡུས་པའི། ཟག་མེད་ཀྱིས་
བསྡུས་པའི་སྟེ་གསུམ་མོ། །དེའི་དང་པོ་ནི་འདོད་པའི་སས་བསྡུས། གཉིས་པ་ནི་གཟུགས་
ཀྱི་སས་བསྡུས། གསུམ་པ་ནི་ཁམས་གསུམ་གང་རུང་གིས་མ་བསྡུས་པའི་རིག་བྱེད་མ་ཡིན་
པའི་གཟུགས་སོ། །
གཉིས་པ་སྡོམ་མིན་ནི། སྡོམ་པའི་འགལ་ཟླར་གྱུར་པའི་མི་དགེ་བ་རིག་བྱེད་ཡིན་
མིན་གྱི་གཟུགས་གཉིས་ཀྱིས་བསྡུས་པ། གསུམ་པ་བར་མ་ནི། སྡོམ་དང་སྡོམ་མིན་གང་
གིས་ཀྱང་མ་བསྡུས་པ་བར་མ་དགེ་བ་དང་། བར་མ་མི་དགེ་བའི་ངོ་བོར་གྱུར་པའི་རིག་
བྱེད་མ་ཡིན་པའི་གཟུགས་ཀྱིས་བསྡུས་པའོ། །ལུང་མ་བསྟན་རིག་བྱེད་མ་ཡིན་པའི་
གཟུགས་ཅན་མེད་དེ། མཛོད་ལས། རྣམ་རིག་མིན་ལུང་བསྟན་མིན་མེད། ཅེས་སོ། །དེ་
དག་ཀྱང་མཛོད་ལས། རྣམ་རིག་མིན་རྣམས་གསུམ་ཞེས་བྱ། །སྡོམ་དང་སྡོམ་པ་མིན་དང་
གཞན། །སྡོམ་པ་སོ་སོར་ཐར་ཞེས་བྱ། དེ་བཞིན་ཟག་མེད་བསམ་གཏན་སྐྱེས། ཞེས་པས་
བསྟན་ལ་འདིར་ཡི་གེ་མང་ཡང་མཛོད་རྩ་འགྲེལ་ལྟ་རྟོག་མི་ནུས་པ་རྣམས་ལ་ཕན་པར་
བསམ་ནས་ཅུང་ཟད་སྤྲོས་པའོ། །ད་དུང་ཡང་སྒྲུབ་བྱེད་དང་ཁྱད་ཆོས་སྦྱར་བས་ངེས་ཤེས་
བསྐྱེད་པར་འདོད་ན་གཞུང་དུ་ལྟོསཤིག ། །
257



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གཉིས་པ་སྡོམ་པ་ཤེས་པར་འདོད་པ་ལྟར་ན་གཉིས་ཏེ། སྤྱི་ཙམ་དུ་བསྟན་པ་དང་།
ཐེག་ཆེན་སོ་ཐར་དང་བསྟུན་ཏེ་དབུ་མ་པའི་བཞེད་པ་བྱེ་བྲག་ཏུ་བསྟན་པའོ། །དང་པོ་ནི།
ངེས་འབྱུང་སོགས་ཏེ། ངེས་འབྱུང་གི་བསམ་པས་ཉེར་ལེན་གྱི་རྒྱུ་དང་། མངོན་གྱུར་བཅུ་
པོས་ལྷན་ཅིག་སྐྱེས་པའི་རྐྱེན་བྱས་ཏེ་སྡོམ་པ་ཤེས་པའི་ངོ་བོར་སྐྱེ་བ་ནི་མདོ་སྡེ་པ་ཡན་ཆད་
དེ་གྲུབ་མཐའ་གོང་མའི་ལུགས་ཡིན་ལ། ནང་གསེས་ཀྱི་འདོད་ཚུལ་ཅུང་ཟད་ཐ་དད་པ་ནི།
མདོ་སྡེ་པས་ལུས་ངག་མི་དགེ་བ་ལས་སྡོམ་པར་བྱེད་པ་རྒྱུད་ཡོངས་སུ་འགྱུར་བའི་ཁྱད་
པར་ལ་འདོད་དེ། མཛོད་འགྲེལ་ལས། ལས་སྔོན་དུ་འགྲོ་བའི་སེམས་ཕྱིར་ཞིང་འབྱུང་བ་
གང་ཡིན་པ་དེ་ནི་རྒྱུད་ཡིན་ནོ། །དེ་གཞན་དང་གཞན་དུ་སྐྱེ་བ་ནི་ཡོངས་སུ་འགྱུར་བ་ཡིན་
ནོ། །
ཞེས་པ་སྟེ་རང་གི་བསླབ་པ་གང་ཡིན་པ་དེ་འཛིན་པ་པོ་ཡིན་སྙམ་དུ་སྐྱེ་བ་ལ་འཇོག །
སེམས་ཙམ་པ་ནི། འཆལ་ཚུལ་སྤོང་བའི་སེམས་པ་ཁྱད་པར་ཅན་དང་། དེའི་བག་ཆགས་
གཏོང་རྒྱུས་མ་བཅོམ་པ་དང་བཅས་པ་ལ་འདོད། དེའང་སེམས་པ་ཁོ་ན་མ་ཡིན་ཏེ། འགོག་
པ་ལ་མཉམ་པར་བཞག་པའི་དགེ་སློང་ལ་སྡོམ་པ་ཡོད་ཀྱང་སེམས་པའི་ངོ་བོར་གྱུར་བའི་
སྡོམ་པ་མེད་པའི་ཕྱིར་དང་། བག་ཆགས་རྐྱང་པ་ལ་མ་ཡིན་ཏེ། གཏོང་རྒྱུ་བྱུང་བའི་གནས་
སྐབས་སུ་ཡང་སྡོམ་པའི་བག་ཆགས་ཡོད་པའི་ཕྱིར་རོ། །དེ་ལྟར་ཡང་ལས་གྲུབ་པར། གལ་
ཏེ་སེམས་པ་ཁོ་ན་ལུས་ཀྱི་ལས་སུ་འགྱུར་ན། སེམས་གཡེང་བ་དང་སེམས་མེད་པ་དག་ལ་
སེམས་པ་དེ་མེད་ན་སྡོམ་པ་དང་སྡོམ་པ་མ་ཡིན་པ་གཉིས་ཇི་ལྟར་ཡོད་ཅེ་ན། སྡོམ་པའི་
ཁྱད་པར་གྱི་བག་ཆགས་མ་བཅོམ་པའི་ཕྱིར་སྡོམ་པ་དང་སྡོམ་པ་མ་ཡིན་པ་གཉིས་ཀ་ཡོད་དེ།
ཞེས་གསུངས་སོ། །དབུ་མ་པ་ནི། འཆལ་ཚུལ་སྤོང་བའི་སེམས་པ་མཚུངས་ལྡན་དང་
258



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བཅས་པ་ལ་འདོད་དེ། སྤྱོད་འཇུག་ལས། སྤོང་བའི་སེམས་ནི་ཐོབ་པ་ལ། །ཚུལ་ཁྲིམས་ཕ་
རོལ་ཕྱིན་པར་བཤད། ཅེས་སྤོང་སེམས་ཐོབ་པ་ལ་འཇོག་སྟེ་གྲུབ་མཐའ་གོང་མ་གོང་མར་
བློའི་ཁྱད་ཞུགས་པའི་དབང་གིས་སོ། །
གཉིས་པ་ནི། འདི་ལ་སོར་སྡོམ་སོགས་ཏེ། སྐབས་འདིར་བསྟན་ཐེག་ཆེན་སོ་ཐར་
གཙོ་བོར་ཡིན་ཞིང་། སྐྱེ་ཚུལ་སོགས་ཀྱང་དབུ་མ་ལྟར་བཞེད་པས་ན། སོར་སྡོམ་རྒྱུད་ལྡན་
གང་ཟག་གི་སེམས་བྱུང་སེམས་པ་དེ་གཞན་གནོད་གཞི་བཅས་སྤོང་བའི་སྡོམ་པར་སོང་ན་
དེ་དང་མཚུངས་ལྡན་གྱི་སེམས་དང་སེམས་བྱུང་ཐམས་ཅད་སྡོམ་པ་དེར་འགྲོ་བ་ཡིན་ནོ། །
འོན་ཀྱང་སོར་སྡོམ་རྒྱུད་ལྡན་གྱི་གང་ཟག་གི་སེམས་སེམས་བྱུང་གང་རུང་ཡིན་ན། སོར་
སྡོམ་ཡིན་པས་མ་ཁྱབ་སྟེ། དེའི་རྒྱུད་ཀྱི་ཀུན་གཞིའི་རྣམ་ཤེས་དེ་ལུང་མ་བསྟན་ཡིན་པའི་
ཕྱིར་རོ། །དེ་ཉིད་དགེ་མི་དགེ་གང་གིའང་ཕྱོགས་སུ་མ་ལྷུང་བས་སྡོམ་དང་སྡོམ་མིན་གྱི་ཐ་
སྙད་མེད་དེ། རབ་དབྱེར། འགའ་ལས་ཟག་མེད་སེམས་རྒྱུད་ཅེས། །གསུངས་པ་ཀུན་
གཞིའི་རྣམ་ཤེས་ཀྱི། །གསལ་ཆ་ཉིད་ལ་དགོངས་པ་སྟེ། །དེ་ནི་མ་བསྒྲིབས་ལུང་མ་བསྟན། །
ཡིན་ཕྱིན་དགེ་བའི་ཐ་སྙད་མེད། །ཅེས་གསུངས་པ་འདིའི་གསལ་ཆ་ནི། ཀུན་གཞིའི་སྟེང་
ན་ས་བོན་གྱི་ཆ་དང་རྣམ་སྨིན་གྱི་ཆ་དང་། རྣམ་ཤེས་རང་གི་ཆ་དང་གསུམ་ཡོད་པ་ལས་
གསུམ་པ་ཉིད་བཀར་ཏེ་གསུངས་པ་ཡིན་ནོ། །སྤྱིར་སེམས་པ་མཚུངས་ལྡན་དང་བཅས་
པའི་དོན་ནི། ཀུན་ལས་བཏུས་ལས། ཡོན་ཏན་དེ་དང་དེའི་སྐབས་སུ། སེམས་པ་དང་།
ཏེང་ངེ་འཛིན་དང་། ཤེས་རབ་སོགས་གཙོ་བོ་གང་ཡིན་པ་དེ། ཡོན་ཏན་དེ་དང་དེར་སོང་
བའི་སྟོབས་ཀྱིས་མཚུངས་ལྡན་གཞན་རྣམས་ཀྱང་ཡོན་ཏན་དེ་དང་དེར་སོང་བ་ལ་དགོངས་
ནས་འདི་འདྲའི་རིགས་ཅན་མང་དུ་གསུངས་པ་ལས་འདིར་ནི་སེམས་པ་གཙོ་བོ་ཡིན་པས་
259



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དེ་དང་མཚུངས་ལྡན་རྣམས་ཀྱང་སྡོམ་པར་སོང་བའི་དོན་ཏོ། །འོ་ན་དགེ་སློང་གཉིད་འཐུག་
པོ་ལོག་པའམ། ཞེ་སྡང་དྲག་པོར་སྐྱེས་པའི་སྐབས་དང་། འགོག་པ་ལ་སྙོམས་པར་འཇུག་
པའི་ཚེ་སྤོང་སེམས་མངོན་གྱུར་མེད་པས་སྡོམ་པ་མེད་པར་འགྱུར་རོ་ཞེ་ན། བྱེ་བྲག་སྨྲ་བས་
འདིའི་སྐྱོན་འབྱུང་བར་བསམ་ནས་གཟུགས་ཅན་དུ་འདོད་ལ། ཀུན་ལས་བཏུས་ལས་
དབང་ལྡན་གྱི་ཚུལ་དུ་ཡོད་པར་འདོད་པ་ཉིད་འདིར་སྦྱར་ན་རུང་མོད་ཀྱི། སྤྱིར་ནི་ཐོབ་རྒྱུས་
ཐོབ་ཅིང་། གཏོང་རྒྱུས་མ་བཏང་བས་ད་ལྟ་མངོན་གྱུར་དུ་མེད་ཀྱང་ཡོད་ཅེས་པའི་ཐ་སྙད་
ཐོབ་སྟེ། དཔེར་ན་དངོས་པོ་འགའ་ཞིག་བསྐྱེད་དུ་བཏང་ཟིན་པས་ད་ལྟ་མེད་ཀྱང་ཡོད་ཅེས་
པའི་ཐ་སྙད་ཐོབ་པ་བཞིན་ནོ། །འདི་དག་ནི་འོག་མ་དག་གི་སྐབས་སུ་ཡང་དྲན་པར་བྱའོ་
ཞེས་སྤྱི་དོན་ལས་གསུངས་སོ། །དེ་ལྟར་བཤད་པའི་སྐྱེ་ཚུལ་འདི་དག་གིས་གོང་རང་རང་གི་
སྐབས་སུ་བཤད་པའི་རྒྱུ་རྐྱེན་དེ་དང་དེས་རང་རང་གི་སྡོམ་པ་བསྐྱེད་པ་བསླབ་ཚིག་སྔ་མ་སྟེ་
བསྙེན་གནས་དགེ་བསྙེན་སོགས་ལ་རིག་བསྒྲེ་ཤེས་པར་བྱའོ། །
གཉིས་པ་སྡོམ་པ་སྐྱེས་པ་དེའི་ངོ་བོའི་ཁྱབ་འབྲེལ་ནི། སྤྱིར་ན་གཞན་གནོད་ཅེས་
སོགས་ཏེ། གཞན་ལ་གནོད་པ་ནི་ལུས་ངག་གི་མི་དགེ་བ་བདུན་དང་། གཞི་ནི་སྤྱིར་དོན་ལྔ་
ལ་འཇུག་པ་ལས་འདིར་རྒྱུའི་དོན་ཏེ་ཡིད་ཀྱི་མི་དགེ་བ་གསུམ་དང་། བཅས་པ་ནི་ཕན་ཚུན་
བསྡུད་པ་སྟེ་མི་དགེ་བ་བཅུ་ཀ་སྤོང་བའི་དོན་ཡིན་ནོ། །དེས་ན་སོ་ཐར་རིགས་བདུན་ཀ་ལ་
མི་དགེ་བཅུ་སྤོང་བའི་སྡོམ་པས་ཁྱབ་སྟེ། མདོ་ལས། དགེ་བསྙེན་སྟོན་པ་ལྷ་གཞན་ལ་མི་
བརྟེན་པ། ཆོས་དགེ་བ་བཅུ་སྤྱོད་པ་ཞེས་གསུངས་པའི་དགོངས་པ་ཡང་ཡིན་ལ། བརྟག་
གཉིས་ལས། དེ་རྗེས་བསླབ་པའི་གནས་བཅུ་སྦྱིན། ཞེས་པའི་དོན་གཏན་ཁྲིམས་བདུན་
ཆར་མི་དགེ་བ་བཅུ་སྤོང་དུ་གསུངས་པའི་དགོངས་པའང་དེ་ཉིད་ཡིན་པའི་ཕྱིར་རོ། །འོ་ན་
260



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སྣ་གཅིག་སྤྱོད་པ་སོགས་ལ་མ་ཁྱབ་ཅིང་། བསྙེན་པར་རྫོགས་པ་དང་མ་རྫོགས་པའི་སྡོམ་
པའི་ཁྱད་པར་སྤོང་བདུན་དང་སྤོང་བཞི་ལ་འཇོག་པ་ཡང་མི་འཐད་པར་འགྱུར་ཏེ། བདུན་
ཆར་ཡང་མི་དགེ་བ་བཅུ་སྤོང་དུ་མཚུངས་པའི་ཕྱིར་ཞེ་ན། གཏན་ཁྲིམས་བདུན་གྱི་དགེ་
བསྙེན་ནི་ཡོངས་རྫོགས་དགེ་བསྙེན་ལ་འཇོག་པས་སྐྱོན་དང་པོ་མེད་ཅིང་། སྐྱོན་གཉིས་པ་
ཡང་མེད་དེ། སྤོང་བདུན་དང་སྤྱོང་བཞི་ནི་སྤང་བྱ་ཇི་ཙམ་སྤོང་བའི་གྲངས་ཀྱིས་འཇོག་པ་མ་
ཡིན་གྱི་དང་པོར་ཡང་དག་པར་བླངས་བའི་ཚེ་ལུས་ངག་གི་རང་བཞིན་གྱི་ཁ་ན་མ་ཐོ་བ་
བདུན་ཆར་སྤོང་བ་དང་། བཞི་སྤོང་བ་ཡང་དག་པར་བླངས་བའི་སྒོ་ནས་འཇོག་པ་ཡིན་པའི་
ཕྱིར་ཏེ། མཛོད་འགྲེལ་ལས། ལུས་དང་ངག་གི་ལས་སྤོང་བར་བྱ་བ་ཐམས་ཅད་སྤོང་བ་
ཡང་དག་པར་བླངས་པས་ནི་དགེ་སློང་ཡིན་ནོ། །ཞེས་གསུངས་པས་སོ། །བླངས་པའི་ཚེ་
ཡང་བཅས་པའི་ཁ་ན་མ་ཐོ་བའི་སྒོ་ནས་ནི་མི་འཇོག་སྟེ། གཞན་དུ་ན་དགེ་བསྙེན་གྱི་སྡོམ་
པ་སྤོང་ལྔ་དང་། བསྙེན་གནས་སྤོང་བརྒྱད་དུ་ཐལ་བའི་ཕྱིར་རོ། །རྒྱུ་མཚན་དེ་དག་གི་ཕྱིར་
སྤོང་བདུན་འཁོར་དང་བཅས་པ་དང་། གཞན་གནོད་གཞིར་བཅས་སྤོང་བ་གཉིས་དོན་
གཅིག་ཏུ་གྲུབ་བོ། །གོང་གི་གསུམ་པ་སྐྱེས་པའམ་ཐོབ་པ་དེའི་མཚམས་ལ་གཉིས་ཏེ། ཚིག་
སྔ་མའི་ཐོབ་མཚམས་དང་། ཕྱི་མའི་ཐོབ་མཚམས་སོ། །དང་པོ་ནི། ཐོབ་མཚམས་སྔ་མ་
སོགས་ཏེ། ཚིགས་སྔ་མ་གཉིས་ལ་རྗེས་ཟློས་ལན་གསུམ་བྱས་པའི་ཐ་མར། སྐྱབས་བརྗོད།
བདག་བརྗོད། གཞན་བརྗོད་གསུམ་གྱི། བདག་བརྗོད་རྫོགས་པ་དགེ་བསྙེན་དུའམ། དགེ་
ཚུལ་དུ་ཞེས་བརྗོད་པ་འགག་མ་ཐག་ཏུ། དེ་དང་དེའི་སྡོམ་པ་སྐྱེ་བ་དང་།
གཉིས་པ་ནི། ཚིག་ཕྱི་མའི་སོགས་ཏེ། དགེ་སློང་ནི། དགེ་འདུན་གྱིས་གསོལ་
བཞིའི་ལས་ཉམས་སུ་མྱོང་བ་ལ་རག་ལས་པས་ན། ལས་བརྗོད་པ་གསུམ་པ་ལ་མཆི་སྟེ་
261



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཡན་ཆད་ངོ་བོ་བརྗོད་པ་སྟེ། སྡོམ་པའི་རྒྱུ་རྐྱེན་ཚང་བས་བསྙེན་པར་རྫོགས་རིགས་པའི་ངོ་
བོ་བརྗོད་པའི་ཕྱིར། གསོལ་ན་ཡན་ཆད་བྱ་བ་བརྗོད་པ་སྟེ། བསྙེན་པར་རྫོགས་པའི་བྱ་བ་
བརྗོད་པའི་ཕྱིར། དེའི་སླད་དུ་མན་ཆད་བྱེད་བ་བརྗོད་པ་སྟེ། བྱེད་པ་པོ་དགེ་འདུན་བརྗོད་
པའི་ཕྱིར་རོ། །དེས་ན་བྱ་བ་བརྗོད་པ་རྫོགས་མ་ཐག་དེར་སྡོམ་པ་སྐྱེ་བར་བཞེད་པ་ཡིན་ཏེ།
བརྗོད་པ་ཐ་མ་གང་ཡིན་པའི་ཆ་གསུམ་པ་ལ་གྲུབ་པ་ཉིད་དོ། །ཞེས་དང་། དེའི་ཚེ་ལས་
བྱེད་པ་པོ་དེ་ཡང་སློབ་དཔོན་དུ་འགྱུར་བ་ཡིན་ཏེ། དོན་གྲུབ་ན་གྱུར་པ་ཉིད་དོ། །ཞེས་དགེ་
བསྙེན་སོགས་རང་རང་གི་དོན་གྲུབ་པ་ཉིད་ཀྱིས་སློབ་དཔོན་དུ་འགྱུར་བའི་ཕྱིར་རོ། །ཞར་
བྱུང་སྡོམ་རྒྱུན་ངོས་བཟུང་བ་ནི། དེ་ལྟའི་སོགས་ཏེ། བོད་ཡུལ་འདིར་བསྟན་པ་སྔ་དར་གྱི་
དུས་སུ་མཁན་ཆེན་བྱང་ཆུབ་སེམས་དཔའ་ཞི་བ་འཚོས་གཞི་ཐམས་ཅད་ཡོད་པར་སྨྲ་བའི་
ལུགས་ཀྱི་སོ་ཐར་སྡོམ་རྒྱུན་འདུལ་བའི་བཤད་བཀའ་ལག་ལེན་དང་བཅས་པ་དར་བར་
མཛད་པས་སངས་རྒྱས་ཀྱི་བསྟན་པ་རྣམ་པར་དག་པའི་རྩ་བ་ཚུགས་པའི་བཀའ་དྲིན་
བསམ་པའི་ར་བ་ལས་འདས་ཤིང་། ཕྱི་དར་གྱི་དུས་སུ་པཎྜིཏ་དྷརྨ་པཱ་ལའི་མཁན་བུ་པཱ་ལ་
རྣམ་གསུམ་སོགས་ནས་སྟོད་འདུལ་དུ་གྲགས་པའི་སྡོམ་རྒྱུན་བཤད་བཀའ་བཅས་བྱུང་མོད་
དེང་སང་མི་བཞུགས་པར་ངེས། ཡང་སྔ་དར་གྱི་སྡོམ་རྒྱུན་དེ་ཉིད་ཁམས་སུ་འཕོས་པ་ལས་
ཀླུ་མེས་ཚུལ་ཁྲིམས་ཤེས་རབ་སོགས་ཀྱིས་དབུས་གཙང་དུ་བླངས་པའི་ཀླུ་མེས་ཉིད་ཀྱི་
སྡོམ་རྒྱུན་ལ་འདུལ་འཛིན་མཁས་བཙུན་བསམ་གྱིས་མི་ཁྱབ་པར་བྱོན་པའི་སྡོམ་རྒྱུན་ད་
ལྟའང་བཞུགས། ཡང་མ་བྱོན་སངས་རྒྱས་གསུམ་པ་སྡོམ་བརྩོན་སྐྱེ་དགུའི་མགོན་པོ་ཁ་
ཆེའི་པཎྜིཏ་ཤཱཀྱ་ཤྲཱི་བྷ་དྲ་ལས་བྱང་རྡོར་རྣམ་གཉིས་འཇམ་དབྱངས་ས་པཎ་རྣམས་བསྙེན་
པར་རྫོགས་པའི་སྡོམ་རྒྱུན་ཏེ་རྣམ་པ་གསུམ་ལས་ལུགས་སྲོལ་འདི་ནི་ཕྱི་མ་པཎ་ཆེན་གྱི་
262



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བརྒྱུད་པ་འཛིན་པ་ཁོ་ན་ཡིན་ནོ། །དེའི་ནང་གསེས་བྱང་ཆུབ་དཔལ་གྱི་སྡོམ་རྒྱུན་ཡོད་མེད་
མ་ངེས་ཤིང་། འཇམ་དབྱངས་ས་པཎ་གྱི་སྡོམ་རྒྱུན་ནི་ལྷ་ཁང་ཆེན་མོ་སོགས་སུ་ཅི་རིགས་
ཡོད་ལ། ཁྱད་པར་གཙང་པ་རྡོ་རྗེ་དཔལ་གྱི་སྡོམ་རྒྱུན་སྙིགས་དུས་ཀྱི་ཐུབ་དབང་གཉིས་པ་
ཀུན་མཁྱེན་ཀུན་དགའ་བཟང་པོ་ལ་བབས་ཤིང་། རྗེ་དེ་ཉིད་ཀྱིས་མནལ་ལམ་འོད་གསལ་
གྱི་ངང་ནས་རྗེ་ཉིད་ལ་བསླབ་ཚིག་ནོས་ཚད་མ་འོངས་པ་ནའང་རབ་ཏུ་བྱུང་བ་ཐོབ་པའི་
མཚན་མ་ཁྱད་པར་ཅན་གཟིགས་པ་ལ་བརྟེན་ནས་དགེ་སློང་ཁྲི་རྭ་ཅན་གྱི་མཁན་པོ་མཛད་
པ་དང་། ཤིང་རྟའི་སྲོལ་འབྱེད་གང་ཡིན་པ་དེ་སྡོམ་པ་གསུམ་གྱི་བརྒྱུད་པ་ལ་བཞུགས་
དགོས་པ་གཞིར་བཅས་པས་བརྒྱུད་འཛིན་དམ་པ་རྣམས་ཀྱིས་སྡོམ་རྒྱུན་འདི་ཉིད་ཁོ་ན་
བཞེས་སྤེལ་མཛད་པའི་ཕྲིན་ལས་ཀྱིས་གངས་ཅན་གྱི་ལྗོངས་མ་ལུས་པ་ཁྱབ་པར་གྱུར་ཏོ། །
སྤྱི་དོན་གསུམ་པ་བར་དུ་ཇི་ལྟར་བསྲུང་བའི་ཚུལ་ལ་གསུམ་སྟེ། སྤྱིར་བཏང་གི་བསྲུང་
ཚུལ་དངོས་དང་། བསླབ་བྱ་ངོས་བཟུང་བ། ཉེས་དམིགས་དང་ཕན་ཡོན་བསྟན་པའོ། །
དང་པོ་ནི། ཐོབ་པ་ཇི་བཞིན་སོགས་ཏེ། དེ་ལར་དང་པོ་སྡོམ་པ་ཐོབ་པ་ཙམ་གྱིས་མི་ཆོག་པར།
བར་དུ་མི་ཉམས་པར་བསྲུང་དགོས་ཏེ། བསྲུང་ན་ཕན་ཡོན་དང་། མ་བསྲུངས་ན་ཉེས་
དམིགས་ཀྱི་གཞི་ཆེན་པོར་འགྱུར་བའི་ཕྱིར་རོ། །དེ་ཡང་དགེ་སློང་ལ་རབ་ཏུ་གཅེས་པའི་
མདོ་ལས། ལ་ལའི་ཚུལ་ཁྲིམས་བདེ་བ་སྟེ། །ལ་ལའི་ཚུལ་ཁྲིམས་སྡུག་བསྔལ་ཡིན། །
ཚུལ་ཁྲིམས་ལྡན་པ་བདེ་བ་སྟེ། །ཚུལ་ཁྲིམས་འཆལ་བ་སྡུག་བསྔལ་ཡིན། །ཞེས་གསུངས་
པའི་ཕྱིར་བརྩོན་པ་དང་། བག་ཡོད་པ་དང་། དྲན་ཤེས་བཞིན་དང་ལྡན་པས་བསླབ་པའི་
མཚམས་ལས་ནམ་ཡང་འདའ་བར་མི་བྱའོ། །
གཉིས་པ་བསླབ་བྱ་ངོས་བཟུང་བ་ལ་གཉིས་ཏེ། སྤྱི་ཙམ་དུ་ཐེག་པས་དབྱེ་བ་དང་།
263



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བྱེ་བྲག་ཏུ་རྟེན་གྱིས་དབྱེ་བའོ། །དང་པོ། བསླབ་བྱ་སྤྱི་ཙམ་ཐེག་པས་འབྱེད་ན་ཡང་།
ཞེས་པ་ལ་གསུམ་ཏེ་ཐེག་དམན་ལྟར་བཤད་པ་དང༌། ཐེག་ཆེན་གྱི་དམིགས་བསལ་དང༌།
དངོས་སུ་མ་སྨོས་པའི་བསླབ་བྱ་རུང་མཐུན་བསྡུས་ཏེ་བསྟན་པའོ། །དེའི་དང་པོ་བྱེ་བྲག་
རྟེན་གྱི་སྒོ་ནས་དབྱེ་དགོས་པས། ཞེས་པ་རྟེན་གྱིས་དབྱེ་ན་གཉིས་ཏེ། ཁྱིམ་པའི་ཕྱོགས་
ཀྱི་བསླབ་བྱ། རབ་བྱུང་གི་ཕྱོགས་ཀྱི་བསླབ་བྱའོ། །དེའི་དང་པོ་ཁྱིམ་པའི་ཕྱོགས་ལ་
བསྙེན་གནས་དགེ་བསྙེན་གཉིས། ཞེས་པ་ལྟར་གཉིས་ཏེ་བསྙེན་གནས་དང་། དགེ་
བསྙེན་ནོ། །དང་པོ་ལ་བཞི་སྟེ། དུས་ཁྲིམས་དངོས་དང་། དེ་ཉིད་གཏན་ཁྲིམས་སུ་འགྱུར་
བའི་ཚུལ་ལོ། །དང་པོ་ནི། རྩ་བཞི་སྤོང་བ་སོགས་ཏེ། མཛོད་ལས། ཚུལ་ཁྲིམས་ཡན་ལག་
བག་ཡོད་པའི། །ཡན་ལག་བརྟུལ་ཞུགས་ཡན་ལག་སྟེ། །བཞི་གཅིག་དེ་བཞིན་གསུམ་
རིམ་བཞིན། ཞེས་གསུངས་པ་ལྟར་འོག་དགེ་བསྙེན་གྱི་སྐབས་ནས་འབྱུང་བའི་རྩ་བ་བཞི་
སྤོང་བ་ཚུལ་ཁྲིམས་ཀྱི་ཡན་ལག །ཆང་སྤོང་བ་བག་ཡོད་ཀྱི་ཡན་ལག །།རྒྱག་པ་དང་དྲེགས་
པ་སྐྱེ་བའི་རྒྱུ་གར་སོགས་ཕྲེང་སོགས་གཅིག་ཏུ་བགྲངས་པ་དང་། ཁྲི་སྟན་ཆེ་མཐོ་གཉིས་
གཅིག་ཏུ་བརྩིས་ཤིང་། དུས་མ་ཡིན་པ་སྟེ་ཕྱི་དྲོའི་ཁ་ཟས་སྤོང་བ་གསུམ་བརྟུལ་ཞུགས་ཀྱི་
ཡན་ལག་གོ། དེ་ལྟར་དངོས་བསྟན་སྤང་བྱ་ཡན་ལག་བརྒྱད་དང་། ཤུགས་བསྟན་བསྡམ་བྱ་
ཡན་ལག་མ་ཚང་བའི་ཕྲ་མོའམ་ཡང་བ་བཞི་དང་། མི་དགེ་བ་ཕྱོགས་མཐུན་དྲུག་དང་
བཅས་པ་ཉིན་ཞག་གི་མཐའ་རུ་བསྲུང་བ་ལ་དགེ་བའི་ས་བོན་གསོ་ཞིང་། སྡིག་པ་སྦྱོང་བས་
ན་གསོ་སྦྱོང་ངམ་འཕགས་པ་རྣམས་དང་ཉེ་བར་བསྙེན་པས་ན་བསྙེན་གནས་ཞེས་བྱའོ། །
གཉིས་པ་ནི། འདི་དག་ཇི་སྲིད་སོགས་ཏེ། ཡན་ལག་བརྒྱད་པོ་འདི་དག་ཇི་སྲིད་
འཚོའི་བར་དུ་བླངས་ན་གཏན་ཁྲིམས་སུ་འགྱུར་བ་ལ་གོ་མིའི་དགེ་བསྙེན་ཞེས་འབོད་པ་
264



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གནས་བརྟན་པའི་སྡེ་པའི་ལུགས་ཡིན་པར་དབྱིག་གཉེན་གྱིས་གསུངས་ཤིང་། ཐེག་ཆེན་
མདོ་སྡེ་དཀོན་མཆོག་བརྩེགས་པ་ལས་ཀྱང་། རྒྱལ་པོའི་བུ་སྙིང་རྗེ་ཆེར་སེམས་ཀྱིས་བསྙེན་
གནས་ཡན་ལག་བརྒྱད་པ་ཇི་སྲིད་འཚོའི་བར་དུ་བླངས་བར་གསུངས་སོ། །
གཉིས་པ་དགེ་བསྙེན་གྱི་བསླབ་བྱ་ལ་གསུམ་སྟེ། ཉི་ཚེ་བ་དང་། ཡོངས་རྫོགས་དང་།
དེའི་ཞར་བྱུང་ངོ་། །དང་པོ་ལ་བཞི་སྟེ། སྐྱབས་གསུམ་འཛིན་པ། སྣ་གཅིག་སྤྱོད་པ། སྣ་
དགའ་སྤྱོད་པ། ཕལ་ཆེར་སྤྱོད་པའོ། །དང་པོ་ལ་གཉིས་ཏེ། མཚན་གཞི་དང་། བསླབ་བྱ་
དངོས་སོ། །དང་པོ་ནི། ཇི་སྲིད་འཚོ་བར་སོགས་ཏེ། སྤྱིར་སྐྱབས་འགྲོ་རྩོམ་བྱེད་དུ་མ་བྱས་
པར་སྡོམ་པ་མི་སྐྱེ་བས་སྡོམ་པ་ཐམས་ཅད་ཀྱི་རྒྱུའམ་རྩ་བ་ཡིན་པ་ནི། ཟླ་གྲགས་ཀྱིས།
གསུམ་ལ་སྐྱབས་འགྲོའི་དགེ་བསྙེན་ནི། དེའི་སྡོམ་བརྒྱད་རྩ་བ་ཡིན་ཞེས་དང་། མཛོད་ལས།
གཞན་ལ་བསྙེན་གནས་ཡོད་མོད་ཀྱི། སྐྱབས་སུ་མ་སོང་བ་ལ་མེད་ཅེས་གསུངས་པ་སོགས་
ཀྱིས་གྲུབ་མོད། སྐྱབས་འགྲོ་ཁོ་ན་བླངས་པ་འདི་ལ་ཁ་ཆེ་བྱེ་བྲག་ཏུ་སྨྲ་བ་རྣམས་དགེ་
བསྙེན་གྱི་སྡོམ་པ་མ་བླངས་པའི་དགེ་བསྙེན་དུ་མི་འགྱུར་ཏེ། དགེ་སློང་གི་སྡོམ་པ་མ་བླངས་
པར་དགེ་སློང་དུ་མི་འགྱུར་བ་བཞིན་ནོ། །ཞེས་ཟེར་བ་ལས། མདོ་སྡེ་པ་རྣམས་ཀྱིས་དེ་
གཉིས་མི་མཚུངས་ཏེ། དགེ་བསྙེན་ནི་དགེ་བསྙེན་གྱི་སྡོམ་པ་མེད་ཀྱང་དགེ་བསྙེན་དུ་
འགྱུར་ཏེ། སྐྱབས་གསུམ་འཛིན་པའི་དགེ་བསྙེན་ཡིན་ནོ་ཞེས་སྐྱབས་གསུམ་འཛིན་པའི་
དགེ་བསྙེན་འདོད་པ་ནི་ཉི་འོག་པ་དང་ཡང་མཐུན་ལ་དེ་ཡང་ཇི་སྲིད་འཚོ་བའི་བར་དུ་
དཀོན་མཆོག་གསུམ་ལ་སྐྱབས་སུ་སོང་ནས་དེའི་བསླབ་བྱ་ལ་སློབ་པའོ། །བསླབ་བྱ་དངོས་
ལ་གཉིས་ཏེ། སོ་སོའི་བསླབ་བྱ་དང་། ཐུན་མོང་གི་བསླབ་བྱའོ། །དང་པོ་ལ་གཉིས་ཏེ།
དགག་པའི་བསླབ་བྱ་དང་། བསྒྲུབ་པའི་བསླབ་བྱའོ། །དང་པོ་ནི། སྐྱབས་གཞན་སོགས་ཏེ།
265



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
མདོ་མྱང་འདས་ལས། །གང་ཞིག་སངས་རྒྱས་སྐྱབས་འགྲོ་བ། །དེ་ནི་ཡང་དག་དགེ་བསྙེན་
ཏེ། །ནམ་དུའང་ལྷ་ནི་གཞན་དག་ལ། །སྐྱབས་སུ་སོང་བ་མ་ཡིན་ནོ། །དམ་པའི་ཆོས་ལ་
སྐྱབས་སོང་བས། །འཚེ་ཞིང་གསོད་པའི་སེམས་དང་བྲལ། །དགེ་འདུན་ལ་ཡང་སྐྱབས་
སོང་བ། །མུ་སྟེགས་ཅན་དང་འགྲོགས་མི་བྱ། །ཞེས་པ་དང་། སྐྱབས་གསུམ་བདུན་ཅུ་པ་ལས།
གང་ཞིག་གསུམ་ལ་སྐྱབས་འགྲོ་བའི། །དགེ་བསྙེན་ཉིད་དུ་དམ་བཅས་པས། །སྐྱབས་ནི་
གསུམ་པོ་བསྲུང་བར་བྱ། །མུ་སྟེགས་ཅན་ལ་གུས་པ་ཡིས། །མཆོད་དང་ཕྱག་འཚལ་མི་
བྱའོ། །ཞེས་དང་། བརྒྱད་སྟོང་པ་ལས། ལྷ་གཞན་ལ་མེ་ཏོག་དང་བདུག་པ་དང་མར་མེ་
སྦྱིན་པར་མི་བྱའོ། །རིམ་གྲོ་མི་བྱའོ་ཞེས་དང་། མདོ་རྩར། ལྷ་གཞན་ལ་ཕྱག་མི་བྱ། མཆོད་
པ་མི་བྱ། བཀུར་སྟི་མི་བྱའོ། །གནས་སུ་ཕྱིན་ལ་མངོན་སུམ་དུ་འགྲེང་སྟེ་གཙུག་ལག་གི་
ཚིགས་སུ་བཅད་པ་གདོན་པས་དེ་ལ་ཕན་གདགས་པར་བྱའོ། །ཞེས་བཤད་པ་ལྟར་སངས་
རྒྱས་ལ་སྐྱབས་སུ་སོང་བས་ཕྱི་རོལ་པའི་དབང་ཕྱུག་དང་ཚངས་པ་སོགས་དང་། བོད་འདིར་
མཐུ་རྩལ་ཆེ་བར་གྲགས་པའི་རྒྱལ་བཙན་སོགས་ལ་སྐྱབས་གནས་སུ་མི་བཟུང་ཞིང་། སྙིང་རྗེའི་
བསམ་པས་གཏོར་མ་རེ་ཙམ་སྟེར་བ་མ་གཏོགས་ཕྱག་མཆོད་བཀུར་སྟི་མི་བྱ། དེའི་ལྷ་རྟེན་
ཡོད་པའི་སར་ཕྱིན་ན་སེ་གོལ་གྱི་སྒྲ་སྔོན་དུ་བཏང་ནས་ཆོས་ཀྱི་སྦྱིན་པས་ཕན་གདགས་
པར་བྱ། སངས་རྒྱས་ཀྱི་སྐུ་གཟུགས་སོགས་བཤིག་པ་དང་འཚོང་བ་ལྟ་ཅི། འགོམ་ཡུག་
ཙམ་ཡང་མི་བྱའོ། །ཆོས་ལ་སྐྱབས་སུ་སོང་བས་སེམས་ཅན་ལ་གནོད་འཚེ་སྤོང་། ཐེག་པ་ཆེ་
ཆུང་དང་ནང་གསེས་ཀྱི་གྲུབ་མཐའ་ལ་བཟང་ངན་དུ་མི་འཛིན། གླེགས་བམ་བཤིག་པ་ལ་
སོགས་པ་ལྟ་ཅི། མ་གུས་པ་ཙམ་ཡང་མི་བྱ། ཆོས་སྨྲ་བ་ལ་སྐུར་འདེབས་དང་ཕྲག་དོག་མི་བྱ།
ཉན་བཤད་སྒྲུབ་པ་སོགས་ཀྱི་བར་གཅོད་མི་བྱའོ། །དགེ་འདུན་ལ་སྐྱབས་སུ་སོང་བས་
266



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གྲོགས་མུ་སྟེགས་ཅན་དང་། བོད་འདིར་སྐྱེས་པའི་གང་ཟག་དཀོན་མཆོག་དང་ལས་འབྲས་
ལ་ཡིད་མི་ཆེས་པའི་ལོག་ལྟ་ཅན་དང་མི་འགྲོགས་ཤིང་བསྙེན་བསྐུར་མི་བྱ། ཚུལ་ཁྲིམས་
དང་ལྡན་པ་ལྟ་ཅི་སྨོས་ཏེ་རབ་བྱུང་གི་རྟགས་ཙམ་འཛིན་པ་ལའང་བརྙས་པ་དང་། ཁྱད་
གསོད་དང་གནོད་པར་འགྱུར་བ་མི་བྱ་བ་རྣམས་སོ། །
གཉིས་པ་བསྒྲུབ་པའི་བསླབ་བྱ་ནི། གཞན་ཡང་སོགས་ཏེ། སངས་རྒྱས་ཀྱི་རྟེན་སྐུ་
གཟུགས་དང་། སཙྪ་ཆག་དུམ་ཙམ་དང་། ཐ་ན་བྱིས་པས་རྩེད་མོའི་ཕྱིར་འཇིམ་པ་དང་།
རྩིག་ངོས་ལ་སྐུ་གཟུགས་དང་མཆོད་རྟེན་གྱི་རྣམ་པ་བྱས་པ་ཡན་ཆད་ལའང་གུས་པར་བྱ་སྟེ།
བཤེས་སྤྲིང་ལས། ཇི་ལྟར་བདེ་གཤེགས་སྐུ་གཟུགས་ཤིང་ལས་ཀྱང་། །བགྱིས་པ་ཅི་
འདྲའང་རུང་སྟེ་མཁས་པས་མཆོད། །ཅེས་གསུངས་པ་དང་། དགེ་བའི་རྩ་བ་ཐ་ན་ཁྱི་ལ་
ཟས་ཁམ་གཅིག་སྦྱིན་པ་ལྟ་བུའི་ཚེ་ནའང་སྟོན་པ་སངས་རྒྱས་དང་མི་འབྲལ་བར་གྱུར་ཅིག་
སྙམ་དུ་བྱེད་པའོ། །ཆོས་ཀྱི་རྟེན་གླེགས་བམ་དང་གླེགས་བམ་གྱི་ཚལ་བུ་ཡི་གེ་གཉིས་
ལོངས་པ་ཡན་ཆད་ལའང་གུས་པར་བྱ་སྟེ། སྤྱན་འདྲེན་རྒྱུད་གསུམ་པར། བླ་མའི་བླ་མ་བླ་
མེད་དཀོན་མཆོག་གསུམ། །ཡི་གེ་གཉིས་འབྲེལ་དཀོན་མཆོག་གསུམ་གྱི་མཚན། ཞེས་སོ། །
དེ་བཞིན་དུ་ཆོས་སྨྲ་བ་ལ་གུས་འདུད་དང་བཀུར་སྟི་བྱ་ཞིང་ཉན་བཤད་སྒྲུབ་པ་སོགས་ལ་ཡི་
རང་བསྒོམ། རང་གི་ཆོས་ཉན་ཅིང་དོན་ལ་སོ་སོར་རྟོག །གཞན་ལ་སྟོན་ཅིང་དགེ་བ་མྱང་
འདས་སུ་བསྔོ། དགེ་འདུན་གྱི་རྟེན་རབ་ཏུ་བྱུང་བ་འཕགས་པ་དང་སོ་སྐྱེ་དགེ་འདུན་དུ་
ལོངས་པའམ། གང་ཟག་ཏུ་གནས་པ་ཐམས་ཅད་ལ་གུས་འདུད་དང་བསྙེན་བཀུར་བྱ། ཐ་
ན་ཆོས་གོས་ཀྱི་ཚལ་བུ་ཙམ་དང་། ཚུལ་ཁྲིམས་འཆལ་བའི་དགེ་སློང་ཡན་ཆད་ལ་གུས་པར་
བྱ་དགོས་ཏེ། སྔོན་གླང་པོའི་རྒྱལ་པོས། རྔོན་པ་ངུར་སྨྲིག་གི་གོས་གྱོན་པ་ལ། ཆོས་གོས་
267



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ཚོན་ཆེན་གྱོན་པ་འདི་དག་ནི། །འཁོར་བའི་རྒྱ་མཚོ་ལས་སྒྲོལ་མཛད་པའོ། །ཞེས་གུས་པ་
བསྐྱེད་ཅིང་གནོད་པ་སྐྱབས་པ་དང་། སེངྒེ་ཡི་དམ་བརྟན་པའི་སྐྱེས་རབ་སོགས་ནས་ཀྱང་
དེ་ལྟར་འབྱུང་བ་དང་། སྟོན་པས། མེ་ཏོག་ཙམ་པ་ཀ་ནི་རྙིངས་གྱུར་ཀྱང་། །མེ་ཏོག་ཕལ་པ་
རྣམས་ཀྱིས་དོ་ཟླ་མིན། །ང་ཡི་དགེ་སྦྱོང་ཚུལ་ཁྲིམས་འཆལ་གྱུར་ཀྱང་། །མུ་སྟེགས་ཕལ་པ་
རྣམས་ཀྱིས་དོ་མ་ཡིན། ཞེས་གསུངས་པས་སོ། ། །
གཉིས་པ་ཐུན་མོང་གི་བསླབ་བྱ་ལ་གཉིས་ཏེ། མདོར་བསྡུས་པ་དངོས་སུ་བསྟན་པ་དང་།
རྒྱས་པ་གཞན་དུ་ཁ་འཕངས་པའོ། །དང་པོ་ནི། ཐུན་མོང་དུ་སོགས་ཏེ། ཇོ་བོ་ཆེན་པོ་རྗེས་
བསླབ་བྱ་ལྔར་འདུ་བར་གསུངས་པ་ནི། སྲོག་དང་བྱ་དགའི་ཕྱིར་ཡང་དཀོན་མཆོག་གསུམ་
མི་སྤང་བ་དང་། འདོད་དོན་སྒྲུབ་པ་དང་། རྐྱེན་སེལ་བ་ཐམས་ཅད་ལ་དཀོན་མཆོག་མཆོད་
ཅིང་གསོལ་བ་གདབ་པ་ལས་ཐབས་གཞན་མི་རྩོམ་པ་དང་། དུས་བཟང་གི་མཆོད་པ་མི་
བཅག་པ་དང་། སེམས་ཅན་གཞན་སྐྱབས་འགྲོ་ལ་འགོད་པ་དང་། འགྲོ་བའི་ཚེ་ཕྱོགས་
དེའི་སངས་རྒྱས་ལ་ཕྱག་འཚལ་བ་རྣམས་སོ། །
གཉིས་པ་རྒྱས་པ་གཞན་དུ་ཁ་འཕངས་པ་ནི། བཞི་ཚན་གཉིས་སུ་དབྱེ་བའང་
གཞན་དུ་ཤེས། ཞེས་པ་སྟེ་བཞི་ཚན་གཉིས་ཀྱི་དང་པོ་ནི། སྐྱེས་བུ་དམ་པ་དགེ་བའི་བཤེས་
གཉེན་༼༡༽ལ་བསྟེན་ཅིང་འགྲོགས་པ་ནི་ཡོན་ཏན་ཐམས་ཅད་ཀྱི་གཞི་ཡིན་ཏེ། སྡུད་པར།
སློབ་མ་བཟང་པོ་བླ་མར་གུས་ལྡན་དེ་དག་གིས། །བླ་མ་མཁས་པ་རྣམས་ལ་རྟག་ཏུ་བསྟེན་
པར་བྱ། །ཅི་ཕྱིར་ཞེ་ན་མཁས་པའི་ཡོན་ཏན་དེ་ལས་འབྱུང་། །སངས་རྒྱས་ཆོས་རྣམས་དགེ་
བའི་བཤེས་ལ་བསྟེན་ཏོ་ཞེས། །ཡོན་ཏན་ཀུན་གྱི་མཆོག་མངའ་རྒྱལ་བ་དེ་སྐད་གསུངས།
ཞེས་སོ། །དམ་པའི་ཆོས་ཉན་༼༢༽པས་ཐོས་པའི་ཤེས་རབ་ཀྱིས་སྤང་གཉེན་བླང་དོར་
268



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ལེགས་པར་ཤེས་པར་འགྱུར་ཏེ། སྐྱེས་རགས་ལས། ཐོས་པས་སྡིག་ལས་ལྡོག་པར་བྱེད། །
ཐོས་པས་དོན་མེད་སྤོང་བར་བྱེད། །ཐོས་པས་ཆོས་རྣམས་ཤེས་པར་བྱེད། །ཐོས་པས་མྱ་
ངན་འདས་པ་ཐོབ། ཅེས་སོ། །ཐོས་པའི་དོན་ཚུལ་བཞིན་དུ་ཡིད་ལ་༼༣༽བྱེད་པས་བསམ་
བྱུང་དང་། འཇིག་རྟེན་པའི་བསྒོམ་བྱུང་གི་ཤེས་རབ་བསྐྱེད་པ་སྟེ། བཤེས་སྤྲིང་དུ། དོན་
དམ་གཟིགས་པ་བགྱི་སླད་དངོས་རྣམས་ལ། །ཚུལ་བཞིན་ཡིད་ལ་བྱེད་པ་དེ་གོམས་མཛོད། །
ཅེས་སོ། །ཆོས་མྱ་ངན་འདས་པ་དང་རྗེས་སུ་མཐུན་པའི་ཆོས་༼༤༽སྒྲུབ་པ་ནི་བདེན་བཞི་
བསྒོམ་པ་སྟེ། བཤེས་སྤྲིང་ལས། ཐར་པ་བདག་ལ་རག་ལས་འདི་ལ་ནི། །གཞན་གྱིས་
གྲོགས་བགྱིས་ཅི་ཡང་མ་མཆིས་ཀྱི། །ཐོས་དང་ཚུལ་ཁྲིམས་བསམ་གཏན་ལྡན་པ་ཡི། །
བདེན་པ་རྣམ་པ་བཞི་ལ་འབད་པར་མཛོད། ཅེས་སོ། །
བཞི་ཚན་གཉིས་པ་ནི། དབང་པོ་མི་རྒོད་པར་༼༡༽བྱ་བ་སྟེ། དྲན་ཤེས་བཞིན་གྱིས་
དབང་པོའི་སྒོ་བསྡམས་ནས་ལུས་ངག་བྱ་བ་མ་ཡིན་པ་ལས་ལྡོག་ཅིང་དགེ་བ་ལ་སྦྱོར་བ་དང་།
སེམས་ཅན་ལ་སྙིང་བརྩེ་བར་༼༢༽བྱ་བ་ནི་བུ་ཚ་ལ་གནོད་པ་བྱས་ན་ཕ་མ་མི་དགའ་བར་
འགྱུར་བ་ལྟར་སངས་རྒྱས་བྱང་སེམས་རྣམས་ཀྱིས་བདག་གཞན་མཉམ་པ་དང་བརྗེ་བའི་
ཚུལ་གྱིས་སེམས་ཅན་ཐམས་ཅད་བདག་ཏུ་མཛད་པ་ཐེ་ཚོམ་མེད་པའི་ཕྱིར། སེམས་ཅན་
ལ་གནོད་པ་བྱས་ན་དེ་རྣམས་ལ་གནོད་པ་བྱས་པར་འགྱུར་ཞིང་། སེམས་ཅན་མགུ་ན་དེ་
རྣམས་མཉེས་པའི་ཕྱིར་སེམས་ཅན་ལ་གནོད་འཚེ་སྤང་། སེམས་ཅན་མི་དགེ་བ་བྱེད་པ་
མཐོང་ན་དེ་ལས་ལྡོག་ནས་དགེ་བ་ལ་སྦྱར། དགེ་བ་ཆེ་ཆུང་འདམ་ཀ་འདུག་ན་ཆེ་བ་ལ་སྦྱར།
ཡེ་བཟློག་མ་ནུས་ནའང་ཞེ་སྡང་མི་བསྒོམ་པར་ད་ལྟ་ཕན་གདགས་མ་ནུས་ཀྱི་ད་གདོད་ཕན་
འདོགས་པའི་ནུས་པ་བྱུང་བ་དང་འདོགས་སྙམ་དུ་ཡིད་ལ་བྱ་བ་དང་། དུས་དུས་སུ་དཀོན་
269



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
མཆོག་མཆོད་པ་ལ་བརྩོན་པ་ནི། ཉིན་མཚན་དུས་དྲུག་སོགས་ཅི་ལྟར་ལྕོགས་པར་ཕྱག་
འཚལ་བ་དང་། མེ་ཏོག་བདུག་སྤོས་སོགས་ཅི་འབྱོར་བ་དང་། ཐ་ན་ཆུ་ཁྱོར་བ་རེ་དབུལ།
དེའང་མ་འབྱོར་ན་ཕྱོགས་བཅུ་ན་བདག་པོས་ཡོངས་སུ་མ་བཟུང་བའི་མཆོད་པ་རྣམས་བློས་
བླངས་ནས་དབུལ་བ་དང༌། སྡོམ་པ་ཅི་ནུས་སུ་ལེན་པ་ནི། རང་གི་རྒྱུད་ཚོད་དང་སྦྱར་བའི་
དགེ་བསྙེན་དགེ་ཚུལ་སོགས་བླངས་ལ་བསྲུངས། དེ་ཙམ་མ་ནུས་ན་ཡང་སྐྱབས་སུ་སོང་
བའི་ཕན་ཡོན་དང་། མ་སོང་བའི་ཉེས་དམིགས་རྣམས་དྲན་པའི་སྒོ་ནས་ཉིན་མཚན་དུས་
དྲུག་ཏུ་སྐྱབས་འགྲོ་ལ་འབད་པར་བྱ་བ་རྣམས་སོ། །དེ་དག་གིས་སྡོམ་པ་གསུམ་པོ་གང་
རུང་ཞིག་ཀྱང་མ་ཐོབ་ན་ཕར་ཞོག །ཐོབ་ན་སྐྱབས་འགྲོ་ཐོབ་པ་གཞིར་བཅས་ཀྱིས་གལ་
གནད་ཆེ་བ་ལ་བསམ་ནས་བསླབ་བྱ་རྣམས་ཞིབ་ཏུ་བཤད་པ་ཡིན་ལ་སྐྱབས་སུ་འགྲོ་བའི་
ཡུལ་དང་། རྒྱུ་དང་ཕན་ཡོན་གྱི་རྣམ་བཞག་རྣམས་ཁོ་བོས་ཉེ་བར་བསྙེན་པའི་ཆོ་གར་སྤྲོས་
ཟིན་ཏོ། །གཉིས་པ་སོགས་ནི། སྲོག་གཅོད་སོགས་ཏེ། སྣ་གཅིག་སྤྱོད་པ་ནི་སྲོག་གཅོད་ལྟ་
བུ་རྩ་བཞི་ལས་གང་རུང་ཞིག་སྤོང་བ། སྣ་འགའ་སྤྱོད་པ་ནི་སྲོག་གཅོད་ཀྱི་སྟེང་དུ་མ་བྱིན་
ལེན་སྤོང་བའོ། །ཕལ་ཆེར་སྤྱོད་པས་ནི་རྫུན་དང་གསུམ་སྤོང་བ་སྟེ། གཞུང་དང་སྦྱར་བ་
སླའོ། ། །
འདི་ལ་ཁ་ཆེ་བྱེ་བྲག་སྨྲ་བ་ནི་སྡོམ་པ་ཐམས་ཅད་ཐོབ་ཀྱང་གང་བསྲུང་བ་དེ་ལྡན། མི་
བསྲུང་བའི་ཆ་ནས་འཆལ་བ་ཡིན་ནོ་ཞེས་ཟེར་ཏེ། མཛོད་ལས། དགེ་བསྙེན་ཉིད་དུ་ཁས་
བླངས་པས། །སྡོམ་པ་བརྟན་པ་དགེ་སློང་བཞིན། །གལ་ཏེ་ཐམས་ཅད་བསྡམས་ཡིན་ན། །
སྣ་གཅིག་སྤྱོད་སོགས་ཇི་ལྟ་བུ། །དེ་བསྲུང་བ་ལ་གསུངས་ཞེས་གྲགས། ཞེས་སོ། ། འདིའི་
གྲགས་ཞེས་པ་མ་རངས་པའི་ཚིག་སྟེ་སློབ་དཔོན་རང་ཉིད་མདོ་སྡེ་པའི་ཕྱོགས་འཛིན་པས་
270



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སོ། །དེས་ན་མདོ་སྡེ་པས་རང་གི་ཇི་ཙམ་བསྲུང་ནུས་པ་བླངས་ནས་དེ་མི་ཉམས་པར་བསྲུང་
བ་སྣ་གཅིག་སྤྱོད་པ་སོགས་ཡིན་ཞིང་། ཡོངས་རྫོགས་བླངས་ནས་ཕྱིས་དེ་མ་བསྲུངས་ན་
ཚུལ་འཆལ་དུ་འགྱུར་བ་བཞེད་པ་ཉིད་འཐད་དོ། ། །
གཉིས་པ་ཡོངས་རྫོགས་དགེ་བསྙེན་ནི། རྩ་བ་བཞི་ཞེས་སོགས་ཏེ། སྡོམ་བརྒྱད་
ལས། ཇི་སྲིད་འཚོ་བར་གསོད་དང་། །ལོག་པར་གཡེམ་དང་རྫུན་དང་ནི། །ཆང་གི་
བཏུང་བ་རྣམས་ལས་ལྡོག །ཅེས་གསུངས་པ་ལྟར་རྩ་བཞི་ཆང་དང་ལྔ་སྤོང་པ་སྟེ། མིའམ་
མིར་ཆགས་པ་གསོད་པ། ཀརྨ་པ་ཆའི་བཞི་ཆ་ཚང་བའི་དངོས་པོ་རྐུ་བ། གཞན་གྱི་ཆུང་
མའམ་བདུན་བརྒྱུད་ཚུན་ཆད་ཀྱི་གཉེན་དང་སྡོམ་ལྡན་སོགས་ལ་བསྒྲོད་པ། བསམ་གཏན་
དང་སྤྱན་དང་མངོན་ཤེས་སོགས་ཡོད་པ་ལྟར་འཆོས་ནས་སྨྲ་བ། ནས་སོགས་འབྲུ་དང་། མེ་
ཏོག་དང་། བུར་སྦྲང་སོགས་ལས་བཅོས་པའི་ཆང་བཏུང་བ་རྣམས་སྤང་བྱ་སྟེ། ཀུན་ཀྱང་།
གཞི། བསམ་པ། སྦྱོར་བ། མཐར་ཐུག་པ་བཞིས་ཡན་ལག་ཚང་བ་ནི་དགེ་སློང་གི་སྐབས་
ནས་རུང་མཐུན་སྦྱར་རོ། །བསྡམ་བྱ་ཕྲ་མོ་བཞི་སོགས་ནི་ཚངས་སྤྱོད་ལ་ཡང་འཇུག་པས་
འོག་ཏུ་བརྗོད་པར་བྱའོ། །སྣ་གཅིག་སྤྱོད་པ་སོགས་སྔ་མ་གསུམ་དང་སྐྱབས་གསུམ་འཛིན་
པ་ནི་བསླབ་བྱ་ཉི་ཚེ་བ་ལ་སློབ་པ་ཡིན་པས་སོ་ཐར་རིགས་བདུན་དུ་བགྲང་བྱ་མིན་ནོ་ཞེས་
པ་ནི་འཕྲོས་དོན་ནོ། ། །
གསུམ་པ་ཡོངས་རྫོགས་ཀྱི་ཞར་བྱུང་ནི། ཡོངས་རྫོགས་བསླབ་སྟེང་སོགས་ཏེ། བྱེ་
བྲག་ཏུ་སྨྲ་བས་དེ་ལས་གཞན་པའི་དགེ་བསྙེན་མི་འདོད་ལ། །མདོ་སྡེ་པ་དག །རྒྱན་གྱིས་
བརྒྱན་པར་བྱས་ཀྱང་ཆོས་སྤྱོད་ཅིང་། །ཞེས་སོགས་ཀྱི་ལུང་ལ་བརྟེན་ནས་མི་ཚངས་པར་
སྤྱོད་པ་འཁྲིག་པའི་ཆོས་སྤོང་བའི་ཚངས་སྤྱོད་ཀྱི་དགེ་བསྙེན་ཡང་འདོད་དོ། །འདི་དང་གོང་
271



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དུ་སྨོས་པའི་གོ་མི་གཉིས་ཁྱིམ་ཐབས་སྤངས་པས་འཁྲིག་བཅས་ཀྱི་ཁྱིམ་པ་མ་ཡིན་ཞིང་།
རྟགས་མ་བླངས་པས་རབ་བྱུང་ཡང་མ་ཡིན་པས་རྟེན་གྱིས་དབྱེ་རུ་མེད་པ་མཁས་པ་རྣམས་
བཞེད་དོ། །གཞན་ཡང་མདོ་ལས། དགེ་བསྙེན་སྟོན་པ་གཞན་ལ་མི་བརྟེན་པར་ཆོས་དགེ་
བ་བཅུ་སྤྱོད་པ་ཞེས་ཡོངས་རྫོགས་ལ་དགོངས་ཏེ་གསུངས་མོད། ཚངས་སྤྱོད་གོ་མིའི་
གཉིས་ལའང་དོན་གྱིས་འཇུག་པ་བསྡམ་བྱ་ཡན་ལག་མ་ཚང་བའི་ཕྲ་མོའམ། ཡང་བ་བཞི།
མི་དགེ་བ་ཕྱོགས་མཐུན་དྲུག་དང་བཅས་པ་སྤོང་དགོས་པ་ནི། རྩ་བཞི་ལས་གཞན་སོགས་ཏེ།
མི་མ་ཡིན་པ་སྟེ་དུད་འགྲོ་སོགས་གསོད་པ། རིན་ཐང་མ་རྫོགས་པའི་དངོས་པོ་རྐུ་བ། རང་
གཞན་གྱི་ཡན་ལག་གི་ཆ་ཤས་སུ་ཁུ་བ་འབྱིན་པ། མི་ཆོས་བླ་མར་མ་གཏོགས་པའི་རྫུན་སྨྲ་
བ་སྟེ་བཞི་དང་། ཕྲ་མ་ལ་སོགས་པའི་མི་དགེ་བ་ལྷག་མ་དྲུག་ནི་ཡིད་ཀྱིས་བསྡམས་པར་བྱ་
བ་ཡིན་ནོ། །འོ་ན་གོང་དུ་བསླབ་བྱ་ལྔར་བཤད་པ་དང་མི་འགལ་ལམ་ཞེ་ན། ཡན་ལག་
ལྔའི་ཆོ་ག་ནི། །གཞུག་པ་རུ་ནི་འདོད་པས་སོ། །ཞེས་གྲངས་ཉུང་བར་བཤད་པས་གཞན་
གཞུག་པའི་དགོས་པ་ཡོད་ལ། ལྔ་བསྲུངས་པས་བཅུ་ཤུགས་ཀྱིས་བསྲུངས་པ་ཡིན་ཏེ། སྡོམ་
བརྒྱད་དུ། རྫུན་གྱི་ཚིག་ནི་བཟློག་པ་ཡིས། །དེ་ཡི་སྐྱོན་ནི་གཞན་ལས་ཀྱང་། །གང་ཕྱིར་
ལུས་ངག་མི་དགེ་ལས། །ལྡོག་པ་ཡིད་ཀྱི་དགེ་ལས་སོ། །དེ་ཕྱིར་བརྣབ་སེམས་གནོད་པའི་
སེམས། །ལྟ་ལས་ལྡོག་རྣམས་གྲུབ་པ་ཡིན། །ཞེས་སོ། །འདི་དག་བུད་མེད་ཀྱི་རྟེན་ལ་ལྡན་
ན་དགེ་བསྙེན་མ་དེ་དང་དེ་ཡིན་ལ་བསྙེན་གནས་ལའང་ཐ་སྙད་མ་གྲགས་ཀྱང་དོན་གྱིས་
འཇུག་གོ། ཞར་ལས་འོངས་པ་གཞན་ཡང་། སྔགས་པ་ཁྱིམ་པས་སོགས་ཏེ། དགེ་བསྙེན་
གྱི་སྡོམ་ལྡན་བྱ་བའི་རྒྱུད་སོགས་ལ་ཞུགས་པ་རྣམས་ཀྱིས་ནི་རབ་བྱུང་གི་རྟགས་ཆོས་གོས་
ལྷུང་བཟེད་འཆང་བ་དང་། ལས་ཀྱི་ཆོ་ག་རྣམས་མ་གཏོགས་པའི་ལྷག་མ་རྣམས་ཉམས་སུ་
JIQ
272



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བླང་བར་བྱ་སྟེ། དཔུང་བཟང་ལས། རྒྱལ་བ་ངས་གསུངས་སོ་སོ་ཐར་པ་ཡི། །ཚུལ་ཁྲིམས་
རྣམས་དག་འདུལ་བ་མ་ལུས་ལས། །སྔགས་པ་ཁྱིམ་པས་རྟགས་དང་ཆོ་ག་སྤང་། །ལྷག་མ་
རྣམས་ནི་ཉམས་སུ་བླང་བར་བྱ། །ཞེས་གསུངས་པས་སོ། ། །
གཉིས་པ་རབ་བྱུང་གི་ཕྱོགས་ཀྱི་བསླབ་བྱ་བཤད་པ་ནི། རབ་བྱུང་ཕྱོག ས་ལ་
སོགས་ཏེ། དབྱེ་ན་གསུམ་མམ་བཞི་ཡོད་པ། དགེ་ཚུལ་གྱི་བསླབ་བྱ། དགེ་སློབ་མའི་
བསླབ་བྱ། དགེ་སློང་གི་བསླབ་བྱ། དགེ་སློང་མའི་དམིགས་བསལ་རྣམས་སོ། །དང་པོ་
དགེ་ཚུལ་གྱི་བསླབ་བྱ་ལ་གསུམ་སྟེ། བླང་འདས་དངོས། ཕྱོགས་མཐུན་བསྡམ་བྱའི་ཉེས་བྱས།
རབ་བྱུང་གི་དུས་སུ་བླངས་པ་ལས་འདས་པའི་ཕྱོགས་མཐུན་ནོ། །དང་པོ་ནི། སྲོག་གཅོད་
སོགས་ཏེ། སུམ་བརྒྱ་པ་ལས། གང་ཞིག་སྲོག་གཅོད་གཞན་གྱི་ནོར་འཕྲོག་དང་། །མི་
ཚངས་སྤྱོད་རྫུན་བཅོས་པའི་ཆང་ལ་སོགས། །གར་སོགས་ཕྲེང་སོགས་མལ་ཆེན་མཐོ་བ་
དང་། །ཕྱི་དྲོའི་ཁ་ཟས་གསེར་དངུལ་ལེན་པ་སྤང་། ཞེས་དངོས་སུ་བཤད་པའི་རགས་སྡོམ་
བཅུ་དེ་ལས་ཞིབ་མོར་དབྱེ་ན་སུམ་ཅུ་སོགས་སུ་འགྱུར་བའི་རགས་པ་བཅུ་ནི། མིའམ་མིར་
ཆགས་པའི་སྲོག་གཅོད་པ། རིན་ཐང་ཚང་བའི་དངོས་པོ་རྐུ་བ། མི་ཚངས་པར་སྤྱོད་པ། མི་
ཆོས་བླ་མའི་རྫུན་སྨྲ་བ། མྱོས་འགྱུར་འཐུང་བ། རྒོད་བག་གིས་གླུ་གར་རྩེ་ཞིང་རོལ་མོ་
འཁྲོལ་བ་སྟེ་གར་སོགས་གསུམ་དང་
། འཕྱོར་སྒེག་གིས་རྒྱན་ཕྲེང་འདོགས་པ་ཁ་དོག་
འཆང་བ་སྤོས་བྱུག་པ་སྟེ་ཕྲེང་སོགས་གསུམ། རྒྱུ་རིན་ཐང་ཅན་དང་ཁྲུ་གང་ལས་ལྷག་པའི་
མལ་ཆེ་མཐོ། ཕྱི་དྲོ་དུས་རུང་གི་ཟས་ལ་སྤྱོད་པ། གསེར་དངུལ་ལེན་པ་རྣམས་སྤོང་བའོ། །
སྔ་མ་བཞི་ལ་རྩ་བ་ཞེས་བྱ་སྟེ། དགེ་སློང་གི་སྐབས་སུ་འཆད་འགྱུར་ལྟར་གཞི་བསམ་སྦྱོར་
བ་མཐར་ཐུག་གི་ཡན་ལག་ཚང་ན་ཕམ་འདྲའི་ཉེས་བྱས་སུ་འགྱུར་ཞིང་། འཆབ་མེད་
273



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གསོར་རུང་དང་འཆབ་བཅས་གསོར་མི་རུང་བའང་དགེ་སློང་དང་འདྲ་སྟེ། འོད་ལྡན་ལས།
མི་གསོད་ལ་སོགས་བཞི་རྣམས་ཀྱིས། །དགེ་ཚུལ་ལས་ནི་ཉམས་གྱུར་ན། །དགེ་སློང་
བཞིན་དུ་དགེ་ཚུལ་ལའང་། །ཕྱི་ནས་སྡོམ་སྐྱེའི་སྐལ་བ་མེད། །ཅེས་སོ། །ཕྱི་མ་དྲུག་པོ་ནི།
བཤགས་ལ་ཉེས་བྱས་མཐུན་པ་ཡིན། ཞེས་བཤགས་བྱའི་ཉེས་བྱས་སུ་གསུངས་སོ། །དེ་
དག་ལས་ཞིབ་ཏུ་དབྱེ་བའི་ཚུལ་ནི། ཞུམ་པ་བསལ་ཕྱིར་སོགས་ཏེ། བྲིཛིའི་བུ་བཞིན་
བསླབ་གཞི་མང་པོ་ཐོས་པས་ཞུམ་སྟེ། སྡོམ་པ་ལེན་པ་ལས་ལྡོག་པ་བསལ་བའི་ཆེད་དུ་
རག་སྡོམ་བཅུར་དྲིལ་ཡང་། དོན་ལ་འཆད་འགྱུར་ལྟར་བླང་འདས་སུམ་ཅུ་སོགས་སུ་འགྱུར་
དེ་ཡང་། རྩ་གཞི་གསོད་གསུམ་གཞི་མེད་ནས། །སུན་འབྱིན་བར་ལྔ་ཤེས་བཞིན་
བཤེས། །འཕྱ་དང་ཟས་ཅུང་ལྷག་མས་སྐུར། །ཉེར་འཇོག་འབྲས་ཆན་འགེབས་དང་ཆང་། །
གར་གསུམ་འཕྲེང་གསུམ་མལ་ཆེ་མཐོ། །དུས་མིན་རིན་ཆེན་བར་མ་གསུམ། །དེ་ལྟར་སུམ་
ཅུ་རྩ་གསུམ་མོ། །ཞེས་པ་ལྟར་རྩ་བ་བཞི་དང་། སྲོག་གཅོད་ཕམ་འདྲའི་ཆར་གཏོགས་དུད་
འགྲོ་གསོད་པ། སྲོག་ཆགས་དང་བཅས་པའི་རྩ་དང་ཆུ་འདེབས་པ། སྲོག་ཆགས་དང་
བཅས་པའི་ཆུར་སྤྱོད་པ། རྫུན་གྱི་ཆར་གཏོགས་གཞི་མེད་དང་། བག་ཙམ་གྱི་ཕམ་པའི་
སྐུར་འདེབས། དགེ་འདུན་དབྱེན། དེ་རྗེས་ཕྱོགས། ཁྱིམ་སུན་འབྱིན་པ། ཤེས་བཞིན་དུ་
རྫུན་སྨྲ་བ། བཤེས་ངོར་འཕྱ་བ། ཞལ་ཏ་བར་འཕྱ་བ། ཟས་ཅུང་ཟད་ཀྱི་ཕྱིར་ཆོས་སྟོན་
ཞེས་སྐུར་འདེབས། ལྷག་མའི་སྐུར་འདེབས། བསླབ་པ་ལ་ཁྱད་གསོད་ཀྱིས་སྤོང་བ། ལྷག་
པོ་ལེན་ཕྱིར་འབྲས་ཆན་འགེབས་པ་སྟེ་བཅུ་གཉིས། མདོར་ན་རྩ་བ་བཞི་ཆར་གཏོགས་
དང་བཅས་པ་བཅུ་དགུ། ཆང་། གར་སོགས་གསུམ། ཕྲེང་སོགས་གསུམ། མལ་ཆེ་མཐོ་
274



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
རྣམས་སོ་སོར་བགྲངས་པ་དང༌། ཕྱི་དྲོའི་ཁ་ཟས། གསེར་དངུལ་ལེན་པ་སྟེ་སུམ་ཅུ་དང་།
འོག་ནས་འབྱུང་བའི་ཉམས་པ་གསུམ་པོ་བསྣན་པས་སུམ་ཅུ་རྩ་གསུམ་མོ། །ཡང་ན་འབྲས་
ཆན་འགེབས་པ་དོར་བའི་བཅུ་བཞིའི་སྟེང་དུ། མ་བྱིན་ལེན་གྱི་ཆར་གཏོགས་ཁང་པ། ཁང་ཆེན།
རིན་པོ་ཆེའི་ཁབ་རལ་བྱེད་པ་གསུམ། མི་ཚངས་སྤྱོད་ཀྱི་ཆར་གཏོགས་དགེ་འདུན་གྱིས་
སྤོངས་པའི་མཚན་མི་མཐུན་པ་དང་ལྷན་ཅིག་ཉལ་བ། རྩ་བ་བཞི་གའི་ཆར་གཏོགས་གསོ་
སྦྱོང་། དབྱར་གནས། དགག་དབྱེ་རྣམས་མི་བྱེད་པ་གནས་སློབ་ལ་བརྟེན་ནས་མི་གནས་པ་
སྟེ་ཉི་ཤུ་རྩ་གཉིས་སུ་འདོད་པའང་ཡོད་ལ་མདོར་ན་དེ་རྣམས་ཀྱང་བཤགས་བྱའི་ཉེས་བྱས་
ཏེ་སྤང་བྱ་ཉིད་དོ། ། །
གཉིས་པ་ཕྱོགས་མཐུན་བསྡམ་བྱའི་ཉེས་བྱས་ནི། གཉིས་པ་ཆོས་གོས་སོགས་ཏེ།
ཉེས་མེད་བཅུ་གསུམ་མམ། བཅུ་དགུ་མ་གཏོགས་པའི་དགེ་སློང་ཕ་མའི་བཅས་པ་རྣམས་
སོ། །དེ་ལ་ཉེས་མེད་ངོས་འཛིན་པ་ནི། བྱེ་བྲག་བཤད་པ་ལས། འཆང་བ་དང་ནི་འབྲལ་བ་
དང་། །དེ་བཞིན་ས་ནི་རྐོ་བ་དང་། །རིན་ཆེན་རེག་དང་མེ་ལ་རེག །སྤངས་ནས་ཟ་བར་བྱེད་
པ་དང་། །ལྗོན་ཤིང་འཛེགས་དང་ཤིང་གཅོད་དང༌། །བྱིན་ལེན་མ་བྱས་ཟ་བ་དང་། རྩ་སྔོན་
མི་གཙང་འདོར་བ་དང་། །དེ་བཞིན་གསོག་འཇོག་ཟ་བ་དང་། །ས་བོན་འཇོམས་དང་
བསླབ་པའི་གཞི། །བཅུ་པོ་རྣམས་ནི་མ་གཏོགས་པ། །སོ་སོར་ཐར་བར་བསྟན་པ་དག །
བླངས་པའི་ཕྱོགས་མཐུན་ཤེས་པར་བྱ། ཞེས་གསུངས་པའི་འཆང་བ་ལྷག་པོ་འཆང་བ་ལ་
ཆོས་གོས་ལྷུང་བཟེད་གཉིས་སུ་ཕྱེ་བའི་ཉེས་མེད་བཅུ་གསུམ་གྱི་སྟེང་དུ། བོད་ཀྱི་འདུལ་
འཛིན་རྣམས་ཀྱིས་རུང་མཐུན་དུ་སྦྱར་བ། །ཟླ་འཇོག་དགོན་པ་འབྲལ་གསོག་འཇོག །མ་
སྨྲས་འདུན་བསྒྱུར་མ་རྫོགས་ཉལ། །ཞེས་པ་ལྟར་འཆང་བའི་ཟླར་བསྡུ་བགོས་རྒྱུ་ཟླ་བར་
275



ནད་
རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
འཇོག་པ། འབྲལ་བའི་ཟླར་བསྡུ་བ་དགོན་པའི་འབྲལ་སྤང་དང་། གསོག་འཇོག་ཟ་བའི་
ཟླར་བསྡུ་བ་གསོག་འཇོག་དང་། ལས་ཀྱི་གནས་ནས་མི་སྨྲ་བར་འགྲོ་བ་དང་། འདུན་པ་
ཕྱིར་བསྒྱུར་དང་། བསྙེན་པར་མ་རྫོགས་པ་དང་ནུབ་ལྷག་ཉལ་བ་སྟེ་དྲུག་བསྣན་པས་ཉེས་
མེད་བཅུ་དགུར་འདོད་པ་དང་། ཡང་འདུན་པ་ཕྱིར་བསྒྱུར་དོར་བའི་བཅོ་བརྒྱད་དུ་བཞེད་
པའང་ཡོད་ཅིང་ཀུན་མཁྱེན་རིན་པོ་ཆེའི་སྤྱི་དོན་དུ་ཡང་དེ་ལྟར་གསུངས་སོ། །གང་ལྟར་
ཡང་ཉེས་མེད་རྣམས་མ་གཏོགས་སྤང་དགོས་པ་དགེ་སློང་དང་འདྲ་ཡང་། སུམ་བརྒྱ་བར།
བླངས་པའི་ཕྱོགས་མཐུན་རྣམས་ལས་ཡིད་ཀྱིས་འགྱུར། ཞེས་བཤགས་ཡུལ་ལ་མ་ལྟོས་
པར་ཡིད་ཀྱིས་བསྡམས་པས་འདགས་པའི་ཕྱིར་བསྡམ་བྱའི་ཉེས་བྱས་སུ་བརྗོད་དོ། །
གཞན་ཡང་རྟགས་ཀྱི་གཞི་ལས་གྱུར་པ་ལ་སོགས་པ་ཕྱོགས་མཐུན་བཅུར་རྒྱ་ཆེར་འགྲེལ་
ལས་བཤད་མོད། ཕལ་ཆེར་འདི་དག་ཏུ་འདུས་པས་མ་སྤྲོས་སོ། །
གསུམ་པ་རབ་བྱུང་གི་དུས་སུ་བླངས་པ་ལས་འདས་པའི་ཕྱོགས་མཐུན་ནི། གསུམ་
པ་ཁྱིམ་པའི་སོགས་ཏེ། ཁྱིམ་པའི་རྟགས་སྤོང་བ། རབ་བྱུང་གི་རྟགས་ལེན་པ། མཁན་
པོར་གསོལ་བ་བཏབ་པ་རྣམས་ལས་ཉམས་པའི་ཕྱོགས་མཐུན་གྱི་ཉེས་པ་རྣམས་སོ། །དེ་
ཡང་རབ་བྱུང་གི་སྡོམ་པས་མ་བསྡམས་པ་བར་མ་རབ་བྱུང་ཙམ་ཞིག་བླངས་པ་ལ་བསྲུང་བྱ་
འདི་གསུམ་ལས་མེད་ཀྱང་། སུམ་བརྒྱ་པར་བཤད་པའི་ཕྱོགས་མཐུན་གོང་དུ་སྨོས་ཟིན་
རྣམས་ཀྱང་བསྲུང་བ་ནི་དགེ་ཚུལ་ཕ་མའི་བསླབ་བྱ་མཉམ་པའོ། །གང་ལྟར་ཡང་གསུམ་པོ་
འདི་ལས་འདའ་བར་འདོད་པ་ཞེ་ཐག་པ་ནས་ཁྱིམ་པའི་རྟགས་ཉིན་གཅིག་ཙམ་བླངས་
ཀྱང་རབ་བྱུང་གཏོང་བར་གསུངས་ཏེ། མཛོད་ལས། བར་མ་ཤུགས་བླངས་བྱ་བ་དང་། དོན་
ཚེ་རྩ་བ་ཆད་པ་ལས། ཞེས་སོ། །
276



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར། །
གཉིས་པ་དགེ་སློབ་མའི་བསླབ་བྱ་ལ་གཉིས་ཏེ། བླང་འདས་དངོས་དང་། ཕྱོགས་
མཐུན་བསྡམ་བྱའོ། །དང་པོ་ལ་གཉིས་ཏེ། རྩ་བའི་ཆོས་དྲུག་དང་། རྗེས་མཐུན་གྱི་ཆོས་
དྲུག་གོ། དང་པོ་ནི། དགེ་སློབ་མ་ནི་སོགས་ཏེ། རྒྱ་ཆེར་འགྲེལ་ལས། གཅིག་པུ་ལམ་དུ་
འགྲོ་མི་བྱེད། །ཆུ་བོའི་ཕ་རོལ་རྐྱལ་མི་བྱ། །སྐྱེས་པ་ལ་ནི་རེག་མི་བྱ། །སྐྱེས་པ་དང་ནི་
འདུག་མི་བྱ། །སྨྱན་དུ་འགྱུར་བར་མི་བྱ་ཞིང་། །མེ་ཏོག་ཕྲེང་བརྒྱུད་དུ་འདི་གཉིས་ཟློག་ཏེ་
གསུངས། ཁ་ན་མ་ཐོ་བཅས་མི་བྱ། །ཞེས་གསུངས་པ་དང་། །
གཉིས་པ་རྗེས་མཐུན་གྱི་ཆོས་དྲུག་ནི། གསེར་ལེན་སོགས་ཏེ། དེ་ཉིད་ལས།
གསེར་ལ་བཟུང་བར་མི་བྱ་ཞིང་། །འདོམས་ཀྱི་སྤུ་ནི་བྲེག་མི་བྱ། །ས་ནི་རྐོ་བར་མི་བྱ་སྟེ། །
རྩ་སྔོན་དག་ནི་བཅད་མི་བྱ། །བྱིན་ལེན་མ་བྱས་བཟའ་མི་བྱ། །གསོག་འཇོག་བྱས་པ་
བཟའ་མི་བྱ། །ཞེས་འབྱུང་སྟེ་བླངས་པ་ལས་འདས་པའི་ཉེས་བྱས་སོ། །གཉིས་པ་ཕྱོགས་
མཐུན་བསྡམ་བྱ་ནི། ཉེས་མེད་སོགས་ཏེ། གོང་དགེ་ཚུལ་གྱི་སྐབས་སུ་བཤད་པའི་ཉེས་
མེད་བཅུ་གསུམ་ལས། ཆོས་གོས་དང་ལྷུང་བཟེད་ལྷག་པོ་འཆང་། ཆོས་གོས་དང་འབྲེལ་
བ་དང་། མེ་ལ་རེག་པ་དང་། སྦངས་ནས་ཟ་བ་དང་། ས་བོན་འཇོམས་པ་དང་། རྩ་སྔོན་
ཡོད་པའི་སར་མི་གཙང་བ་འདོར་བ། ལྗོན་ཤིང་ལ་འཛེགས་པ་སྟེ་བདུན་པོ་སྐབས་འདིར་
ཉེས་མེད་ཡིན་ཞིང་། དེར་མ་གཏོགས་དགེ་སློང་མའི་བསླབ་གཞི་ལྷག་མ་གཞན་དག་ནི་
བླངས་པའི་ཕྱོགས་མཐུན་ཡིན་པས། དེ་དག་ལས་འདས་ན་ཡིད་ཀྱིས་བསྡམ་པར་བྱ་བའོ། །
དེ་དག་ཀྱང་། མདོ་རྩར། དགེ་ཚུལ་མ་ཉིད་དང་དགེ་སློང་མ་ཉིད་ཀྱི་བར་སྐབས་སུ་སྤྱད་
པའི་དུས་ནི་ལོ་གཉིས་སོ་ཞེས་གསུངས་པ་ལོ་གཉིས་ཀྱི་བར་དེ་དག་ལ་མ་བསླབ་པར་
བསྙེན་པར་རྫོགས་པར་མི་བྱ་ཞེས་པའི་དོན་ཡིན་གྱིས། ལོ་གཉིས་འདས་ནས་བསྙེན་
277



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
རྫོགས་མ་གྲུབ་ཀྱང་སྲུང་དགོས་ཏེ། རྒྱ་ཆེར་འགྲེལ་ལས། ལོ་གཉིས་ལས་ལྷག་ན་ཡང་
བརྟུལ་ཞུགས་དེ་ཉམས་པར་ཡང་མི་འགྱུར་ལ། དེ་ཕྱིན་ཆད་མི་བསྲུང་བར་བྱ་བ་ཡང་མ་
ཡིན་ནོ། །ཞེས་འབྱུང་བས་སོ། ། །
གསུམ་པ་དགེ་སློང་གི་བསླབ་བྱ་ནི། དགེ་སློང་བསླབ་བྱ་བསྲུང་ཚུལ་བསླབ་པ་
དངོས། ཞེས་པ་ལྟར་བཤད་ན་གཉིས་ཏེ། བསྲུང་ཚུལ་ཁྱད་པར་བ་དང་། བསླབ་བྱ་དངོས་
སོ། །དང་པོ་ལ་གཉིས་ཏེ་གཞན་ལ་ལྟོས་པ་དང༌། རང་གི་བསམ་སྦྱོར་གྱི་སྒོ་ནས་བསྲུང་
བའི་ཚུལ་ལོ། །དང་པོ་ལའང་གསུམ་སྟེ་གནས་འཆའ་བའི་ཚུལ་དང་། གནས་ལ་བརྟེན་
པའི་ཚུལ། གནས་དང་གནས་པའི་མཚན་ཉིད་མདོར་བསྡུས་ཏེ་སྨོས་པའོ། །དང་པོ་ནི།
བསྲུང་ཚུལ་བསྙེན་པར་རྫོགས་ཞེས་སོགས་ཏེ། དེ་ལྟར་བསྙེན་པར་རྫོགས་མ་ཐག་པའི་
གང་ཟག་དེས་ལོ་བཅུའི་བར་དུ་གནས་ཀྱི་སློབ་དཔོན་ལ་བསྟེན་དགོས་པས་མཁན་པོ་ཡོད་
ན་མཁན་པོར་གྱུར་པ་ཉིད་ཀྱིས་གནས་ཀྱི་བླ་མར་ཡང་གྱུར་ཟིན་པས་གནས་འཆའ་བའི་ཆོ་
ག་མི་དགོས་པར་བསྟེན་པས་ཆོག་སྟེ། མདོ་རྩར། མཁན་པོ་དེ་ཉིད་གནས་ཉིད་ཡིན་ནོ། །
ཞེས་གསུངས་པས་སོ། །མཁན་པོ་མེད་ན་བླ་མར་འོས་པ་སྟེ་བསྙེན་པར་རྫོགས་ནས་ལོ་
བཅུ་ལོན་པ་ལྔ་ཕྲུག་ཉི་ཤུ་རྩ་གཅིག་ལས་གང་རུང་དང་ལྡན་པའི་དགེ་སློང་ཞིག་ལ་གནས་
འཆའ་བའི་ཆོ་ག་བྱས་ཏེ། ལྷན་ཅིག་གནས་ནས་ཞག་གཉིས་པའི་སྐྱ་རེངས་ཤར་བའི་ཚེ་དེ་
ཉིད་གནས་ཀྱི་སློབ་དཔོན་དུ་འགྱུར་ཞིང་། བླ་མ་གཅིག་གི་འཁོར་དུ་དགེ་སློང་མང་པོ་
འཇོག་རུང་མོད། དགེ་ཚུལ་ནི་གཅིག་ལས་བཞག་ཏུ་མི་རུང་ཞིང་དེ་ཡང་ནུབ་གཉིས་ལས་
ལྷག་པར་ལྷན་ཅིག་གནས་སུ་མི་རུང་ངོ་། །
གཉིས་པ་གནས་ལ་བསྟེན་པའི་ཚུལ་ནི། བསྟེན་ཚུལ་མ་ཉམས་ཤིང་སོགས་ཏེ།
278



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
མདོ་རྩར། གནས་པས་གནས་ལ་མ་ཞུས་པར་བྱ་བ་མི་བྱའོ། །བཤང་བ་དང་། གཅི་བ་དང་།
སོ་ཤིང་དོར་བ་དང་། ཉེ་འཁོར་དང་བཅས་པའི་གཙུག་ལག་ཁང་དང་མཆོད་རྟེན་ལ་ཕྱག་བྱ་
བ་ནི་མ་གཏོགས་སོ། །ཞེས་གནས་པ་སློབ་མ་སྟེ་དགེ་སློང་དང་། ཉེ་གནས་ཏེ་དགེ་ཚུལ་གྱི་
བྱ་བ་དམིགས་བསལ་འགའ་ཞིག་མ་གཏོགས་གཞན་བྱ་བ་ཐམས་ཅད་གནས་ལ་ཞུ་དགོས་
པ་དང་། ཡང་མདོ་རྩར། དེས་ཀྱང་དེ་ལ་དབྱེ་སྟེ་ཞེས་གནས་བླ་མ་དེས་གནས་པ་དེ་ལ་
དགོས་པའི་དོན་དུ་ཆོས་གོས་ལྷུང་བཟེད་ཁ་བསྒྱུར་བ་ལ་སོགས་པའི་བྱ་བ་ཐམས་ཅད་
ལེགས་པར་སྟོན་པ་ནི་གནས་ཀྱི་ཚུལ་ཁྲིམས་སོ། །ཁྱད་པར་དུ་གནས་ལ་བསྟེན་པའི་
དགོས་པ་བླ་མས་ཀྱང་བླང་དོར་གྱི་གནས་རྣམས་ལེགས་པར་འདོམས་པ་ལྟར། གནས་
པས་ཀྱང་གུས་པས་ཉན་པའི་སྒོ་ནས་སྲུང་སྟེ་གནས་དང་བརྟན་མཁས་ཀྱི་ཡོན་ཏན་མཉམ་
པར་གྱུར་གྱི་བར་དུ་བསླབ་བོ། ། །
གསུམ་པ་གནས་དང་གནས་པའི་མཚན་ཉིད་མདོར་བསྡུ་ན། སུམ་བརྒྱ་པ་ལས།
ཚུལ་ཁྲིམས་ལྡན་ཞིང་འདུལ་བའི་ཆོ་ག་ཤེས། །ནད་པར་སྙིང་བརྩེ་འཁོར་ནི་དག་པ་དང༌། །
ཆོས་དང་ཟང་ཟིང་ཕན་འདོགས་ཀྱིས་བརྩོན་པ། །དུས་སུ་འདོམས་པ་དེ་དག་བླ་མར་
བསྔགས། ཞེས་བཙུན་པ་བརྟན་པའི་ཡོན་ཏན་དང་། མཁས་ཤིང་ཕན་འདོགས་པས་བསྡུས་
པ་གནས་ཀྱི་མཚན་ཉིད་དང་། ཡང་། སློབ་དཔོན་ལ་གུས་ཚུལ་ཁྲིམས་ཡང་དག་དང་། །
བསམ་གཏན་དང་ནི་འདོན་ལ་རྟག་བརྩོན་དང་། །གྲིམས་ཤིང་དུལ་ལ་བཟོད་དང་ལྡན་པ་
ནི། །སྡོམ་བརྩོན་གནས་པའི་ཆོས་ལྡན་ཤེས་པར་བྱ། །ཞེས་གནས་པའི་མཚན་ཉིད་དེ་གོ་
བར་ཟད་དོ། །ཡང་མདོ་རྩར། རྒན་པ་མེད་ན་གཞོན་པ་ལ་གནས་བཅའ་བར་བྱའོ། །ཞེས་
རང་ལས་གཞོན་པ་ལྔ་ཕྲུག་དང་ལྡན་པ་ལ་གནས་བཅའ་ཆོག་པ་དམིགས་བསལ་དུ་
279



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གསུངས་པ་དང་། དགེ་སློང་མ་ལ་གནས་བསྙེན་པར་རྫོགས་ནས་ལོ་བཅུ་གཉིས་ལོན་
དགོས་པ་དང་། གནས་པས་ཀྱང་ལོ་བཅུ་གཉིས་སུ་བསྟེན་དགོས་པ་ནི་ཁྱད་པར་རོ། །
གཉིས་པ་རང་གི་བསམ་སྦྱོར་གྱི་སྒོ་ནས་སྲུང་བའི་ཚུལ་ལ་གཉིས་ཏེ་བསམ་པ་དང་
སྦྱོར་བའོ། །དང་པོ་ནི། བླང་དོར་ཚུལ་ལ་སོགས་ཏེ། ཉེས་པ་འབྱུང་བའི་རྒྱུའི་གཙོ་བོ་ནི།
མི་ཤེས་པ་དང་། མ་གུས་པ་དང་། བག་མེད་པ་དང་། ཉོན་མོངས་པ་མང་བ་རྣམས་ཡིན་
པས། དེ་དག་གི་གཉེན་པོར་བླང་དོར་གྱི་ཚུལ་ལ་སྤྲོ་བའི་བརྩོན་འགྲུས་དང་། འཇུག་ལྡོག་
གི་གནས་ལ་གཟོབ་པ་ལྷུར་ལེན་པའི་བག་ཡོད་དང་། རང་རྒྱུད་ལ་ཉེས་པ་བྱུང་མ་བྱུང་རྟོག་
པའི་ཤེས་བཞིན་རྣམས་ལ་རྟག་ཏུ་བསྟེན་དགོས་ཏེ། སྤྱོད་འཇུག་ལས། བསོད་ནམས་
བརྩོན་འགྲུས་མེད་མི་འབྱུང་། བརྩོན་གང་དགེ་ལ་སྤྲོ་བའོ། །ཞེས་དང་། བཤེས་སྤྲིང་ལས།
བག་ཡོད་བདུད་རྩིའི་གནས་ཏེ་བག་མེད་པ། །འཆི་བའི་གནས་སུ་ཐུབ་པས་བཀའ་སྩལ་ཏོ། །
ཞེས་དང་། སྤྱོད་འཇུག་ལས། ཤེས་བཞིན་མེད་པའི་ཆོམ་རྐུན་དག །དྲན་པ་ཉམས་པའི་
རྗེས་འབྲངས་ནས། །བསོད་ནམས་དག་ནི་ཉེར་བསགས་ཀྱང་། །རྐུན་པོས་འཕྲོག་བཞིན་
ངན་འགྲོར་འགྲོ། ཞེས་དང་། །བསླབ་པ་སྲུང་བར་འདོད་པ་ཡིས། །རབ་ཏུ་བསྒྲིམས་ནས་
སེམས་བསྲུང་སྟེ། །སེམས་དེ་བསྲུང་བར་མ་ནུས་ན། །བསླབ་པ་བསྲུང་བ་ཡོངས་མི་ནུས། །
ཞེས་སོ། །
གཉིས་པ་ནི། བླང་དང་དོར་བྱའི་སོགས་ཏེ། བླང་དོར་གནས་རྣམས་ཤེས་པའི་ཆེད་
དུ་གནང་བཀག་གི་བསླབ་མཚམས་སྟོན་པ་འདུལ་བའི་སྡེ་སྣོད་ཐོས་བསམ་འཛིན་འཆང་
ལེགས་པར་བྱ་དགོས་ཏེ། རིན་ཆེན་ཕྲེང་བ་ལས། དེ་ནས་རབ་ཏུ་བྱུང་བ་ཡིས། །དང་པོར་
བསླབ་ལ་རབ་གུས་བྱ། །སོ་སོར་ཐར་པ་འདུལ་བཅས་པ། །མང་ཐོས་དོན་གཏན་དབབ་
བསབ།
28)



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ལ་སྒྲིམས། ཞེས་སོ། །
གཉིས་པ་བསླབ་བྱ་ངོས་བཟུང་བ་ལ་གཉིས་ཏེ། དགག་པའི་བསླབ་བྱ་དང་། སྒྲུབ་
པའི་བསླབ་བྱའོ། །དང་པོ་ལ་གཉིས་ཏེ་སྤྱིར་བཤད་པ་དང་། སྡེ་ལྔ་བྱེ་བྲག་ཏུ་བཤད་པའོ། །
དང་པོ་ལ་གཉིས་ཏེ་ལྟུང་བའི་མཚན་ཉིད་དང་། དབྱེ་བའོ། །དང་པོ་ནི། གང་ཞིག་ལུས་
དང་སོགས་ཏེ། ལས་གང་ཞིག་ལུས་ངག་གི་སྒོ་ནས་སྤྱད་པ། ཐུབ་པས་རབ་ཏུ་བྱུང་བའི་
རྟེན་ལ་བཅས་པ་ལས་འདས་པ་ནི་ལྟུང་བའི་ངོ་བོ་སྟེ། སྤོང་བདུན་གྱི་རང་བཞིན་ཚུལ་
ཁྲིམས་དང་འགལ་བའི་ཕྱོགས་ཡིན་པའི་ཕྱིར་རོ། །དེ་ཡང་མཛོད་ལས། འཆལ་བའི་ཚུལ་
ཁྲིམས་མི་དགེའི་གཟུགས། རྣམ་པར་རིག་བྱེད་ཡིན་མིན་གྱི་གཟུགས་གཉིས། །དེ་སྤོང་
ཚུལ་ཁྲིམས་རྣམ་གཉིས་སོ། །དེ་ཡང་གཟུགས། །སངས་རྒྱས་ཀྱིས་བཀས་བཅད་པ་ཕྱི་དྲོའི་
ཟས་སྤོང་བ་སོགས་ཀྱང་གཟུགས་གཉིས་ཀྱིས་བསྡུས་པ་ནི་བཅད་པ་ཡང་། ཞེས་སོ། །འོ་
ན་ཡིད་ཀྱི་མི་དགེ་བ་ལ་ལྟུང་བ་མེད་དམ་ཞེ་ན་མེད་དེ། ལྟུང་བའི་ངོ་བོ་གཟུགས་ཅན་ཡིན་
པའི་ལུང་དྲངས་ཟིན་ལ། ཡིད་ཀྱི་སྡོམ་པ་ལེགས་པ་སྟེ། །ཞེས་པའི་ཡིད་སྡོམ་ཀྱང་བླང་དོར་
མི་བརྗེད་པའི་དྲན་ཤེས་ལ་བཏགས་པ་ཙམ་ཡིན་པས་ཡིད་ལ་སོར་སྡོམ་མཚན་ཉིད་པ་མེད་
པ་དང་། སོ་ཐར་སྡོམ་པ་ཡིན་ན་ལུས་ངག་གང་རུང་གི་དགེ་བའི་ལས་ཡིན་དགོས་པ་ནི།
འོད་ལྡན་ལས། ལྟུང་བའི་རང་བཞིན་ཅི་ཞེ་ན། །ལུས་དང་ངག་གི་ལས་འདས་པའི་རང་
བཞིན་ནོ། །གལ་ཏེ་ཡིད་ཀྱི་ཐལ་བའི་རང་བཞིན་ཡང་ཅིའི་ཕྱིར་ལྟུང་བ་མ་ཡིན་ཞེ་ན། ཡིད་
ཀྱི་སྡོམ་པ་ལ་སོ་སོར་ཐར་པའི་སྡོམ་པ་མེད་པའི་ཕྱིར། ཞེས་འབྱུང་ངོ༌། །འདི་དག་བྱེ་བྲག་
སྨྲ་བའི་བཞེད་པ་ལྟར་བཀོད་པ་ཡིན་གྱི། མདོ་སྡེ་པ་ཡན་ཆད་སྡོམ་པ་སྤོང་སེམས་སུ་བཞེད་
པས་ཡིད་སྡོམ་ཀྱང་སྡོམ་པ་མཚན་ཉིད་པར་འཇོག་དགོས་ཤིང་། ལྟུང་བའང་གཟུགས་ཅན་
281



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དུ་མ་གསུངས་སོ། །
གཉིས་པ་དབྱེ་བ་ནི། ཕམ་པ་བཞི་དང་སོགས་ཏེ། སྡེ་ཚན་གྱི་སྒོ་ནས་ཕམ་པ། དགེ་
འདུན་ལྷག་མ། ལྟུང་བྱེད། སོར་བཤགས་ཉེས་བྱས་དང་ལྔའོ། །དེ་དག་ཐམས་ཅད་ཀྱང་
བསྡུ་ན་ལྷག་མ་མེད་པ་དང་། དགེ་འདུན་ལྷག་མ་དང་། གང་ཟག་ལྷག་མའི་ལྟུང་བ་དང་
གསུམ་དུ་འདུས་ཏེ། ཕམ་པ་ཕལ་ཆེར་ལྷག་མ་མེད་པའི་ལྟུང་བ་ཡིན་ཅིང་། ལྟུང་བྱེད་
སོགས་གསུམ་ནི། གང་ཟག་ལྷག་མའི་ལྟུང་བ་ཡིན་པས་སོ། །དེ་ཡང་ཚིག་ལེར། སྡོམ་པ་
ལྷག་མ་མེད་སྤྱོད་དང་། །དགེ་འདུན་ལྷག་མས་དེ་ལྡང་དང་། །དེ་བཞིན་གང་ཟག་ལྷག་མ་
ཅན། །ལྟུང་བ་རྣམ་པ་གསུམ་དུ་བསྒྲགས། ཞེས་གསུངས་སོ། །གནས་སྐབས་ཀྱི་སྒོ་ནས་
དངོས་གཞིའི་ལྟུང་བ། སྦྱོར་བའི་ལྟུང་བ། སྦྱོར་བའི་སྦྱོར་བའི་ལྟུང་བ་དང་གསུམ་དུ་འགྱུར་
བའི་དང་པོ་ནི། སྡེ་ལྔ་པོ་རྣམས་སོ། །
གཉིས་པ་ནི་སྡེ་ལྔའི་གཞི་ལ་ཞུགས་པའི་ལུས་ངག་གི་རིག་བྱེད་དང་། རིག་བྱེད་མ་
ཡིན་པ་ལྟ་བུའོ། །འདི་ནི་སྦོམ་པོ་དང་། སྡེ་ལྔའི་ནང་ཚན་དུ་མ་གྱུར་བའི་ཉེས་བྱས་གང་རུང་
དུ་ངེས་ཏེ། ཕམ་ལྷག་གི་སྦྱོར་བ་རྣམས་ནི་སྦོམ་པོ་དང་། ལྟུང་བྱེད་སོགས་གསུམ་གྱི་སྦྱོར་བ་ནི།
སོ་ཐར་གྱི་མདོའི་སྡོམ་ཚིག་གིས་མ་བསྡུས་པའི་ཉེས་བྱས་ཕྲ་མོ་ཡིན་པས་སོ། །
གསུམ་པ་ནི། སྡེ་ལྔའི་གཞི་ལ་ཞུགས་པའི་ཆེད་དུ་གྲོས་བྱེད་པ་དང་། སྟན་ལས་ལྡང་
བ་དང་། གོམ་པ་འདོར་བ་ལ་སོགས་པ་ལྟ་བུ་སྟེ། སྡེ་ལྔའི་ནང་ཚན་དུ་མ་གྱུར་བའི་ཉེས་
བྱས་ཕྲ་མོའོ། །གཞན་དོན་དུ་རིན་ཐང་ཚང་བའི་དངོས་པོ་མ་བྱིན་པར་བླངས་པའི་ལྟུང་བ་
ལ་སོགས་པ་དངོས་གཞིའི་རྣམ་པའི་སྦོམ་པོ་རྣམས་དང་། ཕམ་ལྷག་གང་རུང་གི་སྦྱོར་བ་མ་
ཡིན་པའི་སྦོམ་པོ་རྣམས་ནི་འདིར་མ་འདུས་པར་ཤེས་པར་བྱའོ། །རྩ་བར་དངོས་སུ་མ་སྨོས་པ།
282



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
རྒྱུའི་སྒོ་ནས་མི་ཤེས་པ་དང་། མ་གུས་པ་དང་། བག་མེད་པ། ཉོན་མོངས་པ་མང་བའི་རྒྱུ་
ལས་བྱུང་བ་བཞི། ཕྱིར་བཅོས་ཀྱི་སྒོ་ནས་ལྷག་མ་མེད་པ་དང་། ལྷག་མ་དང་བཅས་པ་
གཉིས་ཏེ་ཕམ་པ་ཕལ་ཆེར་ཕྱིར་བཅོས་སུ་མེད་པས་ལྷག་མ་མེད་པ་དང་། དགེ་འདུན་ལྷག་
མ་སོགས་བཞི་ནི་ཕྱིར་བཅོས་དང་བཅས་པའི་ལྷག་མ་དང་བཅས་པར་བཞག་སྟེ། རྒྱ་ཆེར་
འགྲེལ་ལས། འདིར་ཕྱིར་བཅོས་པའི་ལྷག་མ་དང་བཅས་པའི་ཕྱིར་དགེ་འདུན་ལྷག་མའི་
ལྟུང་བ་ཡིན་པར་ཤེས་པར་བྱའོ། །ཞེས་དང་
། འདིར་ཕྱིར་བཅོས་པའི་ལྷག་མ་མེད་པའི་
ཕྱིར་ལྷག་མ་མེད་པ་སྟེ། ཕམ་པར་འགྱུར་བ་དག་ཡིན་པར་ཤེས་པར་བྱའོ། །ཞེས་སོ། །
འོན་ཀྱང་ཕམ་པ་འཆབ་མེད་རྣམས་བསླབ་པ་བྱིན་པའི་སྒོ་ནས་སོར་ཆུད་པས་ན་
ལྷག་མེད་དུ་མི་བགྲང་ངོ་། །འབྱུང་བའི་སྒོ་ནས་དབྱེ་ན་སྒོ་གསུམ་རེ་རེ་ལས་བྱུང་བ། གཉིས་
ལས་བྱུང་བ། གསུམ་ཆར་ལས་བྱུང་བ་དང་གསུམ་སྟེ། དང་པོ་ལུས་རྐྱང་བ་ལས་བྱུང་བ་ནི།
ཁྱིམ་གཅིག་ཏུ་བུད་མེད་དང་ལྷན་ཅིག་ཏུ་ཉལ་བ་དང་། བསྙེན་པར་མ་རྫོགས་པ་དང་ནུབ་
གཉིས་ལས་ལྷག་པར་མཚམས་ནང་གཅིག་ཏུ་ཉལ་བའི་ལྟུང་བ་ལྟ་བུ་དང་། ངག་རྐྱང་པ་
ལས་བྱུང་བ་ནི། མ་བསམ་པར་བུད་མེད་དག་ལ་ཚིག་ལྔའམ་དྲུག་ལས་ལྷག་པའི་ཆོས་སྟོན་
པའི་ལྟུང་བ་ལྟ་བུ། ཡིད་རྐྱང་པ་ལས་བྱུང་བ་ནི་གསོ་སྦྱོང་གི་ཚེ་ལྟུང་བ་ཡོད་བཞིན་དུ་ཅང་མི་
སྨྲ་བ་ལྟ་བུ་སྟེ། ཚིག་ལེར། ཁྱིམ་གཅིག་དགེ་སློང་བུད་མེད་དང་། །གལ་ཏེ་མི་ཤེས་ལྷན་
ཅིག་ཉལ། །ནུབ་གསུམ་བསྙེན་པར་མ་རྫོགས་དང་། །གནས་གཅིག་འདི་ནི་ལུས་ཀྱིའོ། །
བུད་མེད་དག་ལ་རྐང་པ་ནི། །ལྔའམ་དྲུག་གི་ཆོས་སྟོན་ན། །མ་བསམ་པར་ནི་ལྷག་པའི་
ཚིག །སྨྲས་པ་ལ་ནི་ངག་གིར་བརྗོད། །གསོ་སྦྱོང་དུས་ཚེ་དྲིས་ན་ཡང་། །སྐྱོན་ཡོད་སྨྲ་བར་
མི་བྱེད་པ། །དེ་ལ་ཡིད་ཀྱི་ལྟུང་བ་ནི། །ཉེས་བྱས་ཉིད་དུ་མཁས་པས་རྟོགས། །ཞེས་
283



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གསུངས་པའི་ཕྱི་མ་འདི་ལ་ལུང་ལས་ཀྱང་། བཙུན་པ་སེམས་འབའ་ཞིག་ལ་ལྟུང་བར་
འགྱུར་བ་མཆིས་སམ། ཡོད་དེ་གསོ་སྦྱོང་མི་བྱེད་ནའོ། །ཞེས་ཡིད་ཀྱི་ལྟུང་བར་གསུངས་པ་
ནི་ལུས་ངག་གི་རིག་བྱེད་རགས་པ་མེད་པ་ལ་དགོངས་སོ། །དེ་བཞིན་དུ་དགེ་སློང་མ་ཟླ་བོའི་
ཕམ་པ་འཆབ་པ་ལྟ་བུ་ལའང་འགྲེ་སྟེ་འདི་དག་གི་སྐབས་སུ་བཞིན་བསྒྱུར་བ་དང་། བ་སྤུ་
གཡོ་བ་ལ་སོགས་པའི་རིག་བྱེད་ཕྲ་མོ་དང་ལྡན་པས་ངོ་བོ་ལུས་ངག་གང་རུང་གི་ལྟུང་བ་
ལས་མ་འདས་སོ། །དེ་ཡང་རྒྱ་ཆེརའགྲེལ་ལས། ཉེས་བྱས་ཡོངས་སུ་རྫོགས་པ་ཡིན་གྱི།
སེམས་ཀྱིས་ནི་མ་ཡིན་ཏེ། ཁ་རྣམ་པརབསྒྱུར་བ་ལ་སོགས་པའི་རྣམ་པར་རིག་བྱེད་དེ་ལ་
ཡོད་པའི་ཕྱིར། ཞེས་སོ། །མདོར་ན་གཉེན་པོ་སྡོམ་པ་གཟུགས་ཅན་ཡིན་པའི་གནད་ཀྱིས་
སྤང་བྱ་སྡོམ་པའང་གཟུགས་ཅན་ཡིན་པས་ཁྱབ་པའོ། །སྒོ་གཉིས་ལས་བྱུང་བ་ལ་ལུས་དང་
ཡིད་གཉིས་ལས་བྱུང་བ་ནི་བསམ་བཞིན་དུ་སྲོག་གཅོད་པ་དང་། མ་བྱིན་པ་ལེན་པ་ལྟ་བུའོ། །
ངག་དང་ཡིད་གཉིས་ལས་བྱུང་བ་ནི་བསམ་བཞིན་དུ་བུད་མེད་ལ་ཚིག་དྲུག་ལས་
ལྷག་པར་ཆོས་སྟོན་པ་ལྟ་བུའོ། །སྒོ་གསུམ་ཆར་ལས་བྱུང་བ་ནི་བསམ་བཞིན་དུ་ངག་གི་
རིག་བྱེད་དང་བཅས་ཏེ་གཞན་ལ་བརྡེག་པ་ལྟ་བུའོ། །ངོ་བོའི་སྒོ་ནས་དབྱེ་ན་རང་བཞིན་གྱི་
ཁ་ན་མ་ཐོ་བ་དང་། བཅས་པའི་ཁ་ན་མ་ཐོ་བ་གཉིས། འདི་གཉིས་ཀྱི་ཁྱད་པར་ནི། ཉོན་
མོངས་པའི་སེམས་ཁོ་ནས་ཀུན་ནས་བསླངས་ཤིང་བཅས་པ་དང་ལྡན་མི་ལྡན་ཐམས་ཅད་
ལ་སྡིག་པར་འགྱུར་བའི་རིགས་སུ་གནས་པའི་མི་དགེ་བ་གཟུགས་ཅན་དེ་རང་བཞིན་ཁ་ན་
མ་ཐོ་བའི་མཚན་ཉིད། མཚན་གཞི་སྲོག་གཅོད་དང་། མ་བྱིན་ལེན་སོགས་ལུས་ངག་གི་མི་
འདིར་ལྟུང་བའི་རྣམ་བཞག་གཙོར་བཤད་པ་ཡིན་པས། ལས་འབྲས་སྟོན་པའི་མདོ་སྤྱི་དང་མི་འགལ་ལོ། །དགེ་བ་
རྣམས་སོ། ། ཉོན་མོངས་པ་ཅན་དང་
། ཉོན་མོངས་པ་ཅན་མ་ཡིན་པའི་སེམས་ཅི་རིགས་
284



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པས་ཀུན་ནས་བསླངས་ཤིང་བཅས་ལྡན་ཁོ་ནའི་རྟེན་ལ་ལྟུང་བར་འགྱུར་བ་དེ་བཅས་པའི་
ཁ་ན་མ་ཐོ་བའི་མཚན་ཉིད། མཚན་གཞི་ཆང་འཐུང་བ་དང་། ཕྱི་དྲོའི་ཁ་ཟས་དང་། ས་བོན་
འཇོམས་པ། སྐྱེ་བ་གཅོད་པ་ལ་སོགས་པའོ། །དེ་ཡང་སྲོག་གཅོད་སོགས་ནི་ཁྱིམ་པས་སྤྱད་
ན་རང་བཞིན་ཁ་ན་མ་ཐོ་བ་ཁོ་ན་དང་། བཅས་ལྡན་གྱིས་སྤྱད་ན་རང་བཞིན་དང་བཅས་
པའི་ཁ་ན་མ་ཐོ་བ་གཉིས་ཀ་ཡིན། ཆང་འཐུང་བ་སོགས་ནི་ཁྱིམ་པ་ཕལ་མོ་ཆེས་སྤྱད་པ་ལ་
ཁ་ན་མ་ཐོ་བ་མེད་ལ། དགེ་བསྙེན་དང་རབ་བྱུང་ལ་བཅས་རྐྱང་གི་ཁ་ན་མ་ཐོ་བ་ཡིན་ནོ། །
དེས་ན་མཛོད་འགྲེལ་ལས། ཇི་ལྟར་མྱོས་པར་འགྱུར་བ་བཅས་པའི་ཁ་ན་མ་ཐོ་བ་
ཡིན་པར་ཤེས་ཞེ་ན། རང་བཞིན་གྱི་ཁ་ན་མ་ཐོ་བའི་མཚན་ཉིད་མེད་པའི་ཕྱིར། རང་བཞིན་
གྱི་ཁ་ན་མ་ཐོ་བ་ནི་སེམས་ཉོན་མོངས་ཅན་ཁོ་ནས་སྤྱོད་པ་ཡིན་ལ། ཆང་ནི་ཇི་སྙེད་མྱོས་
པར་མི་འགྱུར་བར་གཉེན་པོའི་བློ་ཁོ་ནས་བཏུང་བར་ནུས་སོ། །གང་མྱོས་པར་འགྱུར་བར་
ཤེས་ནས་འཐུང་བའི་སེམས་དེ་ནི་ཉོན་མོངས་པ་ཅན་ཡིན་ལ། གང་མྱོས་པར་མི་འགྱུར་
བའི་ཚོད་རིག་ནས་འཐུང་བའི་སེམས་དེ་ནི་ཉོན་མོངས་པ་ཅན་མ་ཡིན་ནོ། །ཞེས་དང་།
རབ་དབྱེར། རང་བཞིན་ཁ་ན་མ་ཐོ་བ། །སེམས་ཅན་ཀུན་ལ་སྡིག་པར་འགྱུར། །བཅས་
པའི་ཁ་ན་མ་ཐོ་བ། །བཅས་པ་ཕྱིན་ཆད་ལྟུང་བར་འགྱུར། །ཞེས་གསུངས་སོ། །མདོར་ན་
ལྟུང་བ་དང་བཅས་པའི་ཁ་ན་མ་ཐོ་བ་དོན་གཅིག་པས་སྲོག་གཅོད་སོགས་ཁྱིམ་པ་ལ་སྡིག་
པར་འགྱུར་བ་དེ་བཅས་ལྡན་ལ་སྡིག་པ་དང་ལྟུང་བ་གཉིས་ཀར་འགྱུར་རོ། །ལྟུང་བ་ནི་
བསླབ་པ་བཅས་ཕྱིན་ཆད་ནས་འཇོག་པས་ན་དགེ་སློང་ནོར་ཅན་གྱིས་ཤིང་བརྐུས་པ་ལྟ་བུ་
ལ་སྡིག་པ་ཡོད་ཀྱང་ལྟུང་བ་མེད་པར་གསུངས་སོ། །དེ་ཡང་རབ་དབྱེར། དེས་ན་ཐུབ་པས་
ལས་དང་པོས། །ཉེས་པ་བྱས་ཀྱང་ལྟུང་མེད་གསུངས། །ཞེས་སོ། །འོན་ཀྱང་ལྟུང་བ་ལ་མི་
285



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དགེ་བ་དང་། ལུང་མ་བསྟན་གཉིས་ཡོད་དེ། མ་བསམ་པར་བསླབ་པ་དང་བཅས་པ་ལས་
འདས་པའི་ཁ་ན་མ་ཐོ་བ་རྣམས་ནི་མཐའ་གཅིག་ཏུ་ལུང་མ་བསྟན་དང་། བསམ་བཞིན་དུ་
འདས་པ་རྣམས་ནི་མི་དགེ་བ་ཡིན་པར། ཚིག་ལེ་ལས། །མ་བསམ་ཐུབ་པའི་བསླབ་པའམ། །
དགེ་འདུན་ནང་ཁྲིམས་དྲལ་གྱུར་ན། །ལུང་མ་བསྟན་པར་གསུངས་པ་སྟེ། །ལྟུང་མེད་དགེ་
བ་རྣམས་ཀྱང་མིན། །ཡང་དག་བསམ་ནས་འདས་ན་ནི། །མི་དགེ་བ་ཉིད་ཁོ་ནར་འགྱུར།
ཞེས་སོ། །འདིའི་དགེ་བ་རྣམས་ཀྱང་མིན། ཞེས་པ་ནི་དད་པ་ལ་སོགས་པ་དགེ་བའི་སེམས་
ཁྱད་པར་ཅན་གྱིས་མཆོད་རྟེན་དང་གཙུག་ལག་ཁང་སོགས་ལ་སྐྱེས་པའི་རྩ་སྔོན་གཅོད་པ་དང་།
མཆོད་པའི་ཕྱིར་མེ་ཏོག་འཐོག་པ་སོགས་ལ་ལྟུང་བ་མེད་པའི་དོན་ཏོ། །འོ་ན་གཞན་དོན་དུ་
ཉོ་ཚོང་མངོན་ཚན་ཅན་བྱེད་པ་སོགས་ལ་མཚུངས་སོ་ཞེ་ན་མི་མཚུངས་ཏེ། དེ་ནི་རང་དང་ཉེ་
བ་སོགས་ཆགས་སེམས་ཀྱིས་ཀུན་ནས་བསླངས་པས་ན་ལྟུང་བ་འབྱུང་སྟེ། རབ་དབྱེར།
ཉན་ཐོས་སེམས་ཅན་དོན་ཡིན་ཡང་། །འདོད་ཆེན་པོ་ལ་ལྟུང་བ་འབྱུང་། །ཞེས་སོ། །དགྲ་
བཅོམ་པའི་རྒྱུད་ལ་མི་དགེ་བར་གྱུར་པ་རིག་བྱེད་མ་ཡིན་པའི་གཟུགས་ཅན་གྱི་ལྟུང་མེད་
ཀྱང་བཅས་ལྟུང་ཡོད་པ་ནི་ལུང་མ་བསྟན་ཁོ་ན་ཡིན་ཏེ། ལུང་གཏམ་གྱི་གཞི་ལས། དགྲ་
བཅོམ་པ་ཉེས་པར་བྱེད་ན་ཐམས་ཅད་ཀྱང་ལུང་མ་བསྟན་གྱི་ཉེས་པར་འགྱུར་ཏེ། ཞེས་
གསུངས་སོ། །
གཉིས་པ་སྡེ་ལྔ་བྱེ་བྲག་ཏུ་བཤད་པ་ལ་ལྔའམ་དྲུག་སྟེ། ཕམ་པའི་སྡེ། དགེ་འདུན་
ལྷག་མའི་སྡེ་མ་ངེས་པ་གཉིས་དང་བཅས་པ། ཕམ་ལྷག་གཉིས་ཀའི་ཆར་གཏོགས་སྦོམ་པོ།
ལྟུང་བྱེད་ཀྱི་སྡེ། སོར་བཤགས་ཀྱི་སྡེ། ཉེས་བྱས་ཀྱི་སྡེ་བཤད་པའོ། །དང་པོ་ལ་གཉིས་ཏེ་
མཚན་ཉིད་དང་མིང་དོན་གཞི་མཐུན་པས་མདོར་བསྟན་པ་དང་། ཡན་ལག་རྒྱས་པར་
286



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བཤད་པའོ། །དང་པོ་ནི། སྤྱད་ནས་སྐད་ཅིག་སོགས་ཏེ། བསྙེན་པར་རྫོགས་པའི་རྟེན་
ལས་སྐྱེས་པའི་དངོས་གཞིའི་ལྟུང་བ་གང་ཞིག །སྤྱད་ཟིན་ནས་སྐད་ཅིག་ཙམ་ཡང་བཅབས་
པར་གྱུར་ན། སྡོམ་པ་ལྷག་མ་མེད་པར་གཅོད་པས་ན་སྤྱིར་བཏང་དུ་རྩ་བའི་ལྟུང་བར་
གྲགས་པའམ། སྐབས་འདིར་སྡོམ་པའི་མི་མཐུན་པའི་ཕྱོགས་ཀྱིས་གཉེན་པོའི་མཐུ་མེད་
པར་འཇོམས་པའམ་ཕམ་པར་བྱེད་པས་ན་ཕམ་པ་སྟེ། ཚིག་ལེ་ལས། ཉོན་མོངས་དགྲ་
ཕམ་ཁས་བླངས་ནས། །ཉོན་མོངས་དགྲ་ལས་ཕམ་པས་ན། །དེས་ན་ཕས་ཕམ་པ་དང་ནི། །
ཚུལ་ཁྲིམས་ཟད་པར་ངེས་པར་བརྗོད། ཅེས་སོ། །དེ་ལ་ནང་གསེས་ཀྱི་དབྱེ་བ་ནི། སོ་ཐར་
གྱི་མདོ་ལས། མི་ཚངས་སྤྱོད་དང་རྐུ་བ་དང་། །མི་ལ་བསད་པ་བྱ་བ་དང་། །རྫུན་དུ་སྨྲ་དང་
བཅས་པ་ཡི། །ཆོས་བཞི་འདིར་ནི་གསུངས་པ་ཡིན། ཞེས་གསུངས་པ་ལྟར་བཞི་ཡོད་པ་
ཀུན་ཀྱང་གཞི། བསམ་པ། སྦྱོར་བ། མཐར་ཐུག་གི་ཡན་ལག་ཚང་བས་ཕམ་པ་དེ་དང་དེར་
འགྱུར་བའོ། །
གཉིས་པ་ཡན་ལག་རྒྱས་པར་བཤད་པ་ལ་བཞིའི་དང་པོ་མི་ཚངས་སྤྱོད་ཀྱི་ཕམ་པ་ནི།
དང་པོ་ནི་སོགས་ཏེ། འདི་དག་ཐོག་མར་གླེང་གཞི་ཇི་ལྟར་བྱུང་བའི་ཚུལ་རྒྱས་པར་ལུང་
དང་གླེང་འབུམ་རྣམས་ལས་རྟོགས་པར་བྱ་དགོས་མོད། མདོར་བསྡུ་ན་ཡུལ་གང་དུ། གང་
ཟག་གང་གིས་ཉེས་པ་ཇི་ལྟ་བུ་བྱས་པ་ལ་བརྟེན་ནས་བཅས་པ་སྟེ་གསུམ་གསུམ་གྱིས་
བསྙད་ན། དང་པོ་ནི། ས་གའི་ལྷས། སྟོན་ཀའི་ཆུ་བཞིན་དྲི་མེད་པར། །སྟོན་པའི་བསྟན་པ་
བཅུ་གཉིས་ལོར། །ལྟུང་བ་མེད་པར་ལེགས་གནས་ཏེ། །ཉོན་མོངས་སྤོང་བར་བྱེད་པ་ཡིན། །
ཞེས་གསུངས་པ་ལྟར་སྟོན་པ་སངས་རྒྱས་ནས་ལོ་བཅུ་གཉིས་ཀྱི་བར་དུ་བསྟན་པ་དྲི་མ་མེད་
པ་གནས་པ་ལ། དེ་ནས་ཡུལ་མཉན་ཡོད་དུ་དགེ་སློང་བཟང་བྱིན་གྱིས་ཉེས་པ་སྔར་གྱི་ཁྱིམ་
287



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཐབ་ལ་མི་ཚངས་སྤྱོད་བྱས་པ་ལ་བརྟེན་ནས། སྟོན་པས་བསླབ་པ་བཅས་པའི་ཕན་ཡོན་
བཅུ་གཟིགས་ནས་བཅས་པ་དང་པོར་མཛད། དེའི་རྗེས་སུ་དགེ་སློང་དགོན་པ་བས་སྤྲ་མོ་
ལ་ལོག་པར་སྤྱད་པ་ལ་བརྟེན་ནས། དུད་འགྲོའི་སྐྱེ་གནས་སུ་གཏོགས་པ་ལ་ཡང་མི་ཚངས་
པར་སྤྱོད་པ་བཀག་སྟེ་བཅས་པ་གཉིས་པ་མཛད་དོ། །འདི་ནི་དགག་པའི་རྗེས་སུ་དགག་པ་
བཅས་པ་ཡིན་པས་རྗེས་བཅས་ཞེས་བྱའོ། །བསླབ་པ་བཅས་པའི་ཕན་ཡོན་བཅུ་ནི། །དགེ་
འདུན་བསྡུ་དང་ལེགས་པར་བསྡུ༡། །བདེར་གནས༢་གནོད་མི་འཁུར་༣ཚར་གཅོད༌། །ངོ་
ཚ་ཤེས་རྣམས་བདེར་གནས༥་དང་། །མ་དད་དད༦་དང་དད་རྣམས་འཕེལ༧། །འདི་ཡི་
ཟགར་བསྡམ་ཕྱི་མའི་ལྡོག༩། བསྟན་པ་ཡུན་རིང་གནས༡༠་པའོ། །ཞེས་པའི་དོན་རྣམ་པར་
བཤད་པའི་སྒོ་བསྡུ་བ་ལས། དང་པོ་ནི་མདོར་བསྟན་ནོ། །གཉིས་པ་ནི་འདོད་པ་བསོད་
ཉམས་ཀྱི་མཐའ་སྤང་བའོ། །གསུམ་པ་ནི་ངལ་ཞིང་དུབ་པའི་མཐའ་སྤང་བའོ། །བཞི་པ་ནི་
ཚུལ་འཆལ་རྣམས་ནན་ཏུར་བྱ་བའི་ཕྱིར་རོ། །ལྔ་པ་ནི་ཚུལ་ལྡན་རྣམས་སྡིག་པའི་འགྱོད་པ་
མེད་པའི་ཕྱིར་རོ། །དྲུག་པ་ནི་མ་ཞུགས་པ་རྣམས་གཞུག་པའི་ཕྱིར་རོ། །
བདུན་པ་ནི་ཞུགས་པ་རྣམས་སྨིན་པའི་ཕྱིར་རོ། །བརྒྱད་པ་ནི་ཀུན་དཀྲིས་རྣམ་པར་
གནོན་པ་དང་མཐུན་པའི་ཕྱིར་རོ། །དགུ་པ་ནི་ལེགས་སྨོན་གྱི་ཚངས་སྤྱོད་རྣམས་བསལ་
བའི་ཕྱིར་རོ། །བཅུ་པ་ནི་བསྟན་པ་རྒྱུན་མི་འཆད་པར་བྱ་བའི་ཕྱིར་རོ། །ཞེས་བཤད་དོ། །
འདི་ལ་གཞུང་འདིའི་དངོས་བསྟན་ལ་ཡོད་པ་ཡན་ལག་ཚང་བ་ལ་ཕམ་པར་འགྱུར་ཚུལ་དང་།
རྩ་བའི་ཚིག་གིས་མ་ཟིན་པ་ཡན་ལག་མ་ཚང་བས་ན་སྨད་དམ་སྦོམ་པོར་འགྱུར་ཚུལ་
གཉིས་ཀྱིས་རྟོག་པར་བྱ་སྟེ། གཞི་ཡི་ཡན་ལག་བསྟེན་བྱ་འཁྲིག་པའི་བདེ་བ་བསྐྱེད་ནུས་པ་
མི་མ་ཡིན་པའི་འགྲོ་བ་པ་དང་། མིར་གྱུར་པའི་སྐྱེས་པ་དང་། བུད་མེད་དང་། མ་ནིང་
288



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གསོན་པོ་དང་། ལུས་ཕྱེད་དུ་ལོངས་པའི་རོ་ཡན་ཆད་ཀྱི་ཁ་བཤང་ལམ་ཟག་བྱེད་དེ་རྨའི་སྒོ་
གསུམ་དང་། སྟེན་བྱེད་རང་གི་ཕའི་དབང་པོ་ནད་མེད་ཅིང་ལས་སུ་རུང་བའོ། །བསམ་པའི་
ཡན་ལག་ནི། ངོ་ཚ་དང་འཇིགས་པ་མེད་ཅིང་རེག་པའི་བདེ་བ་ཉམས་སུ་མྱོང་བར་འདོད་
པའི་ཆགས་སེམས་ཀྱིས་སོ། །འདི་ལ་རང་ཉིད་དགེ་སློང་ཡིན་པའི་འདུ་ཤེས་དང་བྲལ་ན།
ལྟུང་བ་ཇི་ལྟ་བ་བཞིན་མི་འབྱུང་སྟེ། ལུང་ལས་གལ་ཏེ་དགེ་སློང་གི་དངོས་པོར་ཤེས་ན་ནི་
གཞི་ཇི་བཞིན་དུ་ལྟུང་བར་འགྱུར་རོ། །གལ་ཏེ་དགེ་སློང་གི་དངོས་པོར་མི་ཤེས་པ་མྱོས་པ་
ལ་ནི་ལྟུང་བར་མི་འགྱུར་ཏེ། སེམས་འཁྲུགས་པ་དང་། ཚོར་བས་ཉེན་པ་ཡང་དེ་བཞིན་ནོ། །
ཞེས་དང་། མདོ་རྩར། དགེ་སློང་གི་དངོས་པོར་མི་ཤེས་ན་རང་བཞིན་གྱིས་ཉམས་པ་ཡིན་
ནོ། །ཞེས་གསུངས་སོ། །སྦྱོར་བའི་ཡན་ལག་ནི་བརྟེན་བྱ་ལ་རྟེན་བྱེད་རྩལ་ཞིང་དྲུད་པའོ། །
མཐར་ཐུག་གི་ཡན་ལག་ནི་རྟེན་བྱེད་སོ་དང་། ཁ་ཤུན། ལྕགས་རིམ་སྟེ་ལམ་གསུམ་གྱི་
མཚམས་ལས་འདས་པའི་བདེ་བ་ལུས་ཀྱི་ཉམས་སུ་མྱོང་བ་ཡིད་ཀྱིས་བདག་གིར་བྱས་
པའོ། །དེ་ལྟར་ཡན་ལག་བཞི་ཚང་བས་ཚངས་སྤྱོད་ལས་རྣམ་པར་ཉམས་པའི་ཕྱིར་ན་མི་
ཚངས་སྤྱོད་ཀྱི་ཕམ་པ་ཞེས་བརྗོད་དོ། །
གཉིས་པ་ཡན་ལག་མ་ཚང་བས་ན་སྨད་དམ་སྦོམ་པོར་འགྱུར་བ་ནི། བརྟེན་བྱ་རྨའི་
སྒོ་གསུམ་སྲོག་ཆགས་ཀྱིས་ཟིན་པ་དང་སྐྲངས་པ་སོགས་ཀྱིས་ཉམས་པ་དང་། རྟེན་བྱེད་
ལས་སུ་མི་རུང་བ་དང་། སྐྲག་པ་དང་། ངོ་ཚ་བས་ཆགས་སེམས་མེད་པ་ལ་སོགས་པའོ། །
གཉིས་པ་མ་བྱིན་ལེན་གྱི་ཕམ་པ་ནི། གཉིས་པ་གཞི་ནི་སོགས་ཏེ། གླེང་གཞི་རྒྱལ་པོའི་
ཁབ་ཏུ་དགེ་སློང་ནོར་ཅན་གྱིས་རང་གི་ཁང་པ་བརྩིགས་པའི་ཕྱིར་རྒྱལ་པོའི་ཤིང་ར་ནས་
ཤིང་བརྐུས་པ་ལ་བརྟེན་ནས་བཅས་སོ། །དེ་ལ་གཞི་ནི་མི་ཡིས་བདག་ཏུ་བཟུང་བའི་རྫས་
289



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
རིན་ཐང་ཚང་བ་སྟེ། ཀཱ་རི་ཀ་ལྔ་བཅུ་པ་ལས། ཀརྨ་པ་ཎའི་བཞི་ཆ་བརྐུས། །དེ་བརྐུས་
ཚུལ་ཁྲིམས་ཞིག་པར་འགྱུར། །ཞེས་ཀན་པ་ཎའི་བཞི་ཆ་རིན་ཐང་གི་ཚད་དུ་གསུངས་པའི་
བཞི་ཆ་ནི། མདོ་རྩར། ཀ་ཀ་ནི་བཞི་ལ་མ་ཤ་ཀའོ། ལྔ་ཉིད་ནི་ཀར་པ་ཎའི་བཞི་ཆའི་དཔེ་
ཡིན་ནོ། །གང་ན་དེའི་ཚོགས་ཉིད་ཉི་ཤུ་ཡིན་པ་དེ་ལ་རྟེན་ནས་སོ། །བརྐུ་བའི་གནས་དང་།
དུས་ཀྱི་རྩི་བ་རྣམ་པར་བཞག་གོ། ཆེ་བ་ཉིད་ཀྱི་རིན་ཐང་གདབ་པ་མི་ནུས་པ་ནི་རབ་ཀྱི་
མཐར་ཕྱིན་པ་ཉིད་དོ། །ཞེས་འབྲིང་ཚད་མ་ཤ་ཀ་ལྔ་ལ་གསུངས་སོ། ། །
སྤྱིར་ཀརྨ་པ་ཎ་ཞེས་པ་བོད་སྐད་དུ་ཚོང་རྫ་ས་ཏེ་དངུལ་ལས་བྱས་པ་དེང་སང་གི་
བལ་བོད་ཀྱི་ཊི་ཀ་ལྟ་བུ་མ་ཡིན་པའི་དོང་རྩེ་ཞིག་ཡིན་པ་ལ་དཀོན་མོད་ཀྱི་དབང་གིས་མ་ཤ་
ཀ་ཇི་ཙམ་བྱེད་པ་མཐའ་གཅིག་ཏུ་མ་ངེས་པས་རིན་ཐང་ཆུང་ཚད་ནི་ལུང་གཏམ་གྱི་གཞི་
ལས། བཙུན་པ་མཤ་ཀ་གསུམ་བརྐུས་ན་ཕམ་པར་འགྱུར་བ་མཆིས་སམ། བཀའ་སྩལ་པ་
ཡོད་དེ། ཞེས་མ་ཤ་ཀ་གསུམ་ཀར་པ་ཎའི་བཞི་ཆའི་ཚད་དུ་གསུངས་པ་དང་། འབྲིང་ཚད་
ལ་ཆུང་འབྲིང་ཆེ་གསུམ་གྱི་ཆུང་ཚད་ནི། མཤ་ཀ་བཞི་ཀརྨ་པ་ཎའི་བཞི་ཆའི་ཚད་དང་།
འབྲིང་གི་འབྲིང་ཚད་མདོ་རྩའི་དངོས་བསྟན་གོང་དུ་སྨོས་པ་ལྟར་དང་། འབྲིང་གི་ཆེ་ཚད་ནི་
མ་ཤ་ཀ་བརྒྱད་ཀརླ་པ་ཎའི་བཞི་ཆའི་ཚད་ཡིན་ལ། ཐོག་མཐའ་གཉིས་པོ་འདི་ནི་རྒྱ་ཆེར་
འགྲེལ་ལས། ལ་ལར་ནི་མ་ཤ་ཀ་བཅུ་དྲུག་ཉིད་ལ་ཀར་པ་ཎི་གཅིག་ཡིན་ལ། ལ་ལར་ནི་མ་
ཤ་ཀ་སུམ་ཅུ་རྩ་གཉིས་ཉིད་ལ་ཀརྨ་པ་ཎ་གཅིག་ཡིན་པས་ཞེས་གསུངས་པའི་དོན་ཡིན་ནོ། །
ཆེ་ཚད་ནི། ལུང་གཏམ་གྱི་གཞི་ལས། མ་ཤ་ཀ་ལྔ་ལས་ལྷག་པར་བརྐུས་ན་ཕམ་པར་མི་
འགྱུར་བ་མཆིས་སམ། བཀའ་སྩལ་པ། ཡོད་དེ་གང་ན་མ་ཤ་ཀ་བཞི་བཅུ་ལ་ཀརྨ་པ་ཎ་
གཅིག་ཏུ་གྱུར་པ་ནའོ། །ཞེས་མཤ་ཀ་བཅུ་ཀརྨ་པ་ཎའི་བཞི་ཆའི་ཚད་དུ་གསུངས་སོ། །འདི་
290



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
དག་ཡུལ་དུས་དང་སྦྱར་ནས་རྩི་བ་གཙོ་ཆེ་ཡང་། འདིར་དངོས་བསྟན་ལྟར་འབྲིང་ཚད་ཉིད་
རྒྱ་གར་དུ་མགྲོན་བུ་རྒྱུག་ཆེ་བའི་རིན་ཐང་དང་སྦྱར་ན། ཀ་ཀ་ནི་རེ་ལ་མགྲོན་བུ་བཞི་
བརྒྱའོ། །དེ་ཡང་རྒྱ་ཆེར་འགྲེལ་ལས། ཀ་ཀ་ནི་བཞི་ལ་ནི་མཤ་ཀ་གཅིག་སྟེ། མགྲོན་བུ་
བརྒྱད་ཅུའི་རིན་ཐང་གི་མིང་ཡིན་ནོ། །ཞེས་གསུངས་སོ། །དེས་ན་བོད་འདིར་འབྲུ་མོད་
པའི་དུས་སུ་ནས་ཁལ་བཞི་ཙམ་ལ་ཕམ་པ་བྱུང་བའི་རིན་ཐང་ཚང་ཞིང་། དཀོན་པའི་དུས་
སུ་ཁལ་གཉིས་ཙམ་དང་། མུ་གེ་ལ་སོགས་པའི་དུས་སུ་ནས་ཁལ་ཕྱེད་ཙམ་ལ་ཡང་ཚང་
བར་སྣང་ངོ༌། །བསམ་པའི་ཡན་ལག་ནི་རང་ཉིད་འཚོ་བའི་དོན་དུ་རྐུ་སེམས་རྒྱུན་མ་ཆད་
པའོ། །སྦྱོར་བའི་ཡན་ལག་ནི་རང་གིས་སམ། གཞན་ལ་བཅོལ་བས་ཀྱང་རུང་སྟེ་འཇབ་
བུས་བརྐུས་པའོ། །མཐུ་ཡིས་ཕྲོག་པའང་དེ་དང་འདྲ་སྟེ། སུམ་བརྒྱ་པར། མངོན་སུམ་ཕྲོག་
པའང་དེ་དང་འདྲ། ཞེས་སོ། ། །
མཐར་ཐུག་གི་ཡན་ལག་ནི་གནས་ནས་སྤགས་དགོས་པ་རྣམས་ལ་གནས་ནས་
སྤགས་ཏེ་ཐོབ་བློ་སྐྱེས་པའོ། །གནས་ནས་སྤགས་སུ་མི་རུང་བ་ཁང་ཞིང་ལ་སོགས་པ་
འགའ་ཞིག་ལ་ཐོབ་བློ་སྐྱེས་པ་ཙམ་གྱིས་ཕམ་པར་འགྱུར་ཏེ། སུམ་བརྒྱ་པར། དུད་འགྲོར་
གྱུར་པ་བཅིངས་ལས་བརྐུ་བ་ན། །འཆིངས་བཀྲོལ་ཙམ་གྱིས་བརྐུས་པར་ཤེས་པར་བྱ། །
ཞེས་དང་། མདོ་རྩར། ཤོ་གམ་ནི་ས་ལས་འདས་ནའོ་ཞེས་རྒྱལ་པོའི་ཤོ་གམ་སྟེ་ལམ་ཁྲལ་
གཞལ་དགོས་པ་ལས་གཞན་དུ་འཁྱོགས་པ་ལ་རིན་ཐང་ཚང་ན་ཕམ་པར་གསུངས་པས་
གྲུབ་བོ། །གྲུ་བཙས་དང་། གནས་གླ་དང་། ལས་བཅོལ་བའི་གླ་སོགས་ལ་འདིས་མཚོན་
པས་རང་གཞན་ཀུན་ལ་འབྱུང་བའི་སྒོ་མང་བས་གཟབ་འཚལ་ལོ། །དེ་དག་ནི་མ་བྱིན་པར་
བླངས་པའི་ཕྱིར་ན་དེའི་ཕམ་པ་ཞེས་སུ་བརྗོད་དོ། །སྦོམ་པོར་འགྱུར་བའི་ཚད་ནི་རིན་ཐང་
ནད་
291



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
མ་ཚང་བའི་དངོས་པོ་དང་། གཡོས་སུ་བྱས་པའི་ཁ་ཟས་དང་། དུར་ཁྲོད་ཀྱི་རོའི་རྫས་ལྟ་བུ་
དམན་པ་དང་། བདག་པོ་མེད་པའི་གཏེར་ལ་སོགས་པ་རྣམས་སོ། །ཚད་ཀྱི་རྣམ་བཞག་
འདི་དགེ་སློང་གི་ཕམ་པ་དང་། དགེ་ཚུལ་གྱི་ཕམ་འདྲ་སོགས་བཅས་ལྡན་གྱི་དབང་དུ་
གསུངས་པ་ཡིན་གྱི། མ་བྱིན་ལེན་གྱི་ཉེས་པ་སྤྱི་ཙམ་ལ་རིན་ཐང་གི་ངེས་པ་མེད་དེ། རྗེ་
བཙུན་རིན་པོ་ཆེའི་འཁྲུལ་སྤོང་ལས། དེ་ལ་རིན་ཐང་ནི་ནང་མ་གཅིག་འགྲངས་པའི་ཁ་
ཟས་བྱ་ན་སྣ་ཚོད་མའམ་སྤགས་མ་ཅུང་ཟད་དང་བཅས་པའི་བར་དུ་གྱུར་པ་ཡན་ཆད་ཀྱི་
ལོངས་སྤྱོད་པ་ཞེས་གསུངས་པས་སོ། །སྦོམ་པོ་འགའ་ཞིག་ཕམ་པ་ལས་ཀྱང་རྣམ་སྨིན་ལྕི་
བ་ཡོད་དེ་དགེ་འདུན་གྱི་རྫ་ས་གང་ཟག་གིས་སྤྱད་པའི་ལས་ངན་མྱོང་ཚུལ་འདུལ་ལུང་གི་
གཏམ་རྒྱུད་ལས་ཤེས་སོ། །
གསུམ་པ་སྲོག་གཅོད་ཀྱི་ཕམ་པ་ནི། གསུམ་པ་གཞི་ནི་སོགས་ཏེ། གླེང་གཞི་ཡུལ་
སྤོང་བྱེད་དུ་དགེ་སློང་མང་པོས་མི་སྡུག་པའི་ཏིང་ངེ་འཛིན་སྒོམ་པས་ལུས་མི་གཙང་བ་ཀེང་
རུས་སུ་མཐོང་བས་ཡིད་བྱུང་ནས། དགེ་སྦྱོང་སྦེད་ལ་ལྷུང་བཟེད་དང་ཆོས་གོས་བྱིན་ནས་
གསོད་དུ་བཅུག་པ་ལ་བརྟེན་ནས་བཅས་སོ། །དེ་ལ་གཞིའི་ཡན་ལག་མིའམ་མིར་ཆགས་
པ་སྟེ། དབང་པོ་དྲུག་འདུས་ཀྱི་སྐྱེས་པ་བུད་མེད་མ་ནིང་དང་། མངལ་དུ་སྲོག་ཡིད་ལུས་ཀྱི་
དབང་པོ་གསུམ་འདུས་པ་མེར་མེར་པོ་ལ་སོགས་པའི་གནས་སྐབས་ཀྱི་ལུས་ཅན་ནོ། །
བསམ་པའི་ཡན་ལག་བསད་བྱ་ལ་དེར་འདུ་ཤེས་པས་མ་འཁྲུལ་བ། ཀུན་སློང་ཆེད་དུ་
བསམ་སྟེ་གསོད་འདོད་རྒྱུན་མ་ཆད་པའོ། །སྦྱོར་བའི་ཡན་ལག་རང་ཉིད་ཀྱིས་དུག་དང་
མཚོན་སོགས་བརྩམས་པ་ལས་མ་བཟློག་པའམ། གསོད་དུ་བཅུག་པ་སྟེ་གཞན་ལ་བཅོལ་
བའོ། །བསད་པ་ལ་རྗེས་སུ་ཡི་རང་བ་དང་བསྔགས་པ་རྣམས་ཀྱང་ངོ་། །མཐར་ཐུག་གི་
292



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཡན་ལག་རང་ཉིད་ཤིའི་སྔོན་དུ་བསད་བྱའི་སྲོག་འགག་པའོ། །དེ་དག་ནི་སྲོག་སྟེ་ཚེའི་རྒྱུན་
བཅད་པའི་ཕྱིར་ན་དེའི་ཕམ་པ་ཞེས་སུ་བརྗོད་དོ། །ཡན་ལག་མ་ཚང་བས་སྦོམ་པོར་འགྱུར་
བ་ནི། དགེ་སློང་རང་གིས་རང་བསད་པ་དང་། མིའི་འགྲོ་བ་པའི་ལག་པ་བཅད་པ་དང་།
ཚོང་པ་དང་། ཆོམ་རྐུན་པ་རྒྱལ་པོའི་ཁྲིམས་རར་འབུལ་བ་དང་། ནགས་ལ་མེ་གཏོང་བ་
དང་། ལྷ་བསད་པ་དང༌། སྤྲུལ་པ་བསད་པ་དང་། མི་ལ་ཐོ་ཡོར་དུ་འཁྲུལ་བ་ལྟ་བུ་འདུ་ཤེས་
འཁྲུལ་པ་དང་། འཆི་ངེས་ཀྱི་སྦྱོར་བ་མ་གྲུབ་པ་དང་། རང་ཉིད་ཀྱི་སྔ་རོལ་ལམ་མཉམ་དུ་
ཤི་བ་ལ་སོགས་པའོ། །ཀུ་རེ་ལ་སོགས་པས་མཚོན་འཕངས་པས་ཤི་བ་ནི་ཉེས་བྱས་སོ། །
བཞི་པ་མི་ཆོས་བླ་མའི་རྫུན་སྨྲ་བའི་ཕམ་པ་ནི། བཞི་པ་བཞི་ནི་སོགས་ཏེ། གླིང་
གཞི་ཡངས་པ་ཅན་དུ་ཉ་པའི་རིགས་ལས་བྱུང་བའི་དགེ་སློང་ལྔ་བརྒྱས་ཕན་ཚུན་མི་ཆོས་བླ་
མའི་ཡོན་ཏན་བསྒྲགས་ཏེ། འཚོ་བ་བཙལ་བ་ལ་བརྟེན་ནས་བཅས་སོ། །དེ་ལ་གཞིའི་ཡན་
ལག་ནི་སྨ༡་ཤེས་དོན་གོ་བའི་མི། བསམ་པ་རང་བཞིན་དུ་གནས་པ། མ་ནིང་དང་མཚན་
གཉིས་པ་མ་ཡིན་པ་སྟེ་ཐ་སྙད་ལྔ་ལྡན་ནི་སྨྲ་བའི་ཡུལ། སྨྲ་བའི་དངོས་པོ་ནི་རྒོད་འགྱོད་ལ་
སོགས་ལྔ་པོ་ནི་མིའི་ཆོས་ཡིན་ལ། དེ་དག་ལས་བླ་མར་གྱུར་པ་སྟེ་སྒྲིབ་པ་ལྔ་སྤངས་པས་
ཐོབ་པ་བསམ་གཏན་བཞི། གཟུགས་མེད་བཞི། མངོན་ཤེས་ལྔ་སོགས་ཡོན་ཏན་དང་།
རྒྱུན་ཞུགས་སོགས་དགེ་སྦྱོང་གི་འབྲས་བུ་བཞི་ལ་སོགས་པའོ། །བསམ་པའི་ཡན་ལག་
འཚོ་བའི་ཡོ་བྱད་སོགས་ལ་ཆགས་ཏེ་གྲགས་འདོད་ཀྱི་བློས་བདེན་པའི་འདུ་ཤེས་བསྒྱུར་ཏེ་
སྨྲ་འདོད་རྒྱུན་མ་ཆད་པའོ། །སྦྱོར་བའི་ཡན་ལག་ནི་ངག་ཡིན་པ། དེ་ཡང་རང་གི་ཡིན་པ།
བདག་ཉིད་དང་འབྲེལ་བ། མ་ནོར་བ། གསལ་བར་སྨྲ་བ། མངོན་སུམ་དུ་སྨྲ་བ་སྟེ་ཁྱད་
ཆོས་དྲུག་ལྡན་གྱི་སྒོ་ནས་མི་ཆོས་བླ་མ་ཐོབ་པར་སྨྲས་པའོ། །མཐར་ཐུག་གི་ཡན་ལག་ཡུལ་
293



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཕ་རོལ་པོ་དེས་ཚིག་ཐོས་ཤིང་དོན་གོ་བའོ། །དེ་དག་ནི་མིའི་ཆོས་ལས་བླ་མར་གྱུར་པའི་
རྫུན་སྨྲས་པས་ན་དེའི་ཕམ་པ་ཞེས་སུ་བརྗོད་དོ། །ཡན་ལག་མ་ཚང་བས་སྦོམ་པོ་སོགས་སུ་
འགྱུར་བ་ནི། མི་མ་ཡིན་པ་ལ་མིར་འདུ་ཤེས་པའམ་ཡིད་གཉིས་དང་ལྡན་པས་སྨྲས་པ་དང་།
གཞན་དག་གིས་བཙུན་པ་གལ་ཏེ་དགྲ་བཅོམ་པ་ཡིན་ན་བདག་གིས་བསོད་སྙོམས་ལོངས་
ཤིག་ཅེས་ཟེར་བ་ལ་ཅང་མི་སྨྲ་བས་ལེན་པ་དང་། གཞན་གྱིས་ཁྱེད་ཟག་པ་ཟད་དམ་ཞེས་
དྲིས་པ་ལ་ཅང་མི་སྨྲ་བས་དང་དུ་ལེན་པ་རྣམས་སོ། །གཞན་ཡང་རང་ལ་བསམ་ནས་དགེ་
སློང་གང་གིས་ལྷ་རྣམས་ཀྱི་སྒྲ་ཐོས་པ་ཡོད་དོ་ཞེས་བྱ་བ་ལ་སོགས་པ་གཞན་ལ་སྙད་
བཏགས་པས་བརྗོད་པའི་སྦོམ་པོ་དང་། དོན་མཐུན་པ་སྟོན་པས་བརྗོད་པའི་སྦོམ་པོ་དང་།
ཟུར་གྱིས་གླེང་བས་བརྗོད་པའི་སྦོམ་པོ་དང༌། ཚིག་སྔ་མ་རྫུན་ལ་ཕྱི་མ་ཡང་དག་པས་
བརྗོད་པའི་སྦོམ་པོ་དང་། ཅང་མི་སྨྲ་བས་དང་དུ་ལེན་པར་བྱེད་པའི་སྦོམ་པོ་དང་ལྟར་
འདོད་ལྡན་དུ་གསུངས་པའི་སྔ་མ་བཞི་ལ་ངག་ཚིག་དངོས་སུ་ཡོད་པས་ཕ་རོལ་པོས་ཚིག་
དེའི་དོན་གོ་ན་སྦོམ་པོ་དང་། མ་གོ་ན་ཉེས་བྱས་སུ་བཞག་གོ་གསུངས། །
གཉིས་པ་དགེ་འདུན་ལྷག་མའི་སྡེ་བཤད་པ་ལ་གཉིས་ཏེ། མཚན་ཉིད་དང་མིང་དོན་
གཞི་མཐུན་པས་མདོར་བསྟན་པ་དང་། ཡན་ལག་རྒྱས་པར་བཤད་པའོ། །དང་པོ་ལ་
གཉིས་ཏེ། མཚན་ཉིད་དང་། དབྱེ་བའོ། །དང་པོ་ནི། གང་ཞིག་གསོ་བ་སོགས་ཏེ། ལྟུང་
བ་གང་ཞིག་གསོ་བ་སྟེ་ཕྱིར་བཅོས་པ་དགེ་འདུན་ལ་རག་ཅིང་། སྡོམ་པ་རྣམ་དག་གི་ལྷག་
མ་ལུས་པས་ན་དེའི་མིང་ཅན། ཕྱིར་བཅོས་བྱས་པས་དག་ཏུ་རུང་བའོ། །འདིར་ཕམ་ལྷག་
གི་སྐབས་སུ་ལྷག་མ་མེད་པ་དང་། ལྷག་མ་དང་བཅས་པའི་དོན་སྡོམ་པ་རྣམ་དག་གི་ལྷག་
མ་ཡོད་མེད་ལ་ལུང་རིག་གཏེར་མཛོད་ནས་བཤད་པ་ལྟར་ཕྱིས་བྱོན་ཕལ་ཆེར་གྱིས་བཞེད་
294



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པས་དཀྱུས་སུ་བཀོད་མོད། ཕྱིར་བཅོས་སུ་ཡོད་མེད་ཀྱི་དོན་ལ་འཆད་པའང་ཡོད་པ་ཉིད་
ལེགས་སྙམ་པས་གོང་དུ་སྡེ་ལྔ་སྤྱིར་བཤད་པའི་འགྲེལ་པར་ཅུང་ཟད་བརྗོད་ཟིན་ལ།
འདིར་ཡང་མཁོ་བར་ཕམ་པ་འཆབ་མེད་བསླབ་བྱིན་གྱིས་གསོར་ཡོད་པ་ཡོངས་སུ་གྲགས་
པས་སྡོམ་པ་ལྷག་ལུས་པ་སྨོས་མ་དགོས་ལ། འཆབ་བཅས་ལ་གསོར་མི་རུང་ཞིང་གནས་
སྐབས་དང་མཐར་ཐུག་གི་དགོས་པ་དང་བྲལ་བས་སྨད་པ་ཡིན་གྱི་སྡོམ་རོ་ཡོད་པ་ནི། རྒྱ་
ཆེར་འགྲེལ་ལས། དགེ་སློང་ཕམ་པར་གྱུར་པ་ལ་ནི་སྡོམ་པ་ཡོད་དུ་ཟིན་ཀྱང་དེ་ལྟར་མོད་
ཀྱི་དགོས་པ་མེད་པ་ཉིད་དུ་འགྱུར་ཏེ། ཚངས་པ་མཚུངས་སྤྱོད་པ་རྣམས་དང་ལྷན་ཅིག་ཏུ་
གནས་པ་དང་ལོངས་སྤྱོད་པ་གནས་སྐབས་ཀྱི་དགོས་པ། དག་མེད་པའི་ཕྱིར་རོ། །སྡོམ་པ་ཡང་
དག་པར་བླངས་པ་ནི་རྣམ་པར་གྲོལ་བའི་ཕྱིར་ཡིན་ན། དེས་རྣམ་པར་མཐར་ཐུག་གི་དགོས་པ།
གྲོལ་བ་ཐག་རིང་དུ་སྤངས་པའི་ཕྱིར། དེས་ན་སྡོམ་པ་ནི་མེད་པ་དང་འདྲ་བ་ཡིན་ནོ། །ཞེས་
གསུངས་སོ། །དེ་བཞིན་དུ་ཕྱིར་བཅོས་དགེ་འདུན་ལ་རག་ལས་པའི་ལྟུང་བ་ཡིན་ན། དགེ་
འདུན་ལྷག་མའི་ལྟུང་བ་ཡིན་པས་ཀྱང་མ་ཁྱབ་སྟེ། ཕམ་པའི་སྦོམ་པོ་ལྕི་ཡང་རྣམས་ཀྱང་
དགེ་འདུན་ལས་འཆོས་པར་གསུངས་པས་སོ། ། །
གཉིས་པ་དབྱེ་བ་ནི། འདོད་པ་ལས་གྱུར་སོགས་ཏེ། སོ་ཐར་གྱི་མདོ་ལས། ཁུ༡་བ་
འཛིན ༢་དང་འཁྲིག ༣་ཚིག་བསྙེན་བཀུར༤ ་སྨྱན།། །ཁང༦་པ་ཁང༧་ཆེན་དང་ནི་གཞིར་
མེད་དང་། །བག༩་ཙམ་དགེ་འདུན་དབྱེན༡༠་དང་དེ་རྗེས༡༡་ཕྱོགས། །ཁྱིམ་སུན༡༢་
འབྱིན་དང་བཀའ༡ ༣་བློ་མི་བདེ་བའོ། །ཞེས་གསུངས་པ་ལྟར་གྱི་བཅུ་གསུམ་པོ་རིས་སུ་
བསྡུ་ན་ནང་སེམས་ཅན་ལ་ཆགས་པ་ལྔ་དང་། ཕྱི་རོལ་ཡོ་བྱད་ལ་ཆགས་པ་གཉིས་ཏེ་འདོད་
པ་ལས་གྱུར་པ་བདུན། གནོད་པ་ལས་གྱུར་པ་གཉིས། བསྒོ་བ་ལས་གྱུར་པ་བཞིའོ། །
295



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གཉིས་པ་ཡན་ལག་རྒྱས་པར་བཤད་པ་ནི། ལམ་གསུམ་མིན་པ་སོགས་ཏེ། དང་པོ་
འབྱིན་པའི་ལྷག་མ་ནི། འདི་ནས་བསྙེན་བཀུར་གྱི་བར་བཞིའི་གླེང་གཞི་མཉན་ཡོད་དུ་
དགེ་སློང་འཆར་ཀས་བྱ་བ་མ་ཡིན་པ་དེ་རྣམས་རིམ་བཞིན་བྱས་པ་ལ་བརྟེན་ནས་བཅས་སོ། །
ལམ་གསུམ་སྟེ་ཕམ་པའི་སྐབས་བཤད་པའི་རྨ་སྒོ་གསུམ་མིན་པའི་རང་བཞིན་གྱི་ཡན་ལག་
གི་གནས་སུ་དབང་པོ་དྲུད་དེ་དབྱུང་འདོད་དམ་ཆགས་སེམས་ཀྱིས་ཁུ་བ་འབྱིན་པའོ། །
གཉིས་པ་འཛིན་པའི་ལྷག་མ་ནི། ཆགས་སེམས་ཀྱིས་ཡུལ་བུད་མེད་ཀྱི་སྤྱི་བོ་ནས་རྐང་
མཐིལ་གྱི་བར་ལུས་ཀྱི་ཆ་ཤས་ལ་གོས་སོགས་ཀྱིས་མ་ཆོད་པ་རེག་པའོ། །གོས་སོགས་
ཀྱིས་བར་ཆོད་ན་ལྷག་མའི་ཆར་གཏོགས་པའི་སྦོམ་པོར་གསུངས་སོ། །
གསུམ་པ་འཁྲིག་ཚིག་ནི། ཆགས་སེམས་ཀྱིས་ཡུལ་བུད་མེད་ལ་འཁྲིག་ཚིག་རྗེན་པ་
སྟེ་འཁྲིག་པའི་དངོས་མིང་གིས་སྨྲས་ཤིང་ཡུལ་དེས་གོ་བའོ། །བཞི་པ་བསྙེན་བཀུར་
བསྔགས་པ་ནི། ཆགས་སེམས་ཀྱིས་ཡུལ་བུད་མེད་ལ་བདག་ལྟ་བུའི་དགེ་སློང་ལ་འཁྲིག་
པས་བསྙེན་བཀུར་ན་བསྙེན་བཀུར་རྣམས་ཀྱི་ནང་ནས་མཆོག་གོ་ཞེས་རང་གིས་སྨྲས་སམ།
ཡུལ་གྱིས་སྨྲས་པ་ལ་རང་གི་རྗེས་སུ་ཡི་རང་གི་ཚིག་སྨྲས་པའམ། ཡུལ་གྱིས་སྨྲས་པ་ལ་རང་
གིས་བསྐྱར་ནས་བཟླས་པའོ། །རང་ལ་དངོས་སུ་མ་སྦྱར་བ་སྨྲས་པ་ནི་སྦོམ་པོར་གསུངས་
སོ། །ལྔ་པ་སྨྱན་གཉེན་ཁ་བྱེད་པ་ནི། མཉན་ཡོད་དུ་དགེ་སློང་འཆར་ཀ་དང་། ཉེར་དགའ་
གཉིས། དགའ་བོ་དང་འདུན་པ་གཉིས། ནབ་སོ་དང་། འགྲོ་འགྱོགས་གཉིས་ཏེ་དྲུག་སྡེས་
སྨན་བྱས་པ་ལ་བརྟེན་ནས་བཅས་ཏེ་རང་ངམ་བསྐོས་པ་སྟེ་མངགས་པས་ཕོ་མོ་ཕན་ཚུན་
སྤྲད་འདོད་ཀྱིས་ཕྲིན་གསུམ་གྱི་སྒོ་ནས་སྨྱན་བྱས་པའི་དོན་གྲུབ་པ་སྟེ་དབང་པོ་ཕྲད་པའོ། །
དྲུག་པ་ཁང་པའི་ལྷག་མ་ནི། འདི་དང་ཁང་ཆེན་གཉིས་དྲུག་སྡེས་བརྩིགས་པ་བརྟེན་ནས་
296



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བཅས་ཏེ། རང་དོན་དུ་སྲོག་ཆགས་མང་ཞིང་རྩོད་པ་ཅན་དང་ཆུ་དང་གཡང་ས་ཁད་ཉེ་བས་
མི་རུང་བའི་ས་གཞིར་འབད་པས་བཙལ་བའི་ཡོ་བྱད་ཀྱིས་ཚད་ལས་ལྷག་པའི་ཁང་པ་
བརྩིགས་པའོ། །ཚད་ནི་སྤྱོད་ལམ་རྣམ་བཞི་སྟེ་འདུག་འཆག་ཉལ་ལྡང་ཤོང་བ་ནས་བཟུང་
སྟེ། ཆུར་མིའི་ཁྲུ་བཅོ་བརྒྱད་དང་། ཞེང་དུ་ཁྲུ་ཕྱེད་དང་བཅུ་གཅིག་ཚུན་ཆད་དོ། །ཐོག་ཕུབ་
མ་གྲུབ་པ་ནི་སྦོམ་པོའོ། །བདུན་པ་ཁང་ཆེན་ནི། གཞི་མ་དག་པར་དགེ་འདུན་གྱི་དོན་དུ་
བརྩིགས་པ་སྟེ་ངོ་བོ་འདྲ་བ་ལས་ཚད་དམིགས་བསལ་མ་གསུངས་སོ། །དགེ་སློང་གསུམ་
གྱི་དོན་དུ་བརྩིགས་པ་དང་། དགེ་འདུན་གྱིས་མ་བསྐོས་པར་བྱེད་པ་དང་། གཞན་གྱིས་
བྱས་པའི་འཕྲོ་ཟིན་པར་བྱས་པ་ནི་སྦོམ་པོ་དང་། དགེ་འདུན་ལ་གསོལ་བའི་འོག་ཏུ་ཁང་
པའི་སྦྱོར་བ་མ་གྲུབ་ན་ཉེས་བྱས་སོ། །བརྒྱད་པ་གཞི་མེད་ཀྱི་སྐུར་འདེབས་ནི། རྒྱལ་པོའི་
ཁབ་ཏུ་དགེ་སློང་མཛའ་བོ་དང་། ས་ལས་སྐྱེས་ཀྱིས་འཕགས་པ་གྱད་བུ་ནོར་ལ་སྐུར་པ་
བཏབ་པ་ལ་བརྟེན་ནས་བཅས་ཏེ། དགེ་སློང་གཞན་ལ་མཐོང་ཐོས་དོགས་གསུམ་གྱི་གཞི་
མེད་པར་ཕམ་པའི་ཆོས་ཀྱི་སྐུར་པ་བཏབ་ཅིང་ཉན་པ་པོས་དོན་གོ་བའོ། ། །
དགུ་པ་བག་ཙམ་གྱི་སྐུར་འདེབས་ནི། གླེང་གཞི་སྔ་མ་དང་འདྲ་ལ་ཡུལ་དགེ་སློང་ལ་
གླེང་བའི་གཞི་བག་ཙམ་ལ་བསྙད་ནས་ཕམ་པའི་སྐུར་པ་འདེབས་པའོ། །བཅུ་པ་དགེ་
འདུན་གྱི་དབྱེན་ནི། རྒྱལ་པོའི་ཁབ་ཏུ་ལྷ་སྦྱིན་ལ་བརྟེན་ནས་བཅས་ཏེ། བཅས་ལྡན་དགེ་
སློང་གིས་མཚམས་ནང་གཅིག་ཏུ་དགེ་འདུན་ལོངས་པ་ཆོས་མིན་གྱི་ལྟ་བས་ཕན་ཚུན་དབྱེ་
བ་ལ་ཞུགས་པ་བཟློག་བྱེད་ལྔས་བཟློག་ཀྱང་མི་གཏོང་བའོ། །བཟློག་བྱེད་ལྔ་ནི། ལྟུང་བ་
གླེང་བ་དང་དྲན་པར་བྱས་ལ་རང་དང་མཐུན་པའི་དགེ་སློང་ཆོས་ལྡན་གྱིས་གྲོས་བཏབ་སྟེ་
དབྱེན་བྱེད་པ་ལས་བཟློག་པར་བསྒོ་བ་ལ་གཞམས་བསྒོ་ཞེས་བྱ། དེའི་འོག་ཏུ་དགེ་འདུན་
297



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གྱིས་གསོལ་བ་དང་། དེའི་འོག་ཏུ་བརྗོད་པ་གསུམ་སྟེ་ལྔའོ། །དེ་ལྟར་རྐྱེན་ལྔའི་སྔ་མ་
རྣམས་ཀྱི་གོང་འོག་ཏུ་སྦོམ་པོ་རེ་རེ་དང་། བརྗོད་པ་གསུམ་པའི་གོང་དུ་སྦོམ་པོ་གཅིག་སྟེ་
དགུ་དང་བརྗོད་པ་གསུམ་པའི་མཐར་མི་གཏོང་ན་ལྷག་མའོ། །ལྷག་མ་དང་མཚམས་མེད་
ཀྱི་ཁྱད་ནི། མཚམས་མེད་དུ་འགྱུར་བ་ལ་དགེ་འདུན་ངེས་པར་བྱེ་བ་ཞིག་དགོས་ཤིང་།
ལྷག་མ་ནི་འབྱེད་པ་པོས་མ་གཏང་བས་གྲུབ་བོ། །བཅུ་གཅིག་པ་དེ་རྗེས་ཕྱོགས་པ་ནི། ལྷ་
སྦྱིན་གྱི་གྲོགས་བྱེད་པའི་དགེ་སློང་ཀོ་ཀ་ལི་ཀ་ལ་སོགས་པ་བཞི་ལ་བརྟེན་ནས་བཅས་ཏེ།
དགེ་འདུན་གྱི་དབྱེན་ལ་ཞུགས་པའི་དགེ་སློང་དེའི་གྲོགས་བྱེད་པ་ལ་ཞུགས་པ་ཟློག་བྱེད་
ལྔའི་མཐའ་ལ་མི་གཏོང་བའོ། །བཅུ་གཉིས་པ་ཁྱིམ་སུན་འབྱིན་པ་ནི། མཉན་ཡོད་དུ་ནབ་
སོ་དང་འགྲོ་འགྱོགས་དམར་སེར་ཅན་གསུམ་གྱིས་བུད་མེད་དང་ལྷན་ཅིག་ཏུ་རྩེད་འཇོ་དང་།
འཕྱར་གཡེངས་ཏེ་རེག་པ་དང་འོ་སོགས་བྱེད་པ་དང་། སྣོད་གཅིག་ནས་བཟའ་བཏུང་བྱེད་
པ་སོགས་བསླབ་འགལ་གྱི་སྤྱོད་པས་ཁྱིམ་པ་རྣམས་ཀྱི་སེམས་སུན་ཕྱུང་ཞིང་མ་དད་པའི་
སྐབས་སུ་སྟོན་པས་གནས་ནས་ཕྱུངས་ཤིག་བཀའ་སྩལ་པ། དམར་སེར་ཅན་གྱིས་དེ་ཐོས་
ནས་ཉེས་པ་ཕྱིར་བཅོས་གཉིས་པོ་གནས་དབྱུང་བྱས་པས་དེ་གཉིས་ཀྱིས་དགེ་འདུན་ལ་
འདི་དག་ནི་འདུན་པས་འགྲོ་བའོ་ཞེས་སོགས་འགྲོ་བ་བཞི་སྙོན་ཚིག་གིས་སྐུར་པ་བཏབ་པ་
ལ། དགེ་སློང་གཞན་གྱིས་བཟློག་བྱེད་ལྔས་བཟློག་ཀྱང་མ་བཏང་ལ་བརྟེན་ནས་བཅས་པ་
སྟེ་ལྷག་མའི་ངོ་བོ་ཡང་དེ་ཉིད་དོ། །བཅུ་གསུམ་པ་བཀའ་བློ་མི་བདེ་བ་ནི། གླེང་གཞི་ཀོ་
ཤམྦྷིར་དགེ་སློང་འདུན་པས་སྲོག་ཆགས་དང་བཅས་པའི་ཆུ་ལ་ལོངས་སྤྱོད་པ་ན། དགེ་
འདུན་གྱིས་ལྟུང་བ་གླེངས་པས་འདུན་པ་ན་རེ། ཁྱེད་ཅག་དགེ་ཡང་རུང་སྡིག་ཀྱང་རུང་། ངས་
ཅང་མི་མི་ཟེར་ལ། ང་དགེ་ཡང་རུང་སྡིག་ཀྱང་རུང་། ཁྱེད་ཅག་གིས་ཅང་མ་ཟེར་ཅིག་ཅེས་
298



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བཀའ་བློ་མི་བདེ་བའི་གཞི་ལ་ཞུགས་པ་ལ་བཟློག་བྱེད་ལྔས་བཟློག་ཀྱང་མ་བཏང་བ་ལ་
བརྟེན་ནས་བཅས་ཏེ་ལྷག་མའི་ངོ་བོ་ཡང་དེ་ཉིད་ཡིན་ལ་འདི་བཞི་ཀ་བཟློག་བྱེད་ལྔའི་
མཐའ་ལ་མི་གཏོང་བས་གྲུབ་པ་དང་། སྔ་ཕྱིར་སྦོམ་པོ་དགུ་བསྐྱེད་ཚུལ་ཡང་འདྲའོ། །བསྒོ་
གྱུར་བཅུ་རུ་དབྱེར་ཡོད་འདིར་མི་འཆད་ཅེས་པའི་བསྒོ་གྱུར་བཅུ་ནི། རོང་སྟོན་ཆེན་པོས།
ཚིག་ལེའི་ཊི་ཀར། དགེ་འདུན་དབྱེན་དང་དེ་རྗེས་ཕྱོགས། །བཀའ་བློ་མི་བདེ་ཁྱིམ་སུན་
འབྱིན། །སྡིག་ལྟ་མི་གཏོང་བཟློག་ཕམ་དང་། །དཀོན་མཆོག་སྤོང་དང་བདེ་ཞིང་གནས། །
གནས་པ་བྱེད་འཇུག་འཐབ་བཀྲོལ་ལོ། །ཞེས་འབྱུང་བའི་དབྱེན་སོགས་བཞི་ནི་བཤད་
ཟིན་ལ། སྡིག་ལྟ་མི་གཏོང་བ་ནི་འོག་ལྟུང་བྱེད་ཀྱི་སྐབས་སུ་འབྱུང་ལ། །བཟློག་ཕམ་
སོགས་ལྔ་ནི་དགེ་སློང་མའི་བསླབ་བྱའི་སྐབས་སུ་འཆད་པར་འགྱུར་བའི་དོན་ཏོ། ། །
ཞར་བྱུང་མ་ངེས་པ་གཉིས་བཤད་པ་ནི། དབེན་པ་སྐྱབས་ཡོད་སོགས་ཏེ། དང་པོ་ནི།
སྐྱེ་བོ་གཞན་གྱིས་དབེན་པ། རྩིག་པ་སོགས་ཀྱི་སྐྱབས་ཡོད་པ། འདོད་པ་བྱར་རུང་བའི་
གནས་སུ་དགེ་སློང་གང་བུད་མེད་དང་ལྷན་ཅིག་འདུག་པ་དང་། དབེན་པ་སྐྱབས་ཡོད་
འདོད་པ་བྱར་མི་རུང་བའི་གནས་སུ་བུད་མེད་དང་ལྷན་ཅིག་ཏུ་འདུག་པ་སྟེ། སྔ་མ་ལ་ཕམ་
ལྷག་ལྟུང་བྱེད་གསུམ་པོ་གང་བྱུང་གཞན་གྱིས་མ་ངེས་པ་དང་། ཕྱི་མ་ལ་ལྷག་མ་ལྟུང་བྱེད་
གཉིས་པོ་གང་བྱུང་མ་ངེས་པའོ། །འདི་དག་སོ་ཐར་གྱི་མདོར། དབེན་པ་སྐྱབས་ཡོད་འདུག་
པའོ། །ཞེས་པས་བསྟན་ལ་མདོ་རྩར་ལོགས་སུ་མ་གསུངས་པ་ནི་གསུམ་དང་གཉིས་པོ་
གང་རུང་དུ་འདུས་པར་དགོངས་སོ། ། །
གསུམ་པ་ཕམ་ལྷག་གང་རུང་གི་ཆར་གཏོགས་སྦོམ་པོར་བཤད་པ་ལ་གཉིས་ཏེ་
མཚན་ཉིད་དང་མིང་དོན་གཞི་མཐུན་པས་མདོར་བསྟན་པ་དང་། ཡན་ལག་རྒྱས་པར་
299



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བཤད་པའོ། །དང་པོ་ནི། གང་ཞིག་ཕམ་ལྷག་སོགས་ཏེ། ལྟུང་བ་གང་ཞིག་ཕམ་པ་དང་
ལྷག་མ་གང་རུང་གི་ཆར་གཏོགས་པ་གཙོ་ཆེ་བ་ལྟུང་བྱེད་ཀྱི་སྦོམ་པོའང་ཡོད་པའི་དོན་ཏོ། །སྡེ་ལྔ་རུ་མ་
འདུས་པའི་ལྟུང་བ་ཉེས་བྱས་ལས་ལྕི་བས་ན་སྦོམ་པོ་ཞེས་སུ་གྲགས་པའོ། །མཚན་ཉིད་དེ་
ལྡན་གྱི་སྦོམ་པོ་ལ་དབྱེ་ན་གཉིས་ཏེ། ཀུན་སློང་ཉོན་མོངས་པ་ཆེ་འབྲིང་སོགས་ཀྱི་སྒོ་ནས་
དང་། སྦྱོར་བ་དང་དངོས་གཞི་སོགས་ཀྱི་སྒོ་ནས་དབྱེ་བའོ། ། །
གཉིས་པ་ཡན་ལག་རྒྱས་པ་བཤད་པ་ལ་གཉིས་ཏེ་ཀུན་སློང་གིས་ཕྱེ་སྟེ་བཤད་པ་དང་།
སྦྱོར་དངོས་སོགས་ཀྱིས་ཕྱེ་སྟེ་བཤད་པའོ། །དང་པོ་ནི། ལྕི་ཡང་སོགས་ཏེ། ཕམ་པའི་
སྐབས་དང་འབྲེལ་པ་ལྕི་ཡང་གཉིས། ལྷག་མའི་སྐབས་དང་འབྲེལ་པའི་ལྕི་ཡང་གཉིས་ཏེ་
བཞིར་དབྱེ་བ་དང་། དེ་ལས་བརྒྱད་དུ་དབྱེ་ན། ཕམ་པའི་སྐབས་དང་འབྲེལ་བའི་ལྕི་བ།
ཤིན་ཏུ་ལྕི་བ། ཡང་བ། ཤིན་ཏུ་ཡང་བ། ལྷག་མའི་སྐབས་དང་འབྲེལ་བའི་ལྕི་བ། ཤིན་ཏུ་
ལྕི་བ། ཡང་བ། ཤིན་ཏུ་ཡང་བ་སྟེ། ཚིག་ལེ་ལས། ལྕི་དང་ཤིན་ཏུ་ལྕི་བ་ཉིད། །ཡང་དང་
ཤིན་ཏུ་ཡང་བ་སྟེ། །ཕས་ཕམ་པས་ནི་བསླངས་པ་ཡི། །སྦོམ་པོ་རྣམ་པ་བཞི་ཡིན་ནོ། །
སྐྲག་པར་མི་བྱེད་ལྕི་བ་སྟེ། །གཞན་གྱིས་དེ་ལ་འབད་པ་ཡིས། །བཟློག་ཀྱང་མི་ཉན་རབ་ལྕི་
ཤེས། །གཞན་ལ་ཁྲེལ་ཡོད་ཡང་བ་སྟེ། །རང་ཉིད་ངོ་ཚས་ཤིན་ཏུ་ཡང་། །བསམ་པའི་དབྱེ་
བས་འགྱུར་བ་ཡིན། །དེ་བཞིན་དགེ་འདུན་ལྷག་མ་ཡིས། །ཀུན་སློང་སྦོམ་པོ་རྣམ་པ་བཞི། །
ཞེས་ཀུན་སློང་ཉོན་མོངས་པ་ཆེ་ཆུང་གིས་ལྕི་ཡང་དུ་འཇོག་པར་གསུངས་པའི་ལུང་ལ་བརྟེན་
ནས་རྟོགས་པར་བྱ་བ་ལས་བཤད་ཀྱིས་མི་ལངས་པས་རྩ་བར་ཞིབ་ཏུ་མ་སྤྲོས་སོ། །གཉིས་
པ་སྦྱོར་དངོས་སོགས་ཀྱིས་ཕྱེ་བ་ནི། འདུལ་འཛིན་སྔ་མ་རྣམས་ཀྱིས་སྦྱོར་བའི་སྦོམ་པོ་དང་
དངོས་གཞིའི་སྦོམ་པོ་གཉིས་སུ་དབྱེ་བ་དང་། སྦྱོར་བའི་སྦོམ་པོ་དང་། སྦྱོར་བའི་རྣམ་པའི་
300



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སྦོམ་པོ་དང་། དངོས་གཞིའི་སྦོམ་པོ་སྟེ་གསུམ་དུ་དབྱེ་བ་དང་། སྦྱོར་བ་དང་སྦྱོར་བའི་རྣམ་
པའི་སྦོམ་པོ་དང་། དངོས་གཞི་དང་དངོས་གཞིའི་རྣམ་པའི་སྦོམ་པོ་སྟེ་བཞི་རུ་དབྱེ་བ་
སོགས་དུ་མ་ཞིག་བྱུང་བ་ལ། ཀུན་མཁྱེན་བླ་མ་བརྒྱུད་པ་དང་བཅས་པས་དགག་སྒྲུབ་
མཛད་པ་རྣམས་ནི་ལོགས་སུ་ཤེས་པར་བྱ་ཞིང་། འདིར་རང་བཞེད་སྙིང་པོར་སྦྱོར་བའི་སྦོམ་
པོ་དང་། དངོས་གཞིའི་རྣམ་པའི་སྦོམ་པོ་དང་། གནས་སྐབས་གཞན་གྱི་སྦོམ་པོ་སྟེ་གསུམ་
དུ་ཕྱེ་བ་ལྟར་བརྗོད་ན། ཕམ་ལྷག་གི་སོགས། ཕམ་ལྷག་གང་རུང་གི་དངོས་གཞི་བསྐྱེད་
པར་ངེས་སམ་མ་ངེས་པ་གང་ཡིན་ཀྱང་དེ་དག་གི་སྦྱོར་བ་ཕལ་ཆེར་སྦྱོར་བའི་སྦོམ་པོར་
འགྱུར་ཞིང་། ལྟུང་བྱེད་འགའ་ཞིག་གི་སྦྱོར་བ་རྣམས་ཀྱང་དེ་བཞིན་དུ་སྦྱོར་སྦོམ་ཉིད་ཡིན་
ནོ། །སྦྱོར་ལྟུང་དང་སྦོམ་པོ་གཞི་མཐུན་པས་སྦྱོར་བའི་རྣམ་པའི་སྦོམ་པོ་ལོགས་སུ་མི་བཞེད་
དོ། ། །
གཉིས་པ་ནི། སྦྱོར་བ་མཐར་ཕྱིན་པ་ན་ལྟུང་བྱེད་འགའ་ཞིག་དང་། ཕམ་ལྷག་གང་
རུང་གི་དངོས་གཞི་འབྱུང་རྒྱུ་ལ་ཡན་ལག་འགའ་ཞིག་མ་ཚང་བས་དངོས་གཞི་དང་འདྲ་བའི་
སྦོམ་པོའམ་དངོས་གཞིའི་རྣམ་པའི་སྦོམ་པོའོ། །གསུམ་པ་ནི། མིའི་ཡན་ལག་གཅོད་པ་
དང་། དབྱེན་གྱི་ཕྱིར དགེ་འདུན་གྱི་དབུས་སུ་ཆོས་མ་ཡིན་པ་ཆོས་སུ་སྨྲ་བ་དང་། ཆོས་ཆོས་མ་ཡིན་པར་སྨྲ་བའོ། །
རྫུན་སྨྲ་བ་ལ་སོགས་པ་ནི། སྦྱོར་དངོས་ཀྱི་སྦོམ་པོའི་ཐ་སྙད་གང་ཡང་མེད་པས་གནས་
སྐབས་གཞན་གྱི་སྦོམ་པོ་ཞེས་བཤད་དོ། །གོང་སྦྱོར་སྦོམ་སྐབས་ཀྱི་ཕལ་ཆེར་དང་། འགའ་
ཞིག་གིས་ཚིག་ཟིན། ཕམ་པའི་སྦྱོར་བ་ལ་ཉེས་བྱས་ཀྱང་ཡོད་པའི་དོན་ཏེ། སྦྱོར་བའི་སྦྱོར་
བ་ཉེས་བྱས་སུ་གསུངས་པ་དང་། མིའི་འགྲོ་བ་པ་མི་མ་ཡིན་པ་དང་། དུད་འགྲོའི་རྣམ་པ་
བརྟེན་པ་ཞིག་གསོད་ན་དེར་འདུ་ཤེས་པས་ཀྱང་རུང་། གཞན་དུ་འདུ་ཤེས་པས་ཀྱང་རུང་སྟེ།
301



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བསད་པའི་དུས་ན་དངོས་གཞི་ལ་ཕམ་པ་ཁོ་ནར་འགྱུར་ལ། སྦྱོར་བ་ལ་མིའི་འགྲོ་བར་
གཏོགས་པ་འདུ་ཤེས་ན་སྦོམ་པོ་དང་། མི་མ་ཡིན་པ་དང་དུད་འགྲོའི་འགྲོ་བར་གཏོགས་པ་
འདུ་ཤེས་ན་ཉེས་བྱས་སུ་རྒྱ་ཆེར་འགྲེལ་ལས་གསུངས་པས་སོ། །ཡང་དགེ་སློང་གིས་ལྷ་
མིའི་རྣམ་པ་བསྟེན་པ་ལྟ་བུ་མིར་འདུ་ཤེས་ནས་བསད་ན་སྦྱོར་བ་དང་དངོས་གཞི་གཉིས་ཀ་
ལ་སྦོམ་པོའོ། །མི་མ་ཡིན་པར་འདུ་ཤེས་ནས་བསད་ན་དངོས་གཞི་ལ་སྦོམ་པོ་དང་། སྦྱོར་
བ་ལ་ཉེས་བྱས་འབྱུང་བ་སོགས་ཞིབ་ཏུ་བརྩི་ཞིང་། ཕམ་ལྷག་གི་ཆར་གཏོགས་སྦོམ་པོ་
རྣམས་ཕམ་ལྷག་ལས་ཡང་བ་བཞིན་དུ་ལྟུང་བྱེད་ཀྱི་ཆར་གཏོགས་སྦོམ་པོ་རྣམས་ཀྱང་ལྟུང་
བྱེད་ལས་ཡང་བར་ཤེས་པར་བྱའོ། །འདིར་བཤད་པ་རྣམས་མིང་དུ་ཆགས་པའི་སྦོམ་པོ་
ཞེས་པ་སྦོམ་པོ་མཚན་ཉིད་པ་ཡིན་ལ། གཞན་དུ་ན་ལྟུང་བ་སྡེ་ལྔ་ཀ་ལ་སྦོམ་པོའི་མིང་གིས་
བཏགས་པ་ཡང་ཡོད་དེ། ལུང་མ་མོ་ལས། ཉེས་པ་སྦོམ་པོའི་ཉེས་པ་སྦོམ་པོ་གང་ཞེ་ན།
ཕས་ཕམ་དང་དགེ་འདུན་ལྷག་མའོ། །ཞེས་དང་། ཉེས་པ་སྦོམ་པོ་མེད་པའི་ཉེས་པ་སྦོམ་པོ་
གང་ཞེ་ན། ཉེས་པའི་རིགས་ལྷག་མ་གསུམ་སྟེ་ཞེས་ལྟུང་བྱེད་སོར་བཤགས་ཉེས་བྱས་
གསུམ་ལ་གསུངས་པས་སོ། ། །
བཞི་པའམ་སྡེ་ལྔ་ལྟར་ན་གསུམ་པ་ལྟུང་བྱེད་ཀྱི་སྡེ་བཤད་པ་ལ་གཉིས་ཏེ། ལྟུང་བྱེད་
ཙམ་གྱི་མཚན་ཉིད་དང་། དབྱེ་བའོ། །དང་པོ་ནི། གང་ཞིག་སྤྱད་ན་ངན་འགྲོར་ལྟུང་བྱེད་
པ། ཞེས་པ་སྟེ་གོ་སླའོ། ། །
གཉིས་པ་ནི། སྤང་ལྟུང་དང་ནི་ལྟུང་བྱེད་འབའ་ཞིག་པ། ཞེས་པ་སྟེ་ལྟུང་བྱེད་ལ་
དབྱེ་ན་སྤང་བའི་ལྟུང་བྱེད་དང་། ལྟུང་བྱེད་འབའ་ཞིག་པ་སྟེ་གཉིས་སུ་ཡོད་པའི་དོན་ཏོ། །
དེའི་དང་པོ་ལ་གཉིས་ཏེ་མཚན་ཉིད་དང་མིང་དོན་གཞི་མཐུན་པས་མདོར་བསྟན་པ་དང་།
302



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཡན་ལག་རྒྱས་པར་བཤད་པའོ། །དང་པོ་ལ་གཉིས་སྟེ། མཚན་ཉིད་དང་། དབྱེ་བའོ། །དང་
པོ་ནི། དངོས་པོ་སྤང་འབྲལ་སོགས་ཏེ། ལྟུང་བ་གང་ཞིག་བྱུང་བའི་དངོས་པོ་དེ་སྤངས་པ་
སྟེ་ཞག་གཅིག་གཞན་ལ་འཆོལ་བ་ལ་སོགས་པ་རང་དང་འབྲལ་བ་སྔོན་དུ་འགྲོ་བས་
འཆོས་དགོས་ཤིང་། ལྟུང་བ་རང་མིང་གིས་འཆོས་ན་དག་ཏུ་རུང་བའོ། །
གཉིས་པ་དབྱེ་བ་ནི། དབྱེ་ན་གོས་ཀྱི་སྡེ་སོགས་ཏེ། སོ་ཐར་གྱི་མདོ་ལས། འཆང་
དང་འབྲལ་བ་འཇོག་པ་དང་། འཁྲུར་འཇུག་པ་དང་ལེན་པ་དང༌། །སློང་དང་སྟོད་གཡོགས་
སྨད་གཡོགས་བཅས། །རིན་ཐང་སོ་སོར་བསྐུར་བའོ། །ཞེས་བཅུ་ཚན་དང་པོ་གོས་སོགས་
ཀྱི་སྡེ་དང་། སྲིན་བལ་འབའ་ཞིག་ཆ་གཉིས་དང་། །དྲུག་དང་མཐོ་གང་ལམ་དང་ནི། །འཁྲུ་
བ་དང་ནི་གསེར་དངུལ་དང་། །མངོན་ཚན་ཅན་དང་ཉོ་ཚོང་ངོ༌། །ཞེས་བཅུ་ཚན་གཉིས་པ་
སྟན་སོགས་ཀྱི་སྡེ་དང་། ལྷུང་བཟེད་གཉིས་དང་ཐ་ག་གཉིས། །བྱིན་འཕྲོག་སྟོན་ཟླ་ཐ་ཆུང་
དང༌། །དགོན་པ་བ་དང་རས་ཆེན་དང་། །བསྔོས་པ་དང་ནི་སོག་འཇོག་གོ། །ཞེས་བཅུ་ཚན་
གསུམ་པ་ལྷུང་བཟེད་སོགས་ཀྱི་སྡེ་སྟེ་སྤང་ལྟུང་སུམ་ཅུ་ཐམ་པར་གསུངས་སོ། །
གཉིས་པ་ཡན་ལག་རྒྱས་པར་བཤད་པ་ལ་གོས་སོགས་ཀྱི་སྡེ་ནི། རང་དབང་གོས་
ལྷག་སོགས་ཏེ། དང་པོ་གོས་ལྷག་པོ་འཆང་བའི་སྤང་ལྟུང་ནི། གླེང་གཞི་མཉན་ཡོད་དུ་
དགེ་སློང་མང་པོས་གོས་དུ་མ་བཅང་བ་དང་། རྩོལ་སྒྲུབ་བྱས་པས་བསམ་གཏན་དང་ཀློག་
པའི་བར་ཆད་དུ་གྱུར་པ་ལ་བརྟེན་ནས་བཅས་ཏེ། དེ་ལ་ཡང་རང་སྟོབས་ཀྱིས་བསྐྱེད་པ་དང་།
ཤན་སྟོབས་ཀྱིས་བསྐྱེད་པ་གཉིས་ལས་དང་པོ་ནི། གཞན་ལས་རྙེད་ཅིང་རང་དབང་བའི་
གོས་ལྷག་པོ་འཁོར་གསུམ་ཁེབ་པའམ། ཁ་བསྐང་བའི་རེ་བ་མེད་པའི་ཁྲུ་གང་པ་སོགས་
བྱིན་གྱིས་མ་བརླབ་པ་ཞག་བཅུ་བར་མ་ཆད་པར་བཅངས་པས། ཞག་བཅུ་གཅིག་པའི་སྐྱ་
303



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
རེངས་ཤར་བ་ན་འཆང་བའི་སྤང་ལྟུང་བསྐྱེད་པའོ། །གཉིས་པ་ནི་གོས་གཉིས་སྔ་ཕྱིར་རྙེད་
པའི་ཕྱི་མ་བྱིན་གྱིས་བརླབས་ཀྱང་། སྔ་མ་མ་བརླབས་པའི་ཤན་དང་འབྲེལ་བའི་སྤང་ལྟུང་སྟེ།
དཔེར་ན། ཚེས་གཅིག་ལ་གོས་གཅིག་རྙེད་པ་བྱིན་གྱིས་མ་བརླབས་པར་བཅངས། ཚེས་
གཉིས་ནས་དགུའི་བར་ལ་གོས་གཅིག་རྙེད་པ་བྱིན་གྱིས་བརླབས་ནས་བཅང་བ་ན། བྱིན་
གྱིས་མ་བརླབས་པ་དེས་ཞག་བཅུ་འདས་ཏེ་བཅུ་གཅིག་པའི་སྐྱ་རེངས་ཤར་བ་ན་སྤང་ལྟུང་
བསྐྱེད་པའི་ཤན་གྱིས་བྱིན་གྱིས་བརླབས་པ་དེས་ཀྱང་དེའི་ཚེ་ན་སྤང་ལྟུང་བསྐྱེད་པས་ལྟུང་
བ་གཉིས་དུས་གཅིག་ཏུ་སྐྱེ་བ་ཡིན་ནོ། །དེ་ཡང་ཕྱི་མ་རང་གི་ངོས་ནས་ཞག་བཅུ་མ་ཚང་
ཡང་སྔ་མའི་ཤན་སྟོབས་ཀྱིས་ཞག་བཅུར་འགྱུར་བར་གསུངས། དེར་མ་ཟད་དུས་མཉམ་དུ་
རྙེད་པ་ལ་ཡང་ཤན་བརྡེག་འབྱུང་སྟེ། རྒྱ་ཆེར་འགྲེལ་ལས། གང་གི་ཉིན་གཅིག་ཁོ་ན་དུས་
གཅིག་ཏུ་ཆོས་གོས་གཉིས་བདག་གིར་བྱེད་ལ། ཆོས་གོས་གཅིག་ནི་བྱིན་གྱིས་རློབས་པར་
བྱེད་ལ། ཅིག་ཤོས་ནི་མི་བྱེད་ན་དེ་ལ་ནི་ཆོས་གོས་དེ་གཉིས་ཀ་ཞག་བཅུ་འདས་ན་སྤང་བ་
ཁོ་ནར་འགྱུར་ཏེ། གཉིས་ཀ་ཡང་ཉིན་གཅིག་ཁོ་ནར་བདག་གིར་བྱས་པའི་ཕྱིར་རོ། །
ཞེས་འབྱུང་བས་སོ། །རྒྱུ་མཚན་དེ་དག་གི་ཕྱིར་ན་གོས་ལྷག་པོ་ལྟ་ཅི་སྨོས། རྒྱུན་དུ་
སྤྱད་བྱའི་གོས་ཀྱང་རྙེད་ནས་ཞག་བཅུའི་ནང་དུ་འཚོ་བའི་ཡོ་བྱད་བཅུ་གསུམ་རང་མིང་གིས་
བྱིན་གྱིས་རློབ་ཅིང་། ཕྱིས་རྙེད་པ་དེ་ཞེ་ཐག་པ་ནས་གཞན་ལ་བསྔོ་བའམ། ལྷག་པའི་ཡོ་
བྱད་དུ་བྱིན་གྱིས་བརླབས་པ་སོགས་གོས་ཀྱི་གཞིར་འཆད་པར་འགྱུར་བ་ལྟར་གཅེས་སོ། །
འདིར་འཁོར་གསུམ་ཁེབ་པའི་མཐའི་ཚད་ནི་ལྟེ་བའི་དཀྱིལ་འཁོར་དང་། པུས་མོ་གཉིས་
ཏེ་གསུམ་པོ་དེའི་ཐད་རྫོགས་པར་ཁེབ་པའི་མཐའི་ཁྱོན་དང་ཚད་མཉམ་པ་ལ་བཞེད་དོ། །
གཉིས་པ་འབྲལ་བའི་སྤང་ལྟུང་ནི། གླེང་གཞི་མཉན་ཡོད་དུ་དགེ་སློང་ཞིག་གིས་ཆོས་གོས་
འ
304



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
རྣམ་གསུམ་ཡོད་བཞིན་དུ་དེ་དང་བྲལ་ནས་རྒྱང་རིང་པོར་ཕྱིན་པ་ལ་བརྟེན་ནས་བཅས་སོ། །
དེ་ཡང་རང་གནས་ཏེ་མཚམས་ཀྱི་ཉེ་འཁོར་དང་བཅས་པའི་ཕྱི་རོལ་དུ་བྱིན་གྱིས་བརླབས་
པའི་ཆོས་གོས་རྣམ་གསུམ་གང་རུང་དང་འབྲལ་བ་ཞག་ཕྱི་མའི་སྐྱ་རེངས་འཆར་བར་བྱེད་
པའོ། །འཆང་འབྲལ་གྱི་སྤང་ལྟུང་གཉིས་གཅིག་ཆར་དུ་བསྐྱེད་པའང་ཡོད་དེ། ཚེས་གཅིག་
ལྟ་བུ་ལ་གོས་གཅིག་རྙེད་པ་བྱིན་གྱིས་མ་བརླབས་པར་བཞག །ཚེས་བཅུ་ལ་གོས་གཅིག་
རྙེད་པ་བྱིན་གྱིས་བརླབས་ནས་མཚམས་ཀྱི་ཕྱི་རོལ་དུ་ཆོས་གོས་དེ་མེད་པར་སྐྱ་རེངས་ཤར་
བར་བྱེད་ན་རང་དང་ཤན་སྟོབས་ཀྱིས་འཆང་སྤང་གཉིས་དང་། རང་སྟོབས་ཀྱིས་འབྲལ་
སྤང་གཅིག་སྟེ་གསུམ་འབྱུང་བས་སོ། །གསུམ་པ་ཟླ་འཇོག་གི་སྤང་ལྟུང་ནི། མཉན་ཡོད་དུ་
དགེ་སློང་མང་པོས་ཆོས་གོས་ཀྱི་རྒྱུར་གྱུར་པའི་གོས་སྔོན་པོ་དང་དམར་པོ་ལ་སོགས་པ་
མང་པོ་ཡུན་རིང་དུ་བཅངས་པ་ལ་བརྟེན་ནས་བཅས་ཏེ། ཆོས་གོས་ཀྱི་རྒྱུར་གྱུར་པ་འཁོར་
གསུམ་ཁེབ་པ་སོགས་ལས་ཆུང་བ་ཁྲུ་གང་ཡན་ཆད་ཀྱི་ཚད་དུ་ལོངས་པ། ཁ་བསྐང་བ་ལ་
རེ་བ་ཡོད་པ་བྱིན་གྱིས་མ་བརླབས་པའམ། བརླབས་ཀྱང་ཤན་དང་རྗེས་སུ་འབྲེལ་པ་ཟླ་བ་
གཅིག་ཏུ་བཅངས་པ་སྟེ་ནག་པོ་སུམ་ཅུ་སོ་གཅིག་པའི་སྐྱ་རེངས་འཆར་བ་ན་སྤང་ལྟུང་དུ་
འགྱུར་བའོ། ། །
འདི་དང་འཆང་སྤང་གཉིས་ཁ་བསྐང་བའི་རེ་བ་ཡོད་མེད་ལ་འཇོག་ཅིང་། འཆང་
འབྲལ་འཇོག་གསུམ་གྱི། ལྟུང་བ་འདི་སྲ་བརྐྱང་བཏིང་བའི་གང་ཟག་ལ་མི་འབྱུང་སྟེ། བག་
ཡངས་སུ་གནང་བའི་ཕྱིར་རོ། །བཞི་པ་འཁྲུར་འཇུག་པའི་སྤང་ལྟུང་ནི། གླེང་གཞི་མཉན་
ཡོད་དུ་འཆར་ཀས་སྦེད་མར་འཁྱུར་བཅུག །དེས་ཁུ་བ་གོས་པ་མངལ་དུ་བླུགས་པས་སྦྲུམ་
པ་ལ་བརྟེན་ནས་བཅས་ཏེ། རང་གི་ཉེ་དུ་མ་ཡིན་པའི་དགེ་སློང་མ་ལ་ཆོས་གོས་གསུམ་དང་
305



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གདིང་བ་རྙིང་པ་འཁྲུར་འཇུག་པའམ། འཚེད་དུ་འཇུག་པ་སྟེ་བྱ་བ་ཟིན་པ་ན་སྤང་ལྟུང་དུ་
འགྱུར་བའོ། །ལྔ་པ་གོས་ལེན་པའི་སྤང་ལྟུང་ནི། གླེང་གཞི་དགེ་སློང་མ་ཨུཏྤ་ལའི་མདོག་
ཅན་ལ་དེད་དཔོན་གྱི་རས་ཡུག་ཕུལ་བ་ཉེར་དགས་ནན་གྱིས་བསླངས་པ་ལ་བརྟེན་ནས་
བཅས་ཏེ། ཆོས་གོས་རྣམ་གསུམ་ཡོད་བཞིན་དུ། ཉེ་དུ་མིན་པའི་དགེ་སློང་མ་ལས་ཆོས་
གོས་སམ། དེའི་རྒྱུར་གྱུར་པའི་གོས་ལེན་པའོ། །དྲུག་པ་སློང་བའི་སྤང་ལྟུང་ནི། གླེང་གཞི་
ཉེར་དགས་ཁྱིམ་བདག་ཁ་ཆོས་ཀྱིས་བསླུས་ཏེ་གོས་ནན་གྱིས་བསླངས་པ་ལ་བརྟེན་ནས་
བཅས་ཏེ། ཆོས་གོས་རྣམ་གསུམ་ཡོད་བཞིན་དུ་ཁྱིམ་པ་ཉེ་དུ་མ་ཡིན་པ་ལས་འཁོར་གསུམ་
ཁེབ་པའི་མཐའི་ཚད་དུ་ལོངས་པའི་གོས་བསླངས་པའོ། །
བདུན་པ་སློང་བ་རིགས་པའི་སྤང་ལྟུང་ནི། གླེང་གཞི་ཉེར་དགས་དགེ་སློང་ཆོམ་རྐུན་
པས་བཅོམ་པའི་གོས་སློང་བའི་གྲོགས་དན་ལ་ཕྱིན་པས་གོས་མང་དུ་རྙེད་པར་དགེ་སློང་སོ་
སོ་ལ་སྟོད་གཡོགས་སྨད་གཡོགས་རེ་ཙམ་བྱིན་ནས་ལྷག་རང་གི་བྱས་པ་ལ་བརྟེན་ནས་
བཅས་ཏེ། ཆོས་གོས་གསུམ་མེད་པའི་དགེ་སློང་གིས་ཁྱིམ་པ་ཉེ་དུ་མ་ཡིན་པ་ལས་སྟོད་
གཡོགས་སྨད་གཡོགས་ཟུང་གཅིག་ལས་ལྷག་ལེན་པའོ། །བརྒྱད་པ་དཔགས་པ་སློང་བའི་
སྤང་ལྟུང་ནི། གླེང་གཞི་ཉེར་དགས་ཁྱིམ་བདག་གིས་སྟེར་བ་བློས་དཔགས་པར་ཤེས་ནས་
དེར་ཕྱིན་པས་རས་ཡུག་ཕུལ་བས་འདི་ལས་ཀྱང་བཟང་བ་དགོས་སོ་ཞེས་ཟེར་བ་ལ། ཁྱིམ་
བདག་གིས་ཚོང་འདུས་ནས་རས་ཡུག་ཉོས་པའི་རིན་མ་ཁྱེར་བར་བརྡེག་བཙོག་བྱུང་བ་ལ་
བརྟེན་ནས་བཅས་ཏེ། ཁྱིམ་པ་ཉེ་དུ་མ་ཡིན་པས་གོས་སྟེར་བའམ་བློས་དཔགས་པ་ལས་
ཀྱང་ལྷག་པའི་གོས་རིན་དང་ཚད་སོགས་སྔར་བརྗོད་པས་ནན་གྱིས་བསླངས་པའོ། །དགུ་
པ་སོ་སོ་ནས་དཔགས་པ་སློང་བའི་སྤང་ལྟུང་ནི། གླེང་གཞི་ཉེར་དགས་ཁྱིམ་བདག་ཕོ་མོ་སོ་
306



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སོ་ནས་ཆོས་གོས་ཀྱི་རྒྱུ་རས་ཡུག་རེ་རེ་སྦྱིན་པ་བློས་དཔགས་པ་ལས་ལྷག་པར་ནན་གྱིས་
བསླངས་པ་ལ་བརྟེན་ནས་བཅས་ཏེ། ཕོ་མོ་སོ་སོ་ནས་བློས་དཔགས་ལས་ལྷག་པ་བསླངས་
པ་དེ་སྦྱོར་བ་གཅིག་གིས་ཐོབ་ན་ལྟུང་བ་གཅིག་བསྐྱེད་ལ། ཐ་དད་པས་ཐོབ་ན་ལྟུང་བ་
གཉིས་སོ། །བཅུ་པ་བསྐུར་བའི་སྤང་ལྟུང་ནི། གླེང་གཞི་བྲམ་ཟེ་དབྱར་ཚུལ་གྱིས་གོས་ཀྱི་
རིན་རིན་པོ་ཆེ་བསྐུར་བ་ཉེར་དགས་ཞལ་ཏ་བ་ལས་ཚུལ་དང་མི་མཐུན་པར་བསླངས་པ་ལ་
བརྟེན་ནས་བཅས་ཏེ། སྦྱིན་བདག་གིས་གོས་རིན་མི་རུང་བ་གསེར་དངུལ་ལྟ་བུ་བསྐུར་བ་
ལེན་ཏུ་མི་བཏུབ་པས། ཕོ་ཉ་དེས་དགེ་སློང་གི་ཞལ་ཏ་བ་ལ་གཏད་ནས་གོས་བསྒྲུབ་ཏུ་
བཅུག་པ། དུས་སུ་མ་བྱུང་ན་དངོས་སུ་བསྐུལ་བ་གསུམ་བྱ་ཞིང་། མ་བྱུང་ན་ལན་གསུམ་
མཐོང་པར་ཅང་མི་སྨྲ་བར་བསྡད་པས་བསླངས་ན་ཉེས་པ་མེད་མོད། དེ་ལས་ལྷག་པར་
བྱས་ཏེ་གོས་ཐོབ་ན་སྤང་ལྟུང་དུ་འགྱུར་རོ། །
སྟན་སོགས་ཀྱི་སྡེ་ནི། གང་དུ་རིན་ཆེའི་སོགས་ཏེ། དང་པོ་སྲིན་བལ་ལ་གདན་བྱེད་
པའི་སྤང་ལྟུང་ནི། གླེང་གཞི་མཉན་ཡོད་དུ་དགེ་སློང་མང་པོས་བྱས་པ་ལ་བརྟེན་ནས་
བཅས་ཏེ། སྲིན་བལ་སྲང་བཅུ་ཡན་ཆད་འཁོར་གསུམ་ཁེབ་པའི་མཐའི་ཚད་དུ་ལོངས་པའི་
སྟན་ནང་ཚངས་ཅན་རང་ངམ་གཞན་ལ་བཅོལ་བས་བྱེད་པའོ། །གཉིས་པ་བལ་ནག་པོ་
འབའ་ཞིག་གི་གདན་བྱེད་པའི་སྤང་ལྟུང་ནི། གླེང་གཞི་སྔ་མའི་རྗེས་སུ་བྱུང་བ་སྟེ། ལུག་གི་
བལ་ནག་པོ་འབའ་ཞིག་ལ་བརླངས་པ་དང་། ནང་ཚངས་ཅན་གྱི་སྟན་བྱེད་པའོ། །གསུམ་
པ་བལ་ནག་པོ་ཆ་གཉིས་ལས་ལྷག་པར་བསྲེས་ནས་གདན་བྱེད་པའི་སྤང་ལྟུང་ནི། གླེང་
གཞི་སྔ་མའི་རྗེས་ཐོགས་པ་སྟེ། བལ་ནག་པོ་ཆ་གཉིས། དཀར་པོ་ཆ་གཅིག །ཁེབ་བལ་ཆ་
གཅིག་སྟེ་བཞི་བསྲེས་ནས་གདན་བྱེད་པ་ལ་ལྟུང་བ་མེད་ལ། ནག་པོ་ཆ་གཉིས་ལས་ལྷག་
307



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པར་བསྲེས་ན་ལྟུང་བའོ། །འདིར་ནག་པོ་རྩོལ་སྒྲུབ་དཀའ་བའི་རྒྱུ་མཚན་གྱིས་བཅས་པ་
མཛད་ལ། རྩོལ་སྒྲུབ་མ་དགོས་པར་རྙེད་ན་གདན་གསུམ་ཀ་ལ་ལོངས་སྤྱད་པས་ཆོག་སྟེ།
གཞན་ལས་རབ་ཏུ་ཐོབ་པ་ནི། །མི་བདེ་བ་ནི་ལོངས་སུ་སྤྱད། །ཅེས་གསུངས་པས་སོ། །
བཞི་པ་ལོ་དྲུག་གི་ནང་དུ་སྟན་གཉིས་པ་བྱེད་པའི་སྤང་ལྟུང་ནི། གླེང་གཞི་སྔར་བཞིན་ལས་
སྟན་རིང་བ་དང་ཐུང་བ་མང་དུ་བྱས་པ་ལ་བརྟེན་ནས་བཅས་ཏེ། སྟན་སྔ་མ་བཟོས་ནས་ལོ་
དྲུག་གི་ནང་རོལ་དུ་དགེ་འདུན་ལས་གནང་བ་མ་ཐོབ་པར་སྟན་ནང་ཚངས་ཅན་གསར་པ་
བྱེད་པའོ། །
ལྔ་པ་གདིང་བ་གསར་པ་ལ་རྙིང་པ་ནས་བདེ་བར་གཤེགས་པའི་མཐོ་གང་མ་བསླན་
པའི་སྤང་ལྟུང་ནི། གླེང་གཞི་དགེ་སློང་མང་པོས་གདིང་བ་རྙིང་པ་གཙུག་ལག་ཁང་གི་བླ་
གབ་མེད་པར་སྤང་ནས་བཞག་པ་རུལ་ཞིང་སྲིན་བུས་གང་བ་གཟིགས་ནས་བཅས་པ་སྟེ།
བདེ་བར་གཤེགས་པའི་མཐོ་ནི་མིའི་ཁྲུ་ཕྱེད་དོ་ཡིན་པར་གསུངས་སོ། །གདིང་བ་རྙིང་པ་
ཡོད་བཞིན་དུ་མ་བསླན་ན་ལྟུང་བར་འགྱུར་གྱིས། མེད་ནས་མ་བསླན་པ་ནི་ཉེས་པ་མེད་དོ། །
དྲུག་པ་ལམ་དུ་བལ་ཐོགས་པའི་སྤང་ལྟུང་ནི། གླེང་གཞི་དྲུག་སྡེས་བལ་གྱི་ཁུར་ཆེན་པོ་ཁུར་
ནས་ཡོངས་པའི་ཚེ་སྐྱེ་བོ་འགའ་ཞིག་ནི་སྐྲག །འགའ་ཞིག་ནི་མ་དད་པ་ལ་བརྟན་ནས་
བཅས་ཏེ། བལ་ལ་སོགས་པའི་ཁུར་ཆེན་པོ་ཁྱེར་གྲོགས་ཡོད་བཞིན་དུ་རང་ཉིད་ཀྱིས་ཁུར་
ནས་རྒྱང་གྲགས་གཅིག་འདས་པའོ། །རྒྱང་གྲགས་ཕྱེད་དུ་ཁུར་ན་ཉེས་བྱས་ཡིན་ཞིང་།
དགེ་ཚུལ་སོགས་ཁྱེར་གྲོགས་མེད་ཚེ་དཔག་ཚད་གསུམ་ཚུན་ཆད་དུ་ཁུར་བར་གནང་ངོ༌། །
བདུན་པ་བལ་འཁྲུར་འཇུག་པའི་སྤང་ལྟུང་ནི། གླེང་གཞི་དྲུག་སྡེས་དགེ་སློང་མ་རྣམས་ལ་
བལ་འཁྲུ་བ་སོགས་བྱེད་དུ་བཅུག་པས་དེ་རྣམས་ཀྱི་ལག་པ་བཙོ་བླག་མཁན་ལྟར་གྱུར་པ་
308



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ལ་བརྟེན་ནས་བཅས་ཏེ། འཁྲུ་བ་དང༌། རྨེལ་བ་དང་། འཚེད་དུ་འཇུག་པའོ། །བརྒྱད་པ་
རིན་པོ་ཆེ་ལ་རེག་པའི་སྤང་ལྟུང་ནི། གླེང་གཞི་དྲུག་སྡེས་བྱས་པ་ལ་བརྟེན་ནས་བཅས་ཏེ།
གསེར་ལ་སོགས་པའི་རིན་པོ་ཆེ་ལྷག་པའི་ཡོ་བྱད་དུ་བྱིན་གྱིས་བརླབས་པ་སོགས་ཀྱིས་
རུང་བ་མ་བྱས་པ་ཆགས་སེམས་ཀྱིས་རེག་པའམ། བསྐོས་པས་རེག་ཏུ་བཅུག་པའོ། །སྤྱིར་
འདི་ལྟ་བུ་རུང་བ་བྱ་ཚུལ་ལ་གསུམ་སྟེ། སྦྱིན་བདག་བདག་པོ་ཉིད་དུ་མོས་སུ་གཞུག་པ་
དང༌། ཞལ་ཏ་བྱེད་པ་བདག་པོར་ཁས་ལེན་དུ་གཞུག་པ་དང་། བྱིན་གྱིས་བརླབས་པའོ། །
དགུ་པ་མངོན་ཚན་ཅན་གྱི་སྤང་ལྟུང་ནི། གླེང་གཞི་སྔར་དང་འདྲ། ཁྱིམ་པ་ཉེ་དུ་མ་ཡིན་པ་
ལ་རང་དོན་དུ་གསེར་ལ་སོགས་ལ་བུན་བསྐྱེད་མངོན་ཚན་ཅན་བཏང་སྟེ་བསྐྱེད་ཐོབ་པའོ། །
མངོན་ཚན་ཅན་མ་ཡིན་པ་ལ་ཉེས་པ་མེད་པར་བཤད་དོ། །བཅུ་པ་ཉོ་ཚོང་བྱེད་པའི་སྤང་
ལྟུང་ནི། གླེང་གཞི་འདྲ་བ་ལ། རང་དོན་དུ་ཁེ་སྤོགས་འདོད་པས་རིན་པོ་ཆེ་ལས་གཞན་
པའི་གོས་དང་འབྲུ་སོགས་ཉོ་ཚོང་བྱེད་པའོ། །དེས་ན་གོས་ལ་སོགས་པ་ཉོ་དགོས་པ་རྣམས་
ཁྱིམ་པ་ཉོར་གཞུག་ཅིང་། ཁྱིམ་པ་མེད་ན་གོས་ལ་སོགས་པའི་རིན་རང་གི་བློ་ཚོད་ཀྱིས་
རིན་ཐང་གདབ་པ་ཕ་རོལ་པོའི་མདུན་དུ་བཞག་ནས་འདི་ཙམ་གྱིས་ཆོག་གམ་ཞེས་ལན་
གསུམ་གྱི་བར་གྱི་ཚིག་བརྗོད་པས་ཉོ་བ་ལ་ཉེས་པ་མེད་པར་བཤད་དོ། །
ལྷུང་བཟེད་སོགས་སྡེ་ནི། །ལྟུང་བཟེད་བྱིན་གྱིས་མ་བརླབས་སོགས་ཏེ། དང་པོ་
ལྷུང་བཟེད་ལྷག་པོ་འཆང་བའི་སྤང་ལྟུང་ནི། གླེང་གཞི་དྲུག་སྡེས་ལྷུང་བཟེད་མང་པོ་
བཅངས་པ་ལ་བརྟེན་ནས་བཅས་ཏེ། ལྷུང་བཟེད་ལྷག་པོ་བྱིན་གྱིས་བརླབས་པ་དང་།
གཞན་ལ་བསྔོས་པ་གང་ཡང་མ་བྱས་པར་ཞག་བཅུའི་བར་དུ་བཅངས་ནས་བཅུ་གཅིག་
པའི་སྐྱ་རེངས་ཤར་བ་ན་སྤང་ལྟུང་བསྐྱེད་ཅིང་། ཤན་བརྡེག་ཚུལ་ཡང་གོས་ཀྱི་སྐབས་
309



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བཞིན་ནོ། །གཉིས་པ་ལྷུང་བཟེད་ལྷག་པོ་འཚོལ་བའི་སྤང་ལྟུང་ནི། གླེང་གཞི་ཉེར་དགས་
སྤོས་འཚོང་གི་ཁྱེའུ་ལ་ལྷུང་བཟེད་བསླངས་པ་སོགས་ཀྱི་རྒྱུ་མཚན་ལ་བརྟེན་ནས་བཅས་ཏེ།
སྤྱད་དུ་རུང་བའི་ལྷུང་བཟེད་ཡོད་བཞིན་དུ་འདོད་ཞེན་གྱིས་ཁྱིམ་པ་ཉེ་དུ་མ་ཡིན་པས་ལྷུང་
བཟེད་ལྷག་པོ་བསླངས་པའོ། །དེ་ཡང་ལྷུང་བཟེད་ལྷན་པ་བཞི་མན་ཆད་ཕོག་པ་ཡོད་ན་
གསར་པ་མི་འཚོལ། ལྔ་ཕོག་ན་འཚོལ་རིགས་པས་བཙལ་བ་ལ་ཉེས་པ་མེད་ཅིང་། ལྷུང་
བཟེད་གསར་པ་དགོས་པ་ན་རིན་གྱིས་ཉོས་པ་ལ་ཉེས་པ་མེད་དོ། ། །
གསུམ་པ་འཐག་ཏུ་འཇུག་པའི་སྤང་ལྟུང་ནི། གླེང་གཞི་ཉེར་དགས་འཐག་མཁན་ལ་
སྙན་ཚིག་གིས་བསྟོད་ནས་འཐག་ཏུ་བཅུག་ནས་གླ་རྔན་མ་བྱིན་པ་ལ་བརྟེན་ནས་བཅས་ཏེ།
ཁྱིམ་པ་ཉེ་དུ་མ་ཡིན་པ་ལ་གླ་རྔན་མེད་པར་ཆོས་གོས་ཀྱི་རྒྱུ་རས་ཡུག་སོགས་འཐག་ཏུ་
བཅུག་པའོ། །བཞི་པ་འཐག་པ་བསྐྱེད་པའི་སྤང་ལྟུང་ནི། གླེང་གཞི་ཉེར་དགས་བྱས་པ་ལ་
བརྟེན་ནས་བཅས་ཏེ། ཁྱིམ་པ་ཉེ་དུ་མ་ཡིན་པས་རང་ལ་སྟེར་རྒྱུ་བློས་དཔགས་པའི་རས་
ཡུག་སོགས་བསྔོས་ཚོད་ལས་ཞེང་ཆེ་བ། དཀྱུས་རིང་བ་གྱིས་ཤིག་ཅེས་འདོད་པས་འཐག་
པ་ལ་གླ་རྔན་ཅུང་ཟད་བྱིན་ཏེ་ཐགས་རྒྱ་བསྐྱེད་པའོ། །ལྔ་པ་བྱིན་འཕྲོག་གི་སྤང་ལྟུང་ནི།
གླེང་གཞི་དགའ་བོས་དགེ་སློང་ཆོས་ལ་གོས་བྱིན་པ་སླར་ཕྲོགས་པ་ལ་བརྟེན་ནས་བཅས་ཏེ།
དགེ་སློང་གཞན་ལ་གོས་བྱིན་པ་སླར་འཕྲོག་པར་བྱེད་པའོ། །གོས་ཀྱིས་མཚོན་ཏེ་འཚོ་བའི་
ཡོ་བྱད་གཞན་ལའང་འདྲ་བར་གསུངས་སོ། །དྲུག་པ་བརྟད་པ་ལས་བྱུང་བའི་སྤང་ལྟུང་ནི།
གླེང་གཞི་དགེ་སློང་མང་པོས་དབྱར་གྱི་རྙེད་པ་དབྱར་གྱི་ནང་དུ་བགོས་པ་དང་། དགག་དབྱེ་
ཐོན་ནས་ཀྱང་མ་བགོས་པ་ལ་བརྟེན་ནས་བཅས་ཏེ། དབྱར་རྙེད་ཅེས་པ་དགག་དབྱེའི་དུས་
སུ་སྦྱིན་བདག་འོང་ནས་དགེ་འདུན་ལ་དབྱར་གནས་པའི་ཡོན་འབུལ་བ་དེ་ཡིན་ལ། དེ་
31)



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཉིད་སྦྱིན་བདག་གིས་གློ་བུར་གྱི་རྐྱེན་ལྔ་གང་རུང་གི་དབང་གིས་དགག་དབྱེའི་སྔ་རོལ་དུ་
བརྟད་པ་རྣམས་ནི་དབྱར་གྱི་མཐའི་ཞག་བཅུའི་ནང་དུ་དགེ་འདུན་སྤྱིས་བདག་གིར་བྱས་པ་
ལ་ཉེས་པ་མེད་མོད། དབྱར་གྱི་ནང་ལོགས་ཏེ་དེ་ཚུན་ཆད་དུ་བདག་གིར་བྱེད་པའི་སྤང་
ལྟུང་དང་། དེ་ཉིད་དབྱར་ནང་དུ་སོ་སོར་བགོས་པའི་སྤང་ལྟུང་དང་། དགག་དབྱེ་བྱས་པའི་
སྟོན་ཟླ་ཐ་ཆུང་ཞེས། ཕྱི་དེ་ཉིན་པར་མ་བགོས་པའི་སྤང་ལྟུང་སྟེ་རིགས་གསུམ་དུ་གསུངས་
རྐྱེན་ལྔ་ནི། སྦྱིན་བདག་ཤི་བའི་དོན་དུ་དབྱར་རྙེད་ཕུལ་བ་དང་། འཆི་བར་དོགས་
པས་དེ་ཕུལ་བ་དང་། ནད་པས་དེ་ཕུལ་བ་དང་། ནད་པའི་ཕྱིར་དེ་ཕུལ་བ་དང་། འགྲོ་བར་
ཆས་པས་དེ་ཕུལ་བ་རྣམས་སོ། །དེ་དག་ནི་དབྱར་མཐའི་ཞག་བཅུའི་ནང་དུ་བླངས་ལ།
མཆོད་གནས་བགོ་སྐལ་ལ་གཏོགས་པ་འཆི་བར་དོགས་པ་སོགས་ལ་སྐལ་བ་བྱིན་ནས་
དགེ་འདུན་སྤྱི་ལ་ནི་དགག་དབྱེ་ཐོན་པའི་ཕྱི་དེ་ཉིན་པར་བགོས་སོ། །དབྱར་གྱི་ནང་དུ་ཆོས་
སྨྲ་བ་ལ་ཡོན་ཕུལ་བ་དང༌། དགེ་འདུན་སྤྱི་ལ་ཆོས་སྟོན་གསོལ་བ་ལ་སོགས་པ་རྙེད་པ་
གཞན་རྣམས་ནི་འཕྲལ་འཕྲལ་དུ་བགོས་པས་ཆོག་གོ། བདུན་པ་དགོན་པ་བའི་འབྲལ་
བའི་སྤང་ལྟུང་ནི། གླེང་གཞི་དྲུག་སྡེས་ཆོས་གོས་གྲོང་དུ་བཞག །རང་དགོན་པར་ཡང་མ་
བསྡད། ཆོས་གོས་ཡོད་སར་ཡང་མ་བསྡད་པ་ལ་བརྟེན་ནས་བཅས་ཏེ། དགོན་པར་གནས་
པའི་དགེ་སློང་གིས་ཞག་དྲུག་ཚུན་ཆད་དུ། ཆོས་གོས་རྣམ་གསུམ་བྱིན་བརླབས་ཅན་དང་
བྲལ་བ་ལ་ཉེས་པ་མེད་མོད། ཞག་བདུན་པའི་སྐྱ་རེངས་ཤར་ན་སྤང་ལྟུང་ངོ༌། །བརྒྱད་པ་
དབྱར་གྱི་གོས་རས་ཆེན་གྱི་སྤང་ལྟུང་ནི། གླེང་གཞི་མཉན་ཡོད་དུ་དགེ་སློང་རབ་ཏུ་མང་པོ་
ལ་བརྟེན་ནས་བཅས་ཏེ། དབྱར་གྱི་གོས་རས་ཆེན་དུས་མ་ཡིན་པར་བཙལ་བ་དང་། དུས་
311



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ལས་ལྷག་པར་འཆང་བའོ། །དེ་ཡང་དབྱར་ཁས་ལེན་གྱི་སྔ་རོལ་གྱི་ཟླ་བ་གཅིག་ནས་
བཙལ་ཞིང་། དགག་དབྱེ་བྱས་ནས་ཀྱང་ཟླ་བ་ཕྱེད་ལྔར་འཆང་དུ་རུང་ལ། དེ་ལས་གཞན་
དུ་ཚོལ་སྔས་པ་དང་། བཞག་འཕྱིས་པ་ལ་སྤང་ལྟུང་རེ་རེའོ། །དགུ་པ་བསྔོས་བསྒྱུར་གྱི་སྤང་
ལྟུང་ནི། གླེང་གཞི་ཉེར་དགས་སྦྱིན་བདག་གིས་དགེ་འདུན་ལ་འབུལ་རྒྱུའི་གོས་རང་ལ་
བསྒྱུར་བ་ལ་བརྟེན་ནས་བཅས་ཏེ། གོས་ཀྱིས་མཚོན་པ་ཡོ་བྱད་གཞན་དག་ཀྱང་སྟེ། དགེ་
སློང་གཞན་ལ་བསྔོས་པ་ཤེས་བཞིན་དུ་རང་ལ་བསྒྱུར་བའོ། །དགེ་འདུན་སྡེ་གཉིས་ཀྱི་རྙེད་
པ་ཕན་ཚུན་བསྒྱུར་བར་བྱེད་ན་ཉེས་བྱས་ཙམ་དང་། དགེ་འདུན་མཐུན་པ་ཉིད་ཀྱིས་དགེ་
འདུན་གཞན་ལ་བསྔོས་པའི་རྙེད་པ་དགེ་སློང་གཅིག་གམ་གཉིས་སོགས་ཀྱིས་བདག་གིར་
བྱེད་ན་སྤང་ལྟུང་ངོ༌། །
བཅུ་པ་བསོག་འཇོག་གི་སྤང་ལྟུང་ནི། དགེ་སློང་རབ་ཏུ་མང་པོས་སྨན་བྱིན་གྱིས་
བརླབས་ནས་ཡུན་རིང་དུ་བཞག་པ་རུལ་བ་དང་མྱགས་པ་ལ་བརྟེན་ནས་བཅས་ཏེ། མར་
དང་བུ་རམ་དང་སྦྲང་རྩི་ལ་སོགས་པ་ཞག་བདུན་པར་བྱིན་གྱིས་བརླབས་པའི་སྨན་ཞག་
བདུན་འདས་ནས་ཟ་བའི་ཕྱིར་བརྒྱད་པའི་སྐྱ་རེངས་ཤར་བ་ན་ཡང་བཅངས་པའོ། །དེས་
མཚོན་པར་དུས་རུང་དང་ཐུན་ཚོད་དུ་རུང་བ་རྣམས་ཉིན་ཕྱེད་ཡོལ་བ་སོགས་ཕན་ཆད་དུ་
སྤྱད་པའི་ཕྱིར་འཆང་བ་དང་། འཚོ་བཅང་གི་སྨན་རྣམས་ཀྱང་རོ་དང་ཁ་ཅིག་ལྟུང་བ་མེད་པར་
གསུངས་མོད་དོན་ལ་ཡོད་དེ། ནུས་པ་འགྱུར་ན་སྤང་ལྟུང་བསྐྱེད་དོ། །གཞན་ཡང་བྱིན་ལེན་མ་བྱས་
པའི་ཟས་དང་། རུང་བ་མ་ཡིན་པའི་ཟས་དང་། དེ་དང་འདྲེས་པའི་ཟས་དང་། ཐུན་ཚོད་
དང་དུས་རུང་འདྲེས་པའི་ཟས་སོགས་འཆང་བའང་སྤང་ལྟུང་ཡིན་ཞིང་། ཞག་བདུན་པ་ཉིད་
ཀྱང་བྱིན་བརླབས་ཀྱི་མཐའ་གོང་དུ་རྐྱེན་གྱིས་ཟ་བར་མི་རུང་བ་ཉིད་དུ་གྱུར་པ་ཉིན་མཚན་
312



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འདས་པར་འཆང་ན་སྤང་ལྟུང་ཡིན་ནོ། །ཞག་བདུན་པ་སོགས་ལ་ཐོག་མར་གཞན་གྱི་བྱིན་
ལེན་བྱས། དེ་ནས་བྱིན་གྱིས་བརླབས་ཏེ་རང་གིས་རེག་ཅིང་ལོངས་སྤྱད་ཆོག་པར་བཤད་
པས་ལག་ཉར་མི་འགྱུར་རོ། །ཞག་བདུན་པའི་སྨན་མར་དང་བུ་རམ་ལྟ་བུ་རིགས་མི་མཐུན་
པ་ཕན་ཚུན་ཤན་བརྡེག་མེད་ཀྱང་། རིགས་མཐུན་ཤན་བརྡེག་དཔེར་ན། ཚེས་གཅིག་ལ་བུ་
རམ་ཞིག་རྙེད་པ་བྱིན་གྱིས་བརླབས་ནས། ཚེས་གཉིས་ལྟ་བུ་ལ་བུ་རམ་རྙེད་ན་སྔ་མ་དེ་
ལོངས་སྤྱད་པར་བྱ་ཞིང་། ཕྱི་མ་ནི་བྱིན་གྱིས་བརླབས་པ་དང་ལོངས་སྤྱད་པར་མི་བྱ་བར་
གསུངས་ཤིང་། གལ་ཏེ་ཕྱི་མ་བྱིན་གྱིས་བརླབས་ནས་སྔ་མས་ཞག་བདུན་འདས་ནས་
བརྒྱད་པའི་སྐྱ་རེངས་ཤར་བ་ན་སོག་འཇོག་གི་སྤང་ལྟུང་བསྐྱེད་པའི་ཚེ་ཕྱི་མ་བྱིན་གྱིས་
བརླབས་པ་དེས་ཞག་དྲུག་སོགས་ལས་མ་ལོན་ཀྱང་ལྟུང་བ་གཅིག་ཤོས་དེའི་ཤན་སྟོབས་
ཀྱིས་སྤང་ལྟུང་བསྐྱེད་དོ། །བྱིན་གྱིས་མ་བརླབས་པར་བཞག་ན་ཤན་བརྡེག་པ་མེད་ལ་སོག་
འཇོག་ཏུ་འགྱུར་རོ། །གོས་དང་། ལྷུང་བཟེད་དང་། སྨན་གྱི་ཤན་ཞེས་འདོགས་ཀྱང་དེ་དག་
ཤན་གྱི་ལྟུང་བ་འབྱུང་བའི་གཞི་ཙམ་ལས་ངོ་བོ་ཞག་གི་ཤན་དུ་མཁས་པ་རྣམས་བཞེད་དོ། །
གཉིས་པ་ལྟུང་བྱེད་འབའ་ཞིག་པ་བཤད་པ་ལ་གཉིས་ཏེ། མཚན་ཉིད་དང་མིང་དོན་
གཞི་མཐུན་པས་མདོར་བསྟན་པ་དང་། ཡན་ལག་རྒྱས་པར་བཤད་པའོ། །དང་པོ་ལ་
གཉིས་ཏེ། མཚན་ཉིད་དངོས་དང་། དབྱེ་བའོ། །དང་པོ་ནི། གང་ཞིག་སྤང་འབྲལ་སྔོན་
འགྲོ་སོགས་ཏེ། ལྟུང་བ་གང་ཞིག་འཆོས་པ་ན་དངོས་པོ་སྤང་འབྲལ་སྔོན་དུ་འགྲོ་མི་དགོས་
པར། ལྟུང་བྱེད་རང་རང་གི་མིང་གིས་བཅོས་པས་དག་ཏུ་རུང་བའོ། །གཉིས་པ་ནི། དབྱེ་ན་
ཤེས་བཞིན་སོགས་ཏེ། ལྟུང་བྱེད་དེ་ལའང་དབྱེ་ན་ཤེས་བཞིན་གྱི་སྡེ་སོགས་བཅུ་ཚན་དགུ་སྟེ།
ཤེས་བཞིན་གྱི་རྫུན་སོགས། ས་བོན་འཇོམས་པ་སོགས། མ་བསྐོས་པ་སྟོན་པ་སོགས།
313



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཡང་ཡང་ཟ་བ་སོགས། སྲོག་ཆགས་དང་བཅས་པའི་ཆུ་ལ་སྤྱོད་པ་སོགས། ཟན་གཅོད་དུ་
འཇུག་པ་སོགས། དུད་འགྲོ་གསོད་པ་སོགས། རྐུན་མ་དང་ལྷན་ཅིག་ཏུ་འགྲོ་བ་སོགས།
གྲོང་གཞན་དུ་འགྲོ་བ་སོགས་སོ། །དེ་དག་ཀྱང་། སོ་ཐར་གྱི་མདོར། རྫུན་སྐྱོན་དགེ་སློང་ཕྲ་
མ་དང་། །སྐྱོ་སྔོགས་བྱེད་དང་སྟོན་པ་དང༌། །འདོན་དང་གནས་ངན་ལེན་དང་ཆོས། །
བཤེས་ངོར་བྱེད་དང་ཁྱད་དུ་གསོད། །ཅེས་དང་། ས་བོན་འཕྱ་བ་བསྒོ་བ་དང་། །ཁྲི་དང་
འདིངས་དང་བསྐྱོད་པ་དང་། །ཕྱིས་ནོན་འབྱུང་བ་འདེབས་པ་དང་། །རིམ་པ་གཉིས་སུ་
རྩིག་པའོ། །ཞེས་དང་། མ་བསྐོས་ཉི་མ་ནུབ་པ་དང་། །ཟས་དང་ཆོས་གོས་གཉིས་དག་
དང༌། །དོན་མཐུན་གྲུ་དང་དབེན་པ་གཉིས། །དགེ་སློང་མ་ཡིས་སྦྱོར་བཅུག་པའོ། །ཞེས་དང་།
ཡང་ཡང་དང་ནི་འདུག་གནས་གཅིག །བྱེ་དང་བཅའ་དང་སྟོབ་པ་དང་། །འདུས་དང་དུས་
མིན་སོག་འཇོག་དང་། །ཁ་ནས་མིད་དང་བསོད་པ་ཉིད། །ཅེས་དང་། སྲོག་ཆགས་དང་
བཅས་ཉལ་སར་འདུག །འགྲེང་དང་གཅེར་བུ་དམག་དང་ནི། །ཞག་གཉིས་བཤམ་དཀྲུག་
འགྲོ་བ་དང༌། །བརྡེག་དང་གཟས་དང་གནས་ངན་ལེན། །ཞེས་དང་། བདེ་དང་མེ་དང་
འདུན་པ་དང་། །བསྙེན་པར་མ་རྫོགས་ཆོས་དང་སྨྲ། །དགེ་ཚུལ་ཁ་དོག་བསྒྱུར་བ་དང་། ། རིན་
པོ་ཆེ་དང་ཚ་བའི་དུས། །ཞེས་དང་། དུད་འགྲོ་འགྱོད་པ་སོར་མོ་དང་། །རྩེ་དང་ལྷན་ཅིག་
དངངས་བྱེད་དང་། །སྦེད་དང་གདེངས་མེད་གཞི་མེད་དང་། །སྐྱེས་པ་མེད་པར་ལམ་འགྲོ་
བའོ། །ཞེས་དང་། རྐུ་དང་ཉི་ཤུ་མ་ལོན་དང་། །རྐོ་དང་མགྲོན་དང་བསླབ་པ་དང་། །འཐབ་
དང་མི་སྨྲ་འགྲོ་བ་དང་། །མི་གུས་ཆང་འཐུང་དུས་མིན་པའོ། །ཞེས་དང་། ཟས་བཅས་སྐྱ་
རེང་ད་སྡོད་དང་། །ཁབ་རལ་དང་ནི་ཁྲི་རྐང་དང་། །གདལ་དང་འདིང་དང་གཡན་པ་དང་། །
རས་ཆེན་བདེ་གཤེགས་ཆོས་གོས་སོ། །ཞེས་སྡོམ་དུ་གསུངས་སོ། །
314



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གཉིས་པ་ཡན་ལག་རྒྱས་བཤད་ལ་བཅུ་ཚན་དང་པོ་ནི། རིགས་བཞི་ལས་གཞན་
སོགས་ཏེ། དང་པོ་ཤེས་བཞིན་དུ་རྫུན་སྨྲ་བའི་ལྟུང་བྱེད་ནི། གླེང་གཞི། དགེ་སློང་ཤཱཀྱ་ལག་
བརྒྱུད་ཀྱིས་བྲམ་ཟེ་ལས་རྩོད་པ་ཕམ་ཀྱིས་དོགས་ནས་རྩོད་པའི་དུས་ལས་འདས་ཏེ་ཤེས་
བཞིན་དུ་རྫུན་སྨྲས་པ་ལ་བརྟེན་ནས་བཅས་ཏེ། ཕམ་པ་ལྷག་མ་སྦོམ་པོ་ཉེས་བྱས་རྣམས་
ཀྱི་སྐབས་སུ་བཤད་པའི་རྫུན་རིགས་བཞི་ལས་གཞན་པའི་ཤེས་བཞིན་གྱི་རྫུན་སྨྲ་བའོ། །
གཉིས་པ་སྐྱོན་ནས་སྨྲ་བའི་ལྟུང་བྱེད་ནི། གླེང་གཞི་དྲུག་སྡེས་དགེ་སློང་རྣམས་ལ་ཡན་ལག་
ཉམས་པ་དང་། རིགས་རུས་སོགས་ཀྱི་སྐྱོན་བརྗོད་པས་དེ་དག་ཡིད་མི་བདེ་བར་གྱུར་པ་ལ་
བརྟེན་ནས་བཅས་ཏེ། ལྟུང་བའི་ངོ་བོ་ཡང་དེ་ཉིད་དོ། །
གསུམ་པ་ཕྲ་མ་བྱེད་པའི་ལྟུང་བྱེད་ནི། གླེང་གཞི་དྲུག་སྡེས་དགེ་སློང་རྣམས་ཀྱི་བར་
དུ་ཕྲ་མ་སྣ་ཚོགས་བྱས་པས་བསམ་གཏན་དང་ཀློག་པའི་བར་ཆད་དུ་གྱུར་པ་ལ་བརྟེན་ནས་
བཅས་ཏེ་ལྟུང་བའི་ངོ་བོ་ཡང་དེ་ཉིད་དོ། །བཞི་པ་སྐྱོ་སྔོགས་བྱེད་པའི་ལྟུང་བྱེད་ནི། གླེང་
གཞི་སྔ་མའི་རྗེས་སུ་དགེ་སློང་དེ་དག་ཕན་ཚུན་རྩོད་པར་གྱུར་པ་ན་དགེ་འདུན་དུ་ལོངས་པ་
གཞན་དག་གིས་ལེགས་པར་ཞི་བར་བྱས་པ་ན། དྲུག་སྡེས་འདི་ནི་ལེགས་པར་མ་བྱས་པའོ་
ཞེས་སོགས་ཟེར་བས་སླར་ཡང་རྩོད་པར་གྱུར་པ་ལ་བརྟེན་ནས་བཅས་ཏེ་ངོ་བོ་ཡང་དེ་ཉིད་
དོ། །ལྔ་པ་ཆོས་སྟོན་པའི་ལྟུང་བྱེད་ནི། གླེང་གཞི་འཆར་ཀས་བུད་མེད་ལ་ཆོས་སྟོན་པ་ན་ནུ་
མ་སོགས་ལ་རེག་པས་གཞན་མ་དད་པ་ལ་བརྟེན་ནས་བཅས་ཏེ། ཁྲིམས་གྲོགས་མེད་པར་
ཚིག་དྲུག་ལས་ལྷག་པའི་ཆོས་སྟོན་པའོ། །དྲུག་པ་འདོན་པའི་ལྟུང་བྱེད་ནི། གླེང་གཞི་དྲུག་
སྡེས་དགེ་ཚུལ་དང་ལྷན་ཅིག་ཏུ་རྒོད་བག་གི་བསམ་པས་ཅ་ཅོ་ཆེན་པོ་སོགས་སྣ་ཚོགས་
པའི་སྐད་གདངས་ཀྱིས་ཆོས་འདོན་པར་བྱེད་པ་ན་གཞན་མ་དད་པ་ལ་བརྟེན་ནས་བཅས་
315



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཏེ་ངོ་བོ་ཡང་དེ་ཉིད་དོ། །བདུན་པ་གནས་ངན་ལེན་བརྗོད་པའི་ལྟུང་བྱེད་ནི། གླེང་གཞི་
དྲུག་སྡེས་དགེ་སློང་རྒན་བུ་སྤོ་མགུ་སྤྱོད་པ་དག་གི་ལྟུང་བ་བརྗོད་པས་འཕྱ་བ་ལ་བརྟེན་
ནས་བཅས་ཏེ། དགེ་སློང་གཞན་ལ་ཕམ་ལྷག་གང་རུང་བྱུང་བ་གླེང་བ་ལམ་བསྐོས་བཞིན་དུ།
བསྙེན་པར་མ་རྫོགས་པའི་དྲུང་དུ་དེ་ལྟར་བྱུང་ངོ་ཞེས་སྨྲས་ཤིང་གོ་བར་བྱེད་པའོ། །བརྒྱད་
པ་མི་ཆོས་བླ་མ་བདེན་པར་སྨྲ་བའི་ལྟུང་བྱེད་ནི། གླེང་གཞི་ཉ་པའི་རིགས་ལས་བྱུང་བའི་
དགེ་སློང་ལྔ་བརྒྱས་དགྲ་བཅོམ་པ་ཐོབ་པའི་ཚེ་མུ་གེའི་དུས་ཤིག་ཏུ་ཉ་པའི་དྲུང་དུ་འབྲས་བུ་
ཐོབ་པ་བརྗོད་དེ་འཚོ་བ་བླངས་པ་ལ་བརྟེན་ནས་བཅས་ཏེ། ཡུལ་བསྙེན་པར་མ་རྫོགས་
པ་དང་། རྫོགས་ཀྱང་བདེན་པ་མ་མཐོང་བའི་དྲུང་དུ་དགོས་པ་ཁྱད་པར་ཅན་མེད་བཞིན་དུ་
རང་གིས་མི་ཆོས་བླ་མའི་ཡོན་ཏན་ཐོབ་པ་ལ་ཐོབ་བོ་ཞེས་བདེན་པར་སྨྲ་བའོ། །དགུ་པ་
སྐུར་པ་འདེབས་པའི་ལྟུང་བྱེད་ནི། གླེང་གཞི་འཕགས་པ་གྱད་བུ་ནོར་དགེ་འདུན་གྱི་བྱ་བ་
ལ་ལྷག་པར་བརྩོན་པར་གྱུར་པས་ཆོས་གོས་ངན་པར་གྱུར་པ་ན། དགེ་འདུན་གྱིས་རས་
ཡུག་བྱིན་པའི་ཚེ། མཛའ་བོ་དང་ས་ལས་སྐྱེས་གཉིས་ཀྱིས་དགེ་འདུན་ལ་འདི་དག་ནི་
བཤེས་ངོར་བྱེད་པ་ཡིན་ནོ། །ཞེས་སྐུར་པ་ལ་བརྟེན་ནས་བཅས་ཏེ། རས་ཡུག་གིས་མཚོན་
པ་ཡོ་བྱད་ཅུང་ཟད་བྱིན་པ་ལས་སོ། །བཅུ་པ་ཁྱད་དུ་གསོད་པའི་ལྟུང་བྱེད་ནི། གླེང་གཞི་སོ་
ཐར་གྱི་མདོ་འདོན་པའི་ཚེ་དྲུག་སྡེས་བསླབ་གཞི་ཕྲ་ཞིང་ཕྲ་བ་འདི་དག་བཏོན་པས་ཅི་ཞིག་
བྱ་ཞེས་ཟེར་བ་ལ་བརྟེན་ནས་བཅས་ཏེ་ངོ་བོ་ངག་གི་རིག་བྱེད་དེ་ལྟར་ཉིད་དོ། ། །
བཅུ་ཚན་གཉིས་པ་ནི། ས་བོན་དང་ནི་སོགས་ཏེ། དང་པོ་ས་བོན་དང་སྐྱེ་བ་འཇིག་
པའི་ལྟུང་བྱེད་ནི། གླེང་གཞི་དྲུག་སྡེས་ཤིང་གཅོད་པ་དང་གཅོད་དུ་བཅུག་པ་སོགས་ལ་
བརྟེན་ནས་བཅས་ཏེ། དགོས་པ་ཁྱད་པར་ཅན་མེད་བཞིན་དུ་མེ་སོགས་ཀྱིས་རུང་བར་མ་
316



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བྱས་པའི་ས་བོན་དང་མྱུ་གུ་འཇོམས་སམ་འཇོམས་སུ་འཇུག་པའོ། །དེས་མཚོན་ནས་ལྗོན་
ཤིང་གཅོད་པར་མི་བྱ། ལོ་ཏོག་བརྔ་བ་སོགས་མི་བྱ། ཤིང་འབྲས་མ་སྨིན་པ་དཀྲུག་པར་མི་
བྱ་སྟེ་སོ་སོའི་གྲངས་དང་མཉམ་པའི་ལྟུང་བྱེད་བསྐྱེད་དོ། །གཉིས་པ་འཕྱ་བའི་ལྟུང་བྱེད་ནི།
གླེང་གཞི་མཛའ་བོ་དང་ས་ལས་སྐྱེས་གཉིས་ཀྱིས་ཉེར་དགའ་དང་གཏམ་བྱེད་པ་ན།
འཕགས་པ་གྱད་བུ་ནོར་གནས་མལ་སྟོབས་པ་སོགས་དགེ་འདུན་གྱི་བྱ་བ་ཆོས་བཞིན་དུ་
བྱེད་པ་ལ་རྒྱུ་མེད་པར་འཕྱས་པ་ལ་བརྟེན་ནས་བཅས་ཏེ། དེ་ལྟ་བུ་ལ་དངོས་སམ་ཟུར་
གྱིས་འཕྱ་བའོ། །གསུམ་པ་བསྒོ་བ་རྣ་ལ་གཟོན་པའི་ལྟུང་བྱེད་ནི། གླེང་གཞི་འདུན་པས་
བྱས་པ་ལ་བརྟེན་ནས་བཅས་ཏེ། དགེ་འདུན་གྱིས་ཕྱིར་བཅོས་ལ་འགོད་པའི་ཕྱིར་ལྟུང་བ་
གླེང་བ་ན་ཁས་མི་ལེན་པར་ལན་གཞན་བརྗོད་པའམ་སྤྱོད་པ་སྣ་ཚོགས་ཀྱིས་གཞན་དུ་
བསྒྱུར་བའོ། །བཞི་པ་གནས་མལ་ལས་གྱུར་པའི་ལྟུང་བྱེད་ནི། གླེང་གཞི་དགེ་སློང་ཞལ་ཏ་
བ་མང་པོས་དགེ་འདུན་གྱིས་ལོངས་སྤྱད་པའི་ཁྲི་དང་ཁྲིའུ་དང་། སྟན་དང་སྔས་སོགས་བླ་
གབ་མེད་པར་བོར་ནས་ཕྱིན་པས་ཆུད་ཟོས་པ་ལ་བརྟེན་ནས་བཅས་ཏེ་ངོ་བོ་ཡང་དེ་ཉིད་དོ། །
ལྔ་པ་གདིང་བ་ལས་གྱུར་པའི་ལྟུང་བྱེད་ནི། གླེང་གཞི་འདྲ་བ་ལ། རྩ་སོགས་བཏིང་བ་མ་
བསྡུས་པས་ཕྱོགས་དེ་སྲོག་ཆགས་ཀྱིས་གང་བ་ལ་བརྟེན་ནས་བཅས་ཏེ། དགེ་འདུན་གྱི་
གཙུག་ལག་ཁང་ངམ། རྡོ་བ་དང་། བྱེ་མའི་གཞི་ཉིད་དུ་གྱུར་པའམ། དེ་ལྟ་བུའི་ཉེས་
དམིགས་མེད་ཀྱང་རུང་སྟེ་རྩ་དང་ལོ་མའི་ཚོགས་བཏིང་བ་མ་བསྡུས་པའོ། །ལྟུང་བྱེད་བཞི་
པ་དང་ལྔ་པ་འདི་གཉིས་ལས་བྱེད་པ་པོ་སྟེ་ཞལ་ཏ་བ་ལ་འབྱུང་ངོ་། །དྲུག་པ་སྐྱོད་པའི་ལྟུང་
བྱེད་ནི། གླེང་གཞི་འཆར་ཀས་རང་དང་ལྷན་ཅིག་གནས་པའི་དགེ་སློང་གསར་བུ་དགོས་པ་
གནོད་པ་དང་འཁྲུགས་པ་བཞི་བའི། མེད་པར་གཙུག་ལག་ཁང་གི་ཕྱི་རོལ་ཏུ་བཏོན་པས།
317



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
མཚན་ཐོག་ཐག་སྡུག་བསྔལ་བར་གྱུར་པ་ལ་བརྟེན་ནས་བཅས་ཏེ་ངོ་བོ་ཡང་དེ་ཉིད་དོ། །
བདུན་པ་ཕྱིས་གནོད་བྱེད་པའི་ལྟུང་བྱེད་ནི། གླེང་གཞི་ཉེར་དགས་གྲོགས་དགེ་སློང་གཞན་
ལུས་ཀྱིས་རྫིསན་བ་དང་འཇིགས་པའི་དབང་དུ་གྱུར་བ་མ་གཏོགས་པ། ཤིང་གནོན་པ་དང་། དེས་མཚོན་
པ་ཐོ་འཚམས་པའི་བྱ་བ་མཐའ་དག་གོ། བརྒྱད་པ་རྩ་བ་དབྱུང་བ་ལ་འདུག་པའི་ལྟུང་བྱེད་ནི།
གླེང་གཞི་ཉེར་དགས་བསོད་སྙོམས་པ་ཞིག་ལ་གནོད་སེམས་ཀྱིས་བྱས་པ་ལ་བརྟེན་ནས་
བཅས་ཏེ། དགེ་སློང་གཞན་ལ་གནོད་པའི་ཕྱིར་དགེ་འདུན་གྱི་ཁང་སྟེང་མལ་ཁྲིའི་རྐང་བས་
བུག་པ་བརྟོལ་ཏེ་ལུས་ཀྱི་ལྗིད་ཀྱིས་གནོན་པའོ། །དགུ་པ་སྲོག་ཆགས་དང་བཅས་པ་ལ་
སྤྱོད་པའི་ལྟུང་བྱེད་ནི། གླེང་གཞི་འདུན་པས་སྲོག་ཆགས་དང་བཅས་པའི་ཆུ་ལ་ལོ་མ་ལ་
སོགས་པ་འདེབས་ཤིང་སྤྱད་པ་ལ་བརྟེན་ནས་བཅས་ཏེ། གཞན་དོན་དུ་སྲོག་ཆགས་དང་
བཅས་པའི་ཆུ་དང་རྩ་དང་ཤིང་ལ་སོགས་པ་ལ་དེར་ཤེས་བཞིན་དུ་སྤྱོད་པའོ། །བཅུ་པ་རིམ་
པ་ལྷག་པར་རྩིག་པའི་ལྟུང་བྱེད་ནི། གླེང་གཞི་དྲུག་སྡེས་ཉི་མ་གཅིག་ལ་གཙུག་ལག་ཁང་
ཡོངས་སུ་རྫོགས་པ་ཞིག་བྱས་ནས་དེའི་ནུབ་མོ་ཞིག་པ་ལ་བརྟེན་ནས་བཅས་ཏེ། ཆར་ཆུའི་
འཇིགས་རྐྱེན་ཡོད་སར་སྐྱོབས་མ་བྱས་པར་ཉི་མ་གཅིག་ལ་ཕ་གུ་རིམ་པ་གསུམ་ལས་ལྷག་
པར་རྩིག་པའི་ལྟུང་བྱེད་དོ། ། །
བཅུ་ཚན་གསུམ་པ་ནི། མ་བསྐོས་དགེ་སློང་མ་སོགས་ཏེ། དང་པོ་མ་བསྐོས་པར་
སྟོན་པའི་ལྟུང་བྱེད་ནི། གླེང་གཞི་དྲུག་སྡེས་ཆོས་སྟོན་པ་ན། དགེ་སློང་མ་དང་ཀུན་ཏུ་རྩེ་བ་
དང་ལུས་ལ་རེག་པ་ལ་སོགས་པ་བྱས་པ་ལ་བརྟེན་ནས་བཅས་ཏེ། དགེ་སློང་མའི་སྟོན་པར་
དགེ་འདུན་གྱིས་མ་བསྐོས་བཞིན་དུ་ཆོས་སྟོན་པའོ། །གཉིས་པ་ཉི་མ་ནུབ་ནས་སྟོན་པའི་
ལྟུང་བྱེད་ནི། དགེ་སློང་དགའ་བྱེད་ཀྱིས་དགེ་སློང་མ་ཨུཏྤ་ལའི་མདོག་འཁོར་བཅས་ལ་ཉི་
318



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
མ་ནུབ་ཀྱི་བར་དུ་ཆོས་བསྟན་པས་དགེ་སློང་མ་འཁོར་བཅས་མཉན་ཡོད་དུ་ཕྱིན་པ་ན་སྒོ་
བཅད་པར་གྱུར་ཏེ། ཕྱི་རོལ་དུ་ཆོམ་རྐུན་གྱིས་གཙེས་པ་ལ་བརྟེན་ནས་བཅས་ཏེ། དགག་
དབྱེ་བྱས་པའི་མཚན་མོ་ལྟ་བུ་མཚན་ཐོག་ཐག་ཏུ་ཆོས་སྟོན་པའི་སྐབས་མ་གཏོགས་པར་
དགེ་སློང་མ་ལ་ཉི་མ་ནུབ་རྗེས་སུ་ཤེས་བཞིན་དུ་ཆོས་སྟོན་པའོ། །གསུམ་པ་ཟས་ཀྱི་ཕྱིར་
སྟོན་ནོ་ཞེས་འཕྱ་བའི་ལྟུང་བྱེད་ནི། གླེང་གཞི་འཕགས་པ་དགའ་བྱེད་དགེ་སློང་མ་ལ་ཆོས་
སྟོན་པ་ན་དགེ་སློང་མས་ཟས་ཅུང་ཟད་ཕུལ་བ་ཉེར་དགས་མ་བཟོད་ནས། ཟས་ཅུང་ཟད་
ཀྱི་ཆེད་དུ་ཆོས་སྟོན་ཏོ་ཞེས་ཟེར་བ་ལ་བརྟེན་ནས་བཅས་ཏེ། དགེ་སློང་མའི་སྟོན་པར་
བསྐོས་པའི་དགེ་སློང་ལ་ཕྲག་དོག་གིས་འཕྱ་བའོ། །བཞི་པ་དགེ་སློང་མའི་གོས་བྱེད་པའི་
ལྟུང་བྱེད་ནི། གླེང་གཞི་འཆར་ཀས་སྦེད་མའི་ཆོས་གོས་དྲ་བ་དང་ཚེམ་པ་ལ་སོགས་པ་བྱས་
པ་བརྟེན་ནས་བཅས་ཏེ། དགེ་སློང་མ་ཉེ་དུ་མ་ཡིན་པའི་གོས་སོ། །ལྔ་པ་གོས་སྦྱིན་པའི་
ལྟུང་བྱེད་ནི། གླེང་གཞི་ཚོང་དཔོན་གྱི་རིགས་ལས་རབ་ཏུ་བྱུང་བའི་དགེ་སློང་གིས་རང་གི་
ཆུང་མ་རྙིང་པ་ཡིན་པའི་དགེ་སློང་མ་ལ་སྣམ་སྦྱར་བྱིན་པ་ལ་བརྟེན་ནས་བཅས་ཏེ། དགེ་
སློང་མ་ཉེ་དུ་མ་ཡིན་པ་ལའོ། །དྲུག་པ་དགེ་སློང་མ་དང་ལྷན་ཅིག་ཏུ་ལམ་དུ་འགྲོ་བའི་ལྟུང་
བྱེད་ནི། གླེང་གཞི་དྲུག་སྡེས་དགེ་སློང་མ་བཅུ་གཉིས་སྡེ་དང་ལྷན་ཅིག་ཏུ་ལམ་རིང་པོའི་
བར་དུ་འདའ་བར་བྱེད་པ་ལ་བརྟེན་ནས་བཅས་ཏེ། འཇིགས་ཉེན་གྱི་དོགས་པ་མེད་པར་
དགེ་སློང་མ་དང་ལྷན་ཅིག་ཏུ་རྒྱང་གྲགས་ལྷག་འདའ་བར་བྱེད་པའོ། །རྒྱང་གྲགས་ཕྱེད་
འགྲོ་ན་ཉེས་བྱས་སོ། །བདུན་པ་དགེ་སློང་མ་དང་ལྷན་ཅིག་གྲུར་འཇུག་པའི་ལྟུང་བྱེད་ནི།
གླེང་གཞི་འདྲ་ཞིང་ངོ་བོ་ཆུ་བོའི་གཞུང་ལ་རྒྱང་གྲགས་འདའ་བའོ། །ཆུ་བོའི་ཐད་ཀར་ཕ་
རོལ་ཏུ་འགྲོ་བ་ལ་ལྟུང་བ་མེད་པར་གསུངས་སོ། །བརྒྱད་པ་དགེ་སློང་མ་དང་ལྷན་ཅིག་
319



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དབེན་པ་སྐྱབས་ཡོད་དུ་འདུག་པའི་ལྟུང་བྱེད་ནི། གླེང་གཞི་འཆར་ཀས་སྲེད་མ་དང་ལྷན་
ཅིག་ཏུ་འདུག་སྟེ། སྔོན་སྤྱད་པ་རྣམས་དྲན་པར་བྱས་པ་ལ་བརྟེན་ནས་བཅས་ཏེ། ཁྲིམས་
གྲོགས་མེད་པར་བར་འདོམ་གང་གིས་ཆོད་པར་ས་ལ་འདུག་པའོ། །དགུ་པ་དབེན་པ་
སྐྱབས་ཡོད་དུ་འགྲེང་བའི་ལྟུང་བྱེད་ནི། གླེང་གཞི་དང་ངོ་བོ་འགྲེང་བའི་ཁྱད་མ་གཏོགས་
འདྲའོ། །བཅུ་པ་དགེ་སློང་མས་ཟས་སྦྱོར་དུ་འཇུག་པའི་ལྟུང་བྱེད་ནི། གླེང་གཞི་དྲུག་སྡེས་
བཅུ་གཉིས་སྡེ་ཁྱིམ་པར་ཟས་སྦྱོར་དུ་བཅུག་པ་ལ་བརྟེན་ནས་བཅས་ཏེ། རང་ཉིད་ལ་ཐོས་
སོགས་ཀྱི་ཡོན་ཏན་མེད་བཞིན་དུ་དགེ་སློང་མ་ཉེ་དུ་མ་ཡིན་པས་ཁྱིམ་བདག་གི་རྩར་དགེ་
སློང་གི་ཡོན་ཏན་བསྔགས་ནས་ཟས་སྦྱོར་དུ་བཅུག་སྟེ་ཟོས་པའོ། །
བཅུ་ཚན་བཞི་པ་ནི། ནད་ཀྱིས་བཏབ་དང་སོགས་ཏེ། དང་པོ་ཡང་ཡང་ཟ་བའི་ལྟུང་
བྱེད་ནི། གླེང་གཞི་སྟོན་པ་འཁོར་བཅས་ཁྱིམ་བདག་དྲག་ཤུལ་ཅན་གྱིས་གདུགས་ཚོད་ལ་
སྤྱན་དྲངས་པའི་ཚེ། དྲུག་སྡེས་ཁྱིམ་གཞན་ནས་བསླངས་ཏེ་ལོངས་སྤྱད། སླར་ཡང་དྲག་
ཤུལ་ཅན་དུ་སོང་སྟེ་ཟས་ལ་ལོངས་སྤྱད་པ་ལ་བརྟེན་ནས་བཅས་ཏེ། ན་བ་དང་། ལས་བྱས་
པ་དང་། ལམ་དུ་འོངས་པ། མུ་གེའི་སྐབས་རྣམས་མ་ཡིན་པར་ཉི་མ་གཅིག་གི་ནང་དུ་ཁྱིམ་
པ་ཉེ་དུ་མ་ཡིན་པ་ལས་དུས་རུང་གི་ཁ་ཟས་ཀྱི་བསོད་སྙོམས་གཉིས་གཅིག་ཆར་རམ་སྔ་ཕྱི་
རྙེད་ཀྱང་རུང་སྟེ་ཡང་ཡང་ལོངས་སྤྱོད་པའོ། །གཉིས་པ་མུ་སྟེགས་ཅན་གྱི་འདུག་གནས་སུ་
ཟ་བའི་ལྟུང་བྱེད་ནི། གླེང་གཞི་དྲུག་སྡེས་བྱས་པ་ལ་བརྟེན་ནས་བཅས་ཏེ། མུ་སྟེགས་པའི་
རབ་བྱུང་ཡོད་པའི་ཁྱིམ་དུ་དགེ་སློང་ནད་པ་མ་ཡིན་པས་ཞག་གཅིག་ལས་ལྷག་པར་གནས་
ཏེ་ཁ་ཟས་ལ་ལོངས་སྤྱོད་པའོ། །གསུམ་པ་ལྷུང་བཟེད་དོ་གསུམ་ལས་ལྷག་པར་ལེན་པའི་
ལྟུང་བྱེད་ནི། གླེང་གཞི་དྲུག་སྡེས་ཁྱིམ་བདག་གི་བུ་མོ་བག་ལ་རྫོང་རྒྱུའི་འཁུར་བ་ནན་གྱིས་
320



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བསླངས་པས་འགྲོ་ཐེབས་བཅག་པ་ལ་བརྟེན་ནས་བཅས་ཏེ། ཁྱིམ་པ་ཉེ་དུ་མ་ཡིན་པ་ལ་
དུས་གཅིག་ཏུ་ལྷུང་བཟེད་གཉིས་སམ་གསུམ་ཁེངས་པ་ལས་ལྷག་པའི་ཕྱེ་དང་འཁུར་བ་
བསླངས་ནས་ལོངས་སྤྱོད་པའོ། །བཞི་པ་སྤངས་པ་ཟ་བའི་ལྟུང་བྱེད་ནི། གླེང་གཞི་བཅོམ་
ལྡན་འདས་ཀྱིས་ཟས་སྤངས་པ་ཟ་བ་མི་བྱའོ་ཞེས་གསུངས་ཀྱང་དྲུག་སྡེས་འགལ་བར་བྱེད་
པ་ལ་བརྟེན་ནས་བཅས་ཏེ། ན་བ་མ་ཡིན་པས་བཟའ་བཅའ་དུས་སུ་རུང་བ་ལོངས་སྤྱད་
ཚར་ནས་མི་ཟ་བའི་བསམ་པས་སྤངས་པ་ལྷག་པོར་གྱི་ཆོ་ག་མ་བྱས་པར་སླར་ཡང་ཟ་བའོ། །
དུས་རུང་གི་བཟའ་བ་ལྔ་དང་བཅའ་བ་ལྔ་ནི། ཚིག་ལེ་ལས། སྣ་ཚོགས་ཆན་དང་ཟན་དང་ཤ །
ཕྱེ་དང་འཁུར་བ་བཟའ་བ་སྟེ། །རྩ་བ་སྡོང་པོ་མེ་ཏོག་འབྲས། །ལོ་མ་ཡང་ནི་བཅའ་བ་ལྔ། །
ཞེས་སོ། །ཀ་ར་དང་བུ་རམ་ནི་སྤྱིར་བཅའ་བ་ཡིན་ཀྱང་དུས་རུང་གི་མ་ཡིན་ནོ། །
ལྔ་པ་སྤངས་པ་སྟོབ་པའི་ལྟུང་བྱེད་ནི། གླེང་གཞི་རྒན་ཞུགས་ཤིག་གིས་སློབ་དཔོན་
ལ་སྙིང་ནད་ཀྱིས་སྤངས་ཟིན་བསྟབས་པ་ལ་བརྟེན་ནས་བཅས་ཏེ། དགེ་སློང་གཞན་གྱིས་
སྤངས་པའི་ཟས་ལྷག་པོར་མ་བྱས་པར་དེ་ཉིད་ལ་སྟོབས་པའོ། །འདི་གཉིས་ལ་ལྷག་པོར་
གྱི་ཆོ་ག་བྱས་ན་ལྟུང་བ་འབྱུང་བ་མ་ཡིན་ནོ། །དྲུག་པ་འདུས་ནས་ཟ་བའི་ལྟུང་བྱེད་ནི། གླེང་
གཞི་ལྷ་སྦྱིན་འཁོར་བཅས་ཀྱིས་དགེ་འདུན་འབྱེད་པའི་ཕྱིར་ལྷན་ཅིག་འདུས་ནས་ཁ་ཟས་
ལ་ལོངས་སྤྱད་པ་ལ་བརྟེན་ནས་བཅས་ཏེ། མཚམས་ནང་དུ་དགེ་འདུན་སྤྱི་དང་བསམ་པ་
མི་མཐུན་པས་ཀུན་ནས་བསླངས་ཏེ་མང་པོ་འདུས་ནས་ཟ་བའོ། །བདུན་པ་དུས་མ་ཡིན་
པར་ཟ་བའི་ལྟུང་བྱེད་ནི། གླེང་གཞི་གཞོན་ནུ་བཅུ་བདུན་སྡེས་སྔ་དྲོའི་དུས་སུ་བསོད་
སྙོམས་མ་རྙེད། ཕྱི་དྲོ་རྙེད་པ་ལོངས་སྤྱད་པ་ལ་བརྟེན་ནས་བཅས་ཏེ། ན་བ་སོགས་ཀྱི་རྐྱེན་
མེད་པར་རང་བཞིན་དུ་གནས་པས་རང་གླིང་གི་ཉི་མ་ཕྱེད་ཡོལ་ནས་སྐྱ་རེངས་མ་ཤར་གྱི་
321



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བར་དུ་དུས་རུང་གི་ཟས་ལ་ལོངས་སྤྱོད་པའོ། །བརྒྱད་པ་སོག་འཇོག་བྱས་པ་ཟ་བའི་ལྟུང་
བྱེད་ནི། གླེང་གཞི་དགེ་སློང་ནག་པོ་པས་འབྲས་ཆན་མང་དུ་བླངས་པས་སོག་འཇོག་བྱས་
པ་ལ་བརྟེན་ནས་བཅས་ཏེ། མུ་གེའི་དུས་མིན་པར་སྨན་རྣམ་པ་བཞི་གང་རུང་བྱིན་རླབས་
ཀྱི་མཐའམ། ལོངས་སྤྱོད་ཀྱི་མཐའ་ཞིག་པས་སོག་འཇོག་ཏུ་འགྱུར་བ་ཉིད་ཟ་བའོ། །དེ་
ལས་འཕྲོས་པ་ལག་ཉ་དང་སོགས་ཀྱི་བསྡུས་པ་མཚམས་བཙོས་ནང་དུ་ཞག་ལོན་སོགས་
ཀྱང་ལྟུང་བྱེད་དོ། །དགུ་པ་བྱིན་ལེན་མ་བྱས་པ་ཟ་བའི་ལྟུང་བྱེད་ནི། གླེང་གཞི་དགེ་སློང་
ནག་པོ་པས་དུར་ཁྲོད་ཀྱི་ཟས་གོས་རང་དགར་ལོངས་སྤྱད་པ་ལ་བརྟེན་ནས་བཅས་ཏེ།
སྨན་བཞི་ནད་སོགས་ཀྱི་རྐྱེན་མེད་པར་བྱིན་ལེན་མ་བྱས་པར་མགུལ་ནས་མིད་པའོ། །བཅུ་
པ་ཟས་བསོད་པ་སློང་བའི་ལྟུང་བྱེད་ནི། གླེང་གཞི་སྟོན་པ་འཁོར་བཅས་ཁྱིམ་བདག་གི་
གདུགས་ཚོད་གསོལ་ཟིན་པ་དང༌། དྲུག་སྡེས་སླེབ་པ་ལ་ལྷག་མ་བྱིན་པས་མ་མགུ་སྟེ།
ཁྱིམ་བདག་གཞན་ལ་ཟས་བཟང་པོ་བསླངས་པ་ལ་བརྟེན་ནས་བཅས་ཏེ། ཁྱིམ་པ་ཉེ་དུ་མ་
ཡིན་པ་ལས་ཞོ་དང་། མར་དང་། ཉ་ཤ་དང་། ཤ་སྐམ་སོགས་ཁ་ཟས་བསོད་པ་སློང་བའོ། །
གཞན་སློང་དུ་བཅུག་ན་ཉེས་བྱས་སོ། །བཅུ་ཚན་ལྔ་པ་ནི། ཆུ་ཚགས་མེད་པར་སོགས་ཏེ།
དང་པོ་སྲོག་ཆགས་དང་བཅས་པའི་ཆུ་ལ་ལོངས་སྤྱོད་པའི་ལྟུང་བྱེད་ནི། གླེང་གཞི་འདུན་པ་
ལས་ཏེ་སྔར་བཤད་ཟིན་ལ། རང་དོན་དུ་སྲོག་ཆགས་དང་བཅས་པའི་ཆུ་དང་རྩ་ལ་སོགས་
པ་ལོངས་སྤྱོད་པ་དང་། སྤྱོད་དུ་འཇུག་པའོ། །སྲོག་ཆགས་ལ་འཚེ་བ་གཞན་ཡང་ངོ༌། །
གཉིས་པ་ཉལ་པོ་བྱེད་པར་ཤོམ་པའི་ཁྱིམ་ན་འདུག་པའི་ལྟུང་བྱེད་ནི། གླེང་གཞི་ཉེར་
དགས་སྤོས་འཚོང་གི་ཁྱེའུ་རང་གི་ཆུང་མ་དང་ཉལ་པོ་བྱེད་པའི་བར་ཆད་བྱས་པ་ལ་བརྟེན་
ནས་བཅས་ཏེ། ཁྱིམ་པ་ཕོ་མོ་ཉལ་པོ་བྱེད་པ་ལ་ཕྱོགས་པའི་ནང་ན་འདུག་པའོ། །གསུམ་པ་
322



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཉལ་པོ་བྱེད་པར་ཤོམ་པའི་ཁྱིམ་ན་འགྲེང་བའི་ལྟུང་བྱེད་ནི། གླེང་གཞི་དང་ངོ་བོ་གཉིས་
ཀར་འགྲེང་བ་དང་འདུག་པའི་ཁྱད་ཙམ་མ་གཏོགས་འདྲའོ། །བཞི་པ་གཅེར་བུ་པ་ལ་ཟས་
སྦྱིན་པའི་ལྟུང་བྱེད་ནི། གླེང་གཞི་ཀུན་དགའ་བོས་གཅེར་བུ་མ་རྒན་གཞོན་གཉིས་ཀྱི་རྒན་
པ་ལ་འཁུར་བ་གཅིག་དང་། གཞོན་པ་ལ་གཉིས་བྱིན་པས་རྒན་མོས་སྐུར་པ་ལ་བརྟེན་ནས་
བཅས་ཏེ། ཕྱི་རོལ་པར་གཏོགས་པའི་ཕོ་མོ་གང་ཡང་རུང་བ་ལ་དགོས་པ་མེད་པར་ཟས་
སོགས་སྟེར་བའོ། །དམིགས་བསལ་ཉེ་དུ་དང་། རབ་ཏུ་བྱུང་བ་ལ་ལྟོས་པ་དང་། ནད་པ་ནི་
མ་གཏོགས་སོ། །ལྔ་པ་དམག་ལ་ལྟ་བའི་ལྟུང་བྱེད་ནི། གླེང་གཞི་རྒྱལ་པོ་གསལ་རྒྱལ་གྱིས་
རི་བྲག་པ་ལ་དམག་འདྲེན་པའི་དུས་སུ་དྲུག་སྡེས་དམག་ལ་སྨད་པ་ལ་བརྟེན་ནས་བཅས་ཏེ།
རྒྱལ་པོ་སོགས་ཀྱིས་པོས་པ་དང་། འཇིགས་པའི་དབང་གིས་མ་ཡིན་པར་དགེ་འདུན་གྱི་
མཚམས་ཀྱི་ཉེ་འཁོར་ལས་འདས་ཏེ་དམག་གི་ཚོགས་ལ་བལྟ་བ་དང་། སྨོད་པ་སོགས་སོ། །
དྲུག་པ་དམག་གི་ནང་དུ་འདུག་པའི་ལྟུང་བྱེད་ནི། གླེང་གཞི་སྔར་གྱི་འཕྲོ་ལས་ཁྱིམ་བདག་
མགོན་མེད་ཟས་སྦྱིན་དམག་ནང་དུ་གནས་པ་ན། དགེ་སློང་དང་འཕྲད་པར་འདོད་ནས་
བོས་པས་གཞན་འགྲོར་མ་བཏུབ་པར། དྲུག་སྡེས་ཕྱིན་ནས་དམག་ལ་འཕྱས་པ་ལ་བརྟེན་
ནས་བཅས་ཏེ། དགོས་པ་དེ་དག་མེད་པར་དམག་གི་ནང་ན་ཞག་གཉིས་འདས་པའོ། ། །
བདུན་པ་བཤམས་པ་དཀྲུག་པའི་ལྟུང་བྱེད་ནི། གླེང་གཞི་སྔར་གྱི་འཕྲོ་ལས་དཔུང་
གི་ཚོགས་དང་གོ་ཆའི་ཚོགས་རྒྱལ་པོས་བཤམས་པ་ལས་དྲུག་སྡེས་གཞན་དུ་དཀྲུག་པ་ལ་
བརྟེན་ནས་བཅས་ཏེ་ངོ་བོ་ཡང་དེ་ཉིད་དོ། །བརྒྱད་པ་བརྡེག་པའི་ལྟུང་བྱེད་ནི། གླེང་གཞི་
འཆར་ཀས་གཞོན་ནུ་བཅུ་བདུན་སྡེ། ཕན་ཚུན་གཅིག་ལ་གཅིག་བརྡེག་ཏུ་བཅུག་པ་ལ་
བརྟེན་ནས་བཅས་ཏེ། དགེ་སློང་གཞན་ལ་གནོད་པའི་བསམ་པས་ལུས་སམ། ལག་པའམ།
323



H་
རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
དབྱུག་པ་ལ་སོགས་པས་བརྡེག་པའམ། བརྡེག་ཏུ་བཅུག་པའོ། །དགུ་པ་བརྡེག་པར་བཟས་
པའི་ལྟུང་བྱེད་ནི། གླེང་གཞི་འདྲ་ལ་ངོ་བོ་བརྡེག་པར་བརྩམས་པའོ། །བཅུ་པ་གནས་ངན་
ལེན་འཆབ་པའི་ལྟུང་བྱེད་ནི། གླེང་གཞི་ཉེར་དགས་བུ་མོ་ཞིག་ལ་རེག་པ་སྣ་ཚོགས་པ་བྱས་པ།
དགེ་སློང་ཆོས་ལ་འཆབ་ཏུ་བཅུག་པ་ལ་བརྟེན་ནས་བཅས་ཏེ། འཐོལ་ཡུལ་ཡོད་བཞིན་དུ།
དགེ་སློང་གཞན་གྱི་ཕམ་ལྷག་དགོས་པ་ཁྱད་པར་ཅན་མེད་པར་ཉིན་ཞག་གཅིག་འདས་
པར་འཆབ་པའོ། །ལྟུང་བ་གཞན་འཆབ་ན་ནི་ཉེས་བྱས་སོ། །བཅུ་ཚན་དྲུག་པ་ནི། གནོད་
པའི་སེམས་ཀྱིས་སོགས་ཏེ། དང་པོ་ཟན་གཅོད་དུ་འཇུག་པའི་ལྟུང་བྱེད་ནི། གླེང་གཞི་
ཉེར་དགའི་གནས་ངན་ལེན་བརྗོད་པ་ན། དགེ་སློང་ཆོས་ལ་གནོད་སེམས་ཀྱིས་གདུགས་
ཚོད་ཀྱི་དུས་ལ་མ་བབ་བོ་ཞེས་དང༌། དུས་ཡོལ་བ་བརྗོད་པའི་སྒོ་ནས་ཟས་བཀག་པ་ལ་
བརྟེན་ནས་བཅས་ཏེ། དགེ་སློང་གཞན་ལ་གནོད་པའི་བསམ་པས་དུས་རུང་གི་ཟས་གཅོད་
པའོ། །གཉིས་པ་མེ་ལ་རེག་པའི་ལྟུང་བྱེད་ནི། གླེང་གཞི་དྲུག་སྡེས་མེ་ཟོར་དུ་འཕེན་པ་དང་
འགལ་མེ་བསྐོར་བ་ལ་བརྟེན་ནས་བཅས་ཏེ། ཆོས་ལྡན་གྱི་བྱ་བའི་ཆེད་དུ་མ་ཡིན་པར་མེ་
ལ་རེག་ཅིང་རྒོད་བག་གིས་རྩེ་བ་བྱེད་པ་དང་། བྱེད་དུ་འཇུག་པའོ། །དཀོན་མཆོག་གསུམ་
དང་མཁན་སློབ་ཀྱི་བྱ་བ་དང་། རང་གི་ལྷུང་བཟེད་དང་ཆོས་གོས་ཁ་བསྒྱུར་བའི་དུས་དང་།
དགེ་སློང་ནད་པའི་དོན་དུ་མེ་ལ་རེག་པ་ལ་ལྟུང་བ་མེད་དོ། །གསུམ་པ་འདུན་པ་ཕྱིར་
བསྒྱུར་གྱི་ལྟུང་བྱེད་ནི། གླེང་གཞི་དྲུག་སྡེ་འཐོར་བའི་ཚེ་བཅུ་བདུན་སྡེས་སྔོན་དྲུག་སྡེས་
བརྙས་པ་རྣམས་དྲན་ཏེ། ཉེར་དགའ་དགེ་འདུན་གྱི་གནས་ནས་དབྱུང་བའི་ཐབས་བྱས་
པས་དགའ་བོས་འདུན་པ་ཕུལ། ཉེར་དགས་དགའ་བོའི་དྲུང་དུ་སོང་སྟེ་སྨྲེ་སྔགས་བཏོན་པས།
དགའ་བོས་དགེ་འདུན་ལ་འདུན་པ་ཕྱིར་བྱིན་ཅིག་ཅེས་ཟེར་བ་ལ་བརྟེན་ནས་བཅས་ཏེ། དགེ་
324



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འདུན་ལ་ལས་ལ་མི་མཐུན་པ་མེད་པའི་འདུན་པ་ཕུལ་རྗེས་འགྱོད་པས་འདུན་པ་ཕྱིར་
བཟློག་པར་བྱེད་པའོ། །བཞི་པ་མ་རྫོགས་པ་དང་ལྷན་ཅིག་ཉལ་བའི་ལྟུང་བྱེད་ནི། གླེང་
གཞི་ཉེར་དགས་རང་གི་དགེ་ཚུལ་དང་ནུབ་གཉིས་ལས་ལྷག་པར་ལྷན་ཅིག་ཏུ་གནས་པ་ལ་
བརྟེན་ནས་བཅས་ཏེ། ན་བ་སོགས་ཀྱི་རྐྱེན་མེད་པར་བསྙེན་པར་མ་རྫོགས་པ་དང་
མཚམས་ཆུང་གཅིག་གི་ནང་དུ་ནུབ་གཉིས་ལས་ལྷག་པར་ཉལ་བ་སྟེ། ཁྲུ་ཕྱེད་དང་དགུས་
བར་དུ་ཆོད་ན་ལྟུང་བ་མེད་པའང་བཤད་དོ། ། །
ལྔ་པ་སྡིག་ལྟ་མི་གཏོང་བའི་ལྟུང་བྱེད་ནི། གླེང་གཞི་དགེ་སློང་འཆི་ལྟས་ཀྱིས་བཅོམ་
ལྡན་འདས་ཀྱིས་བར་དུ་གཅོད་པའི་ཆོས་སུ་གསུངས་པ་དག་ལ་ཡིད་མི་ཆེས་པའི་སྡིག་ལྟ་
བྱུང་བ་དགེ་འདུན་གྱིས་བཟློག་ཀྱང་མ་བཏང་བ་ལ་བརྟེན་ནས་བཅས་ཏེ། འདི་ལྟར་ཆང་
འཐུང་བས་ནི་དགེ་སློང་ལ་ཅང་དུ་མི་འགྱུར་རོ་ཞེས་པ་ལྟ་བུ་ཉེས་མེད་དུ་སྨྲ་བའི་སྡིག་ལྟ་
སྐྱེས་པ་བཟློག་བྱེད་ཀྱི་རྐྱེན་ལྔས་བཟློག་ཀྱང་མི་བཏང་བའོ། །དྲུག་པ་སྤངས་པའི་རྗེས་སུ་
ཕྱོགས་པའི་ལྟུང་བྱེད་ནི། གླེང་གཞི་སྔ་མའི་འཕྲོ་འཆི་ལྟས་གནས་ནས་ཕྱུང་བའི་ཚེ་ཉེར་
དགས་དེ་དང་ལྷན་ཅིག་ཏུ་གནས་ནས་ཕན་ཚུན་མཐུན་པར་བྱས་པ་ལ་བརྟེན་ནས་བཅས་ཏེ།
དགེ་འདུན་གྱིས་སྤངས་པའི་དགེ་སློང་དང་ལྷན་ཅིག་ཏུ་སྤྱོད་ལམ་མཐུན་པས་མཚན་གཅིག་
འདའ་བའོ། །གནས་ནས་ཕྱུང་བ་དེ་ན་བ་དང་། སྡིག་ལྟ་དང་བྲལ་བའི་སླད་དུ་ལུང་འབོག་
པ་སོགས་ལ་ནི་ལྟུང་བ་མེད་དོ། ། །
བདུན་པ་དགེ་ཚུལ་བསྙིལ་བ་བསྡུད་བའི་ལྟུང་བྱེད་ནི། གླེང་གཞི་ཉེར་དགའི་དགེ་
ཚུལ་གཉིས་ཀྱིས་འཕྱར་གཡེང་གི་སྤྱོད་པ་སྣ་ཚོགས་བྱས་པས་གནས་ནས་ཕྱུང་བ་ན། ཉེར་
དགས་དེ་དག་དང་ལྷན་ཅིག་ཏུ་གནས་ཏེ་སྤྱོད་ལམ་མཐུན་པར་བྱས་པ་ལ་བརྟེན་ནས་
325



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བཅས་ཏེ་ལྟུང་བའི་ངོ་བོ་ཡང་དེ་ཉིད་དོ། །བརྒྱད་པ་ཁ་མ་བསྒྱུར་བ་གྱོན་པའི་ལྟུང་བྱེད་ནི།
གླེང་གཞི་དྲུག་སྡེས་གར་མཁན་གྱི་ཆ་ལུགས་སུ་ཞུགས་ནས་སྤྱོད་ལམ་སྣ་ཚོགས་བྱས་པ་ལ་
བརྟེན་ནས་བཅས་ཏེ། རུང་བའི་ཚོན་གསུམ་གང་རུང་གིས་ཁ་མ་བསྒྱུར་བའི་གོས་གཞན་
གྱི་གཡོགས་མེད་པར་གྱོན་པའོ། །དགུ་པ་རིན་པོ་ཆེ་ལ་རེག་པའི་ལྟུང་བྱེད་ནི། གླེང་གཞི་
དྲུག་སྡེས་རོལ་མོའི་ཆ་བྱད་བླངས་ཏེ་བྲོ་བརྡུངས་པ་ལ་བརྟེན་ནས་བཅས་ཏེ། དགོས་པ་
ཁྱད་པར་ཅན་མེད་བཞིན་དུ་རང་ཉིད་ཀྱི་མ་ཡིན་པའི་ནོར་བུ་ལ་སོགས་པའི་རིན་པོ་ཆེ་དང་
མཚོན་ཆ་དང་རོལ་མོའི་ཆ་བྱད་སོགས་ལ་ཆགས་ཞེན་དང་རྒོད་བག་གི་དབང་གིས་རང་
ངམ་བསྐོས་པས་རེག་པའོ། །རིན་པོ་ཆེ་མིག་མ་ཕུག་པ་དང༌། མཚོན་ཆ་དང་རོལ་མོ་ཉམས་
པ་ལ་རེག་ན་ཉེས་བྱས་སོ། །དཀོན་མཆོག་མཆོད་པའི་དོན་དུ་རོལ་མོ་ལ་རེག་པ་ལ་ལྟུང་བ་
མེད་པར་གསུངས་སོ། །
བཅུ་པ་ཁྲུས་བྱེད་པའི་ལྟུང་བྱེད་ནི། གླེང་གཞི་གཟུགས་ཅན་སྙིང་པོས་རང་གི་ཁྲུས་
ཀྱི་རྫིང་བུ་ཕུལ་ཏེ། དགེ་སློང་རྣམས་ཁྲུས་བྱེད་པར་ཞུས་པའི་ཚེ་དྲུག་སྡེས་ཡུན་རིང་དུ་ཁྲུས་
བྱས་པས་རྒྱལ་པོ་འཁོར་བཅས་ཀྱིས་ཁྲུས་ཀྱི་བར་ཆད་བྱས་པ་ལ་བརྟེན་ནས་བཅས་ཏེ། ཚ་
བའི་དུས་ཀྱི་ཟླ་བ་ཕྱེད་གསུམ་མ་གཏོགས་པའི་ཟླ་བ་གཞན་རྣམས་ལ་ཟླ་བ་ཕྱེད་ཕྱེད་ནས་
ཁྲུས་བྱེད་པར་གནང་བ་ལས་དེའི་སྔ་རོལ་དུ་ཁྲུས་ཀྱི་ཕྱིར་ཆུར་ཞུགས་པའོ། །ཚ་དུས་ཀྱི་ཟླ་
བ་ཕྱེད་གསུམ་ནི། སྣོན་ཟླའི་ཕྱེད་དང་ཆུ་སྟོད་ཀྱི་ཟླ་བ་སྟེ་སོས་ཀའི་ཟླ་བ་ཕྱེད་གཉིས། དེའི་
སྟེང་དུ་དབྱར་ཟླ་གྲོ་བཞིན་གྱི་ཟླ་བ་སྟེ་ཕྱེད་གསུམ་ཡིན་པར་མདོ་རྩ་ལས། སོས་ཀ་རྣམས་
ཀྱི་ཟླ་བ་ལྷག་མ་ཕྱེད་དང་གཉིས་དང་། དབྱར་རྣམས་ཀྱི་དང་པོ་ལས་སོ་ཞེས་གསུངས་པས་
གྲུབ་བོ། །བཅུ་ཚན་བདུན་པ་ནི། གསོད་པའི་སེམས་ཀྱིས་སོགས་ཏེ། དང་པོ་དུད་འགྲོ་
326



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གསོད་པའི་ལྟུང་བྱེད་ནི། གླེང་གཞི་འཆར་ཀས་བྱ་རོག་བསད་པ་ལ་བརྟེན་ནས་བཅས་ཏེ།
གསོད་སེམས་ཀྱིས་དུད་འགྲོ་ལ་བསྣུན་ཏེ་ཤི་བའོ། །དུད་འགྲོ་ནི་འགྲོ་བ་ཐ་ཆད་ཡིན་པས་
དེ་བསད་པ་ལ་ལྟུང་བྱེད་དང་། ལྷ་ནི་སོར་སྡོམ་སྐྱེ་བའི་རྟེན་མ་ཡིན་པས་དེ་བསད་ན་སྦོམ་
པོ་དང་། མི་ནི་སོ་ཐར་བསམ་གཏན་ཟག་མེད་ཀྱི་སྡོམ་པ་གསུམ་ཀ་སྐྱེ་བའི་རྟེན་ཡིན་པས་
དེ་བསད་ན་ཕམ་པ་འབྱུང་རིགས་པར་འོད་ལྡན་ལས་བཤད་དོ། །གཉིས་པ་འགྱོད་པ་
བསྐྱེད་པའི་ལྟུང་བྱེད་ནི། གླེང་གཞི་གཞོན་ནུ་བཅུ་བདུན་སྡེ་དགེ་བའི་ཕྱོགས་ལ་བརྩོན་པའི་ཚེ།
འཆར་ཀས་ཕྲག་དོག་གིས་གཞོན་ནུ་དེ་ལྟར་བརྩོན་པས་ཅི་ཞིག་བྱ། མང་དུ་ཐོས་པ་དང་
དགྲ་བཅོམ་པ་ནི་ནམ་དུ་ཡང་མི་འགྱུར་རོ་ཞེས་སོགས་ལོ་ཉི་ཤུ་མ་ལོན་པར་བསྙེན་རྫོགས་
བྱས་པ་ལ་བརྩམས་ཏེ་སྨད་པ་ལ་བརྟེན་ནས་བཅས་ཏེ། དེ་ལྟར་བསྙེན་པར་མ་རྫོགས་ཤེས་
སྨད་པས་འགྱོད་སེམས་བསྐྱེད་པའོ། །གསུམ་པ་ག་ག་ཚིལ་བྱེད་པའི་ལྟུང་བྱེད་ནི། གླེང་
གཞི་བཅུ་བདུན་སྡེས་རང་གི་དགེ་བའི་གྲོགས་བྱེད་པའི་དགེ་སློང་མི་སྨྲ་བར་འདུག་པ་
གཡའ་སྒོག་སྟེ་རྒོད་དུ་བཅུག་པས་ཚེའི་དུས་བྱས་པ་ལ་བརྟེན་ནས་བཅས་ཏེ། དགེ་སློང་
གཞན་གྱི་མཆན་ཁུང་ལ་སོགས་པ་སྐྱི་གཡའ་བའི་གནས་སུ་ཁུ་ཚུར་རམ་སོར་མོས་ག་ག་
ཚིལ་སྟེ་གཡའ་སྒོག་པའོ། །བཞི་པ་ཆུ་ལ་རྩེ་བའི་ལྟུང་བྱེད་ནི། གླེང་གཞི་བཅུ་བདུན་སྡེས་
ཆུའི་ནང་དུ་ཞུགས་ནས་རྩེད་མོ་སྣ་ཚོགས་བྱས་པ་ལ་བརྟེན་ནས་བཅས་ཏེ། རྒོད་བག་གི་
བསམ་པས་སོ། །ལྔ་པ་བུད་མེད་དང་ལྷན་ཅིག་ཉལ་བའི་ལྟུང་བྱེད་ནི། གླེང་གཞི་དགྲ་
བཅོམ་པ་མ་འགག་པས་བུད་མེད་བདེན་པ་མཐོང་བ་ལ་བཀོད་ཀྱང་། གཞན་མ་དད་པ་ལ་
བརྟེན་ནས་བཅས་ཏེ། མཚམས་ནང་གཅིག་ཏུ་བུད་མེད་དང་ལྷན་ཅིག་གཉིད་ལོག་ཅིང་
མཚན་མོའི་མཐའི་སྐད་ཅིག་མ་རྫོགས་པའོ། །མཚན་མཐའི་སྐད་ཅིག་མའི་སྔ་རོལ་ལ་ནི་
327



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཉེས་བྱས་སོ། །དྲུག་པ་དངངས་པར་བྱེད་པའི་ལྟུང་བྱེད་ནི། གླེང་གཞི་འཆར་ཀས་མཚན་མོ་
ལྭ་བ་ཕྱི་ལོག་ཏུ་གྱོན་མེ་ཁར་བཅུག་སྟེ། བཅུ་བདུན་སྡེ་སྐྲག་པར་བྱས་པ་ལ་བརྟེན་ནས་
བཅས་ཏེ། དགེ་སློང་གཞན་ལ་ཐོ་འཚམས་པའི་བསམ་པས་འཇིགས་པ་སྟོན་ནམ་སྟོན་དུ་
འཇུག་པའོ། །བདུན་པ་སྦེད་པའི་ལྟུང་བྱེད་ནི། གླེང་གཞི་དྲུག་སྡེས་བཅུ་བདུན་སྡེའི་གོས་
སྦེད་པ་སོགས་བྱས་པ་ལ་བརྟེན་ནས་བཅས་ཏེ། དགེ་སློང་གཞན་གྱི་ཆོས་གོས་སོགས་ཡོ་
བྱད་སྦེད་དམ་སྦེད་དུ་འཇུག་པའོ། །བརྒྱད་པ་སྦྱིན་པས་ཉེ་བར་འཚེ་བའི་ལྟུང་བྱེད་ནི། གླེང་
གཞི་ཉེར་དགས་རང་གི་ཉེ་གནས་ལ་བྱིན་པའི་གོས་སླར་བྱིན་པའི་གདེངས་མེད་བཞིན་དུ་
ལོངས་སྤྱད་པ་ལ་བརྟེན་ནས་བཅས་ཏེ། གོས་ཀྱིས་མཚོན་པ་རྫས་གང་ཡང་རུང་བའོ། །
འོན་ཀྱང་ཕ་རོལ་པོ་མི་དགའ་བ་མི་སྐྱེ་ན་ལྟུང་བ་མེད་དོ། །
དགུ་པ་སྐུར་པ་འདེབས་པའི་ལྟུང་བྱེད་ནི། གླེང་གཞི་མཛའ་བོ་དང་ས་ལས་སྐྱེས་
གཉིས་ཀྱིས་འཕགས་པ་གྱད་བུ་ནོར་ལ་ལྷག་མས་སྐུར་པ་བཏབ་པ་ལ་བརྟེན་ནས་བཅས་ཏེ།
དགེ་སློང་གཞན་ལ་མཐོང་ཐོས་དོགས་གསུམ་གྱི་གཞི་མེད་པར་ལྷག་མས་སྐུར་པའོ། །
བཅུ་པ་བུད་མེད་དང་ལྷན་ཅིག་ཏུ་འགྲོ་བའི་ལྟུང་བྱེད་ནི། གླེང་གཞི་ཐ་ག་སྤྱི་ཐེར་བས་རང་
གི་ཆུང་མ་བརྡུང་བས་དེ་ཉིད་དགེ་སློང་ཞིག་དང་འགྲོགས་ནས་མཉན་ཡོད་དུ་ཕྱིན་པ་དང་།
ཐ་ག་བས་གྲོགས་སྦྲན་ནས་གཉིས་ཀ་བརྡུང་བ་ལ་བརྟེན་ནས་བཅས་ཏེ། ལམ་སྟོན་པ་
སོགས་ཀྱི་དགོས་པ་མེད་པར། ཉེ་དུ་མིན་པའི་བུད་མེད་དང་མཉམ་དུ་འགྲོ་བ་ལ་ཁྲིམས་
གྲོགས་མེད་པར་རྒྱང་གྲགས་འདས་པའོ། །བཅུ་ཚན་བརྒྱད་པ་ནི། ཆོམ་རྐུན་དང་
འགྲོགས་སོགས་ཏེ། དང་པོ་རྐུན་མ་དང་ལྷན་ཅིག་ལམ་དུ་འགྲོ་བའི་ལྟུང་བྱེད་ནི། གླེང་
གཞི་དགེ་སློང་འགའ་ཞིག་གིས་ཤོ་གམ་མ་བྱིན་པའི་ཚོང་པ་དང་འགྲོགས་ཏེ་ལམ་གོལ་བར་
328



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཕྱིན་པ་ན། ཤོ་གམ་འདོད་པས་ཚོང་ཏེ་མཉམ་དུ་བཅོམ་པ་ལ་བརྟེན་ནས་བཅས་ཏེ། དགོས་
པ་མེད་པར་ཆོམ་རྐུན་པ་དག་གམ་ཤོ་གམ་འབྲལ་བར་བྱེད་པའི་ཚོང་པ་དང་ལྷན་ཅིག་ཏུ་
འགྲོ་བས་རྒྱང་གྲགས་འདས་པའོ། །གཉིས་པ་ཉི་ཤུ་མ་ལོན་པར་བསྙེན་པར་རྫོགས་པའི་
ལྟུང་བྱེད་ནི། གླེང་གཞི་མོ་གལ་གྱི་བུས་གཞོན་ནུ་བཅུ་བདུན་སྡེ་བསྙེན་པར་རྫོགས་པའི་ཚེ།
དེ་དག་ཐོ་རངས་ཀྱི་དུས་སུ་བཀྲེས་པས་སྨྲེ་སྔགས་བཏོན་པ་ལ་བརྟེན་ནས་བཅས་ཏེ།
བསྒྲུབ་བྱ་ལོ་ཉི་ཤུ་མ་ལོན་པར་ཤེས་བཞིན་དུ་བསྙེན་པར་རྫོགས་པའི་མཁན་པོ་བྱེད་པའོ། །
གསུམ་པ་ས་རྐོ་བའི་ལྟུང་བྱེད་ནི། གླེང་གཞི་དྲུག་སྡེས་དགོས་པ་མེད་པར་ས་རྐོ་ཞིང་ཡུར་
བ་དྲངས་པ་ལ་བརྟེན་ནས་བཅས་ཏེ། རྐོ་བའམ་རྐོར་འཇུག་པའོ། །བཞི་པ་མགྲོན་དུ་
གཉེར་བ་ལས་རིང་དུ་འདུག་པའི་ལྟུང་བྱེད་ནི། གླེང་གཞི་ཤཱཀྱ་མིང་ཆེན་གྱིས་སྟོན་པ་
འཁོར་བཅས་ཟླ་བ་བཞི་མགྲོན་དུ་བོས་པ་ལ། དྲུག་སྡེས་ན་རྫུ་བྱས་ཏེ་ཟླ་བ་བཞི་ལས་ལྷག་
པར་བསྡད་པ་ལ་བརྟེན་ནས་བཅས་ཏེ། སྦྱིན་བདག་གི་མགྲོན་དུ་གཉེར་བའི་ཚད་ལས་
ལྷག་པར་བསྡད་དེ། ཟས་ལ་ལོངས་སྤྱོད་པའོ། །ལྔ་པ་བསླབ་པ་ཉེ་བར་འཇོག་པའི་ལྟུང་
བྱེད་ནི། གླེང་གཞི་བསླབ་པའི་གཞི་བཅའ་བ་མཛད་པ་ན་དེར་མ་འདུས་པ་རྣམས་ལ་
སྒྲོགས་པ་ཡིན་པས། ཀུན་དགའ་བོས་ལམ་པ་མངགས་ཏེ་བཅས་པ་སྔ་མ་དེ་ཉིད་དྲུག་སྡེ་
བཅུ་གཉིས་སྡེའི་ནང་དུ་འདུག་པ་ལ་བརྗོད་པས། མི་མཁས་པ་ཁྱོད་ཀྱི་ཚིག་ཙམ་ལ་སློབ་
པར་མི་བྱེད་དོ་ཞེས་ཚིག་ངན་སྨྲས་པ་ལ་བརྟེན་ནས་བཅས་ཏེ། དགེ་སློང་གཞན་གྱིས་
བསླབ་པ་ལ་བསྐུལ་བ་ན་ཁྱོད་ཀྱིས་མི་ཤེས་ཞེས་བསླབ་པ་ཁྱད་གསོད་ཀྱི་ཚིག་བརྗོད་ཅིང་
ཡུལ་གྱིས་གོ་བའོ། །དྲུག་པ་ཉན་རྣ་བྱེད་པའི་ལྟུང་བྱེད་ནི། གླེང་གཞི་བཅུ་བདུན་སྡེ་སྡེ་སྣོད་
འཛིན་པར་གྱུར་པའི་སྐབས་ཉེར་དགས་ཐོ་འཚམས་པ་རྣམས་དྲན་ནས་གནས་ནས་དབྱུང་
329



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བའི་གྲོས་བྱེད་པ་ཉེར་དགས་ཕག་ཉན་བྱས་པས་ཕན་ཚུན་མི་མཐུན་པར་གྱུར་པ་ལ་བརྟེན་
ནས་བཅས་ཏེ་ངོ་བོ་ཡང་དེ་ལྟ་བུའོ། །བདུན་པ་མི་སྨྲ་བ་འགྲོ་བའི་ལྟུང་བྱེད་ནི། གླེང་གཞི་
སྔར་གྱི་འཕྲོ་ལས་ཉེར་དགའ་གནས་ནས་ཕྱུང་བ་དགའ་བོས་བཟློག་པར་བརྩམས་པས།
གཞོན་ནུ་དག་ན་རེ། གང་ཕྱིར་བཟློག་པ་དེ་གནས་ནས་དབྱུང་བར་བྱའོ་ཟེར་བ་དང་།
དགའ་བོ་རང་ཉིད་དབྱུང་གིས་དོགས་ནས་ཅང་མི་སྨྲ་བ་སྟན་ལས་ལངས་ཏེ་སོང་བ་སོགས་
ལ་བརྟེན་ནས་བཅས་ཏེ། ལས་གྲལ་དུ་འདུས་ནས་ཕྱིས་ལས་མ་བྱས་གོང་དུ་འདུན་པ་མ་
ཕུལ་ཞིང་གྲོགས་དགེ་སློང་ལ་མ་སྨྲས་པ་ཐོས་པའི་ཉེ་འཁོར་ལས་བརྒལ་ཏེ་འགྲོ་བའོ། །
བརྒྱད་པ་མ་གུས་པའི་ལྟུང་བྱེད་ནི། གླེང་གཞི་དགེ་སློང་རབ་ཏུ་མང་པོས་རྩོད་པ་ཆོས་
ཕྱོགས་སུ་ཞི་བར་བྱས་པ། དགེ་སློང་གླང་ཆེན་ཞེས་བྱ་བས་མི་མཐུན་པར་བྱས་པ་ལ་བརྟེན་
ནས་བཅས་ཏེ། དགེ་འདུན་གྱིས་བཅས་པའི་ཆོས་ལྡན་གྱི་བྱ་བ་ལ་ཤད་སྦྱང་མེད་པར་མ་
གུས་པའི་ཚུལ་གྱིས་འདའ་བར་བྱེད་པའོ། །མཁན་སློབ་སོགས་གང་ཟག་གིས་བསྒོ་བ་
ལས་འགལ་བ་ནི་ཉེས་བྱས་སོ། །དགུ་པ་ཆང་བཏུང་བའི་ལྟུང་བྱེད་ནི། གླེང་གཞི་དགེ་སློང་
ལེགས་འོང་ལ་ཁྱིམ་བདག་གིས་ཆང་ཕུལ་བ་བཏུང་བས་ས་ལ་འགྱེལ་བ་གཟིགས་ནས་
བཅས་ཏེ། འབྲུའི་ཆང་སོགས་མྱོས་པར་འགྱུར་བ་མགུལ་དུ་མིད་པའོ། །འཁུར་བར་བསྲེལ་
བ་དང་། ལུས་ལ་བསྐུད་པ་ནི་ཉེས་བྱས་སོ། །ནད་པས་དེ་ལྟར་བྱས་པ་ཙམ་ལ་ཉེས་པ་མེད་
དོ། །
བཅུ་པ་དུས་མ་ཡིན་པར་གྲོང་དུ་འཇུག་པའི་ལྟུང་བྱེད་ནི། གླེང་གཞི་འཆར་ཀས་དགྲ་
བཅོམ་པ་ཐོབ་པའི་ཚེ་གྲོང་དུ་ཕྱིན་ནས་སྐྱེ་བོ་མང་པོ་བདེན་པ་མཐོང་བ་ལ་བཀོད་པའི་
མཐར་ཁྱིམ་བདག་གི་ཆུང་མ་མི་བསྲུན་པ་ཆོམ་རྐུན་པའི་དཔོན་པོ་དང་སྡོང་བ་ཞིག་ལ་
330



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འདོད་ལོག་གི་ཉེས་པ་བཤད་པས། དེས་སྦྲན་ནས་ཆོམ་རྐུན་པའི་དཔོན་གྱིས་བཀྲོངས་པ་
ལ་བརྟེན་ནས་བཅས་ཏེ། རང་གླིང་གི་ཉི་མ་ཕྱེད་ཡོལ་ནས་གྲོགས་དགེ་སློང་གཞན་ལ་མ་
སྨྲས་པ་གྲོང་དུ་སོང་སྟེ་སྐྱ་རེང་འཆར་བར་བྱེད་པའོ། །ཆོམ་རྐུན་སོགས་ཀྱིས་འཇིགས་པའི་
སྐབས་དང་རྫུ་འཕྲུལ་ཐོབ་པ་ལ་ནི་ལྟུང་བ་མེད་དོ། །བཅུ་ཚན་དགུ་པ་ནི། སྔ་དྲོ་ཡིན་ཀྱང་
སོགས་ཏེ། དང་པོ་གྲོང་གཞན་དུ་འགྲོ་བའི་ལྟུང་བྱེད་ནི། གླེང་གཞི་ཉེར་དགའི་ཚིག་གིས་
སྟོན་པ་འཁོར་བཅས་ཁྱིམ་བདག་གིས་གདུགས་ཚོད་ལ་སྤྱན་དྲངས་པ་ན། ཉེར་དགས་ང་
མ་འོངས་ཀྱི་བར་དུ་གདུགས་ཚོད་མ་འདྲེན་ཟེར་ནས་གྲོང་གཞན་ནས་གཞན་དུ་སོང་བ་ལ་
བརྟེན་ནས་བཅས་ཏེ། སྔ་དྲོ་ཡིན་ཀྱང་ཁྱིམ་གསུམ་འདས་པར་རྒྱུ་བས་སྦྱིན་བདག་གིས་
དགེ་འདུན་ལ་གདུགས་ཚོད་སོགས་བསྙེན་བཀུར་སྟོབས་པ་ལ་གནོད་པའོ། །གཉིས་པ་
རྒྱལ་པོའི་ཕོ་བྲང་དུ་ནུབ་མོ་འཇུག་པའི་ལྟུང་བྱེད་ནི། གླེང་གཞི་རྒྱལ་པོ་གསལ་རྒྱལ་གྱི་
བཙུན་མོ་ལ་ཆོས་སྟོན་པའི་སློབ་དཔོན་དུ་ཤཱ་རིའི་བུ་དང་འཆར་ཀ་གཉིས་གྱུར་པའི་ཚེ་ཤཱ་
རིའི་བུ་མཁས་པས་ཕོ་བྲང་དུ་དུས་སུ་འཇུག་ཅིང་། འཆར་ཀ་ཕྱི་དྲོ་ཞུགས་ཏེ་མཚན་མོ་ཆོས་
བསྟན་པ་ལ་བརྟེན་ནས་བཅས་ཏེ། ངོ་བོ་ཡང་དེ་ཉིད་ལ་སྐྱ་རེང་ཐ་མ་ཤར་བའི་བར་བསྡད་
པའོ། ། །
སྔ་དྲོ་སོང་ནས་ནུབ་མོ་དེར་བསྡད་པ་ཡང་ལྟུང་བྱེད་དོ། །རྒྱལ་པོ་དང་བཙུན་མོ་
འདུལ་བའི་དུས་ལ་བབས་པ་སོགས་དགོས་པ་ཁྱད་པར་ཅན་ནི་མ་གཏོགས་སོ། །གསུམ་
པ་ཁྱད་དུ་གསོད་པའི་ལྟུང་བྱེད་ནི། གླེང་གཞི་སོ་སོར་ཐར་པའི་མདོ་འདོན་པའི་ཚེ་དྲུག་
སྡེས་གུས་པས་མི་ཉན་ཅིང་། མདོ་འདིའི་ནང་ན་ལྟུང་བ་ཕྲ་མོ་འདི་འདྲ་ཡོད་པར་ད་གཟོད་
ཤེས་སོ་ཞེས་ཟེར་བ་ལ་བརྟེན་ནས་བཅས་ཏེ། མདོ་གདོན་པ་ལན་གཉིས་ཡན་ཐོས་ཟིན་
331



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པས་མ་རྨོངས་ཀྱང་ཁྱད་དུ་གསོད་ཀྱི་ཚིག་དེ་ལྟར་སྨྲ་བའོ། །བཞི་པ་ཁབ་རལ་འཆོས་པའི་
ལྟུང་བྱེད་ནི། གླེང་གཞི་བ་སོ་མཁན་ལ་དགེ་སློང་རབ་ཏུ་མང་པོས་བ་སོའི་ཁབ་རལ་བྱེད་དུ་
བཅུག་ཅིང་བསླངས་པ་ལ་བརྟེན་ནས་བཅས་ཏེ། དཀོན་པའི་རྫས་བ་སོའམ། རུས་པ། རྭ་
སོགས་ལ་ཁབ་རལ་བྱེད་པའམ། ཁྱིམ་པ་ཉེ་དུ་མ་ཡིན་པ་ལ་བྱེད་དུ་འཇུག་པའོ། ལྔ་པ་ཁྲི་
རྐང་འཆོས་པའི་ལྟུང་བྱེད་ནི། གླེང་གཞི་དྲུག་སྡེས་ཁྲི་རྐང་ཁྲུ་བཅུ་གཉིས་པ་བྱས་པ་ལ་
བརྟེན་ནས་བཅས་ཏེ། དགེ་སློང་རང་གི་མལ་ཁྲིའི་རྐང་པ་ཁྲུ་གང་ལས་ལྷག་བྱེད་པའོ། །
དྲུག་པ་ཤིང་བལ་གྱིས་གོས་པར་བྱེད་པའི་ལྟུང་བྱེད་ནི། གླེང་གཞི་ཉེར་དགས་མལ་ཁྲི་
གཞན་གྱིས་ཕྲོགས་ཀྱིས་དོགས་ནས་ཤིང་བལ་བརྡལ་བ་ལ་བརྟེན་ནས་བཅས་ཏེ། དགེ་
འདུན་གྱི་ཁྲི་དང་ཁྲིའུ་ལ་ངན་སེམས་ཀྱིས་ཤིང་བལ་བརྡལ་ནས་ཉལ་བ་ལ་གོས་པར་བྱེད་
པའོ། །བདུན་པ་འདིང་བ་ཚད་ལས་ལྷག་པར་བྱེད་པའི་ལྟུང་བྱེད་ནི། གླེང་གཞི་དགེ་སློང་
རབ་ཏུ་མང་པོས་གདིང་བ་ཤིན་ཏུ་ཆེ་བ་བྱས་པ་ལ་བརྟེན་ནས་བཅས་ཏེ། འདིང་བའི་ཚད་
སྲིད་དུ་ཁྲུ་གསུམ་དང་ཞེང་དུ་ཁྲུ་དོ་སོར་དྲུག་ཡིན་པ་ལ་དེ་ལས་ལྷག་པར་བྱས་པའོ། །
བརྒྱད་པ་གཡན་པ་དགབ་ཚད་ལྷག་བྱེད་པའི་ལྟུང་བྱེད་ནི། གླེང་གཞི་སྔ་མ་དང་འདྲ། །
འདིའི་ཚད་སྲིད་དུ་ཁྲུ་དྲུག་ཞེང་དུ་ཁྲུ་གསུམ་ཡིན་པ་ལ་དེ་ལས་ལྷག་པར་བྱས་པའོ། །དགུ་
པ་དབྱར་གྱི་གོས་རས་ཆེན་ཚད་ལྷག་བྱེད་པའི་ལྟུང་བྱེད་ནི། གླེང་གཞི་སྔ་མ་དང་འདྲ།
འདིའི་ཚད་སྲིད་དུ་ཁྲུ་དགུ་ཞེང་དུ་ཁྲུ་གསུམ་དང་སོར་བཅོ་བརྒྱད་ཡིན་པ་ལ་དེ་ལས་ལྷག་
པར་བྱེད་པའོ། །བཅུ་པ་བདེ་བར་གཤེགས་པའི་ཆོས་གོས་ཀྱི་ཚད་ལས་གྱུར་པའི་ལྟུང་བྱེད་ནི།
གླེང་གཞི་ཉེར་དགས་སྟོན་པའི་ཆོས་གོས་ཀྱི་ཚད་དང་མཉམ་པར་བྱེད་དུ་བཅུག་སྟེ། གྱོན་
པས་ལུས་ཀྱིས་མ་རྫོགས་པ་ལ་བརྟེན་ནས་བཅས་ཏེ། སྟོན་པའི་སྐུ་ཚད་དང་མི་མཉམ་
332



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བཞིན་དུ་སྟོན་པའི་ཆོས་གོས་ཀྱི་ཚད་དམ་དེ་ལས་ལྷག་པར་བྱེད་དམ་བྱེད་དུ་འཇུག་པའོ། །
འོན་ཀྱང་གདིང་བ་ཚད་ལྷག་སོགས་བཞི་པོ་འདི་ལ་བྱིན་རླབས་ནི་འཆག་པར་གསུངས་སོ། །
ལྔ་པའམ་སྡེ་ལྔ་ལྟར་ན་བཞི་པ་སོར་བཤགས་ཀྱི་སྡེ་བཤད་པ་ལ་གཉིས་ཏེ། མཚན་
ཉིད་དང་མིང་དོན་གཞི་མཐུན་པས་མདོར་བསྟན་པ་དང་། ཡན་ལག་རྒྱས་པར་བཤད་པའོ། །
དང་པོ་ལ་གཉིས་ཏེ་མཚན་ཉིད་དངོས་དང་། དབྱེ་བའོ། །དང་པོ་ནི། གང་ཞིག་སྨྲེ་སྔགས་
སོགས་ཏེ། ལྟུང་བ་གང་ཞིག་སྨྲེ་སྔགས་ཀྱི་ཚིག་གིས་མཚམས་ཀྱི་ཕྱི་རོལ་དུ་ལྟུང་བ་རང་
མིང་གིས་སོ་སོར་བཤགས་པར་བྱ་བའོ། ། །
གཉིས་པ་དབྱེ་བ་ནི། རབ་བྱུང་དང་སོགས་ཏེ། དེ་ལྟ་བུའི་སོར་བཤགས་ཀྱི་སྡེ་ལ་
དབྱེ་ན་ནི། རབ་བྱུང་གི་གཞི་ལས་གྱུར་པ་གཉིས་དང་། ཁྱིམ་པའི་གཞི་ལས་གྱུར་པ་གཉིས་
སྟེ་བཞིའོ། །དེ་དག་ཀྱང་སོ་ཐར་གྱི་མདོར། གྲོང་དང་ཁྱིམ་གཞན་ཉིད་དང་ནི། །བསླབ་པ་
རྣམས་དང་དགོན་པ་ནི། །སངས་རྒྱས་ཕན་པར་གསུང་བ་ཡིས། །སོ་སོར་བཤགས་པར་བྱ་
བར་གསུངས། །ཞེས་སོ། །
གཉིས་པ་ཡན་ལག་རྒྱས་པར་བཤད་པ་ནི། ཉེ་མིན་དགེ་སློང་མ་ནི་སོགས་ཏེ།
དང་པོ་དགེ་སློང་མ་ལས་ཟས་ལེན་པའི་སོར་བཤགས་ནི། གླེང་གཞི་དགེ་སློང་མ་ཨུཏྤ་ལའི་
མདོག་ཅན་གྱིས་ཐོག་མར་བསོད་སྙོམས་བསླངས་ནས་དགེ་འདུན་ལ་དབུལ། དེ་ནས་རང་
འཚོ་བའི་བསོད་སྙོམས་ཅུང་ཟད་རེ་བྱེད་པ་ཡིན་ལ། ཉིན་གཅིག་རང་འཚོ་བའི་བསོད་
སྙོམས་བླངས་ནས་འོངས་པ་དང་། དགེ་སློང་བསོད་སྙོམས་མ་རྙེད་པ་ཞིག་དང་ཕྲད་དེ་དེ་
ལ་ཕུལ་ལོ། །དེའི་ནང་པར་རང་འཚོའི་བསོད་སྙོམས་བསླངས་ནས་འོངས་པ་ཉེར་དགས་
སློང་བ་ལ་ཕུལ་བས། ཉི་མ་གཉིས་སུ་ཁ་ཟས་ཆད་པ་ལ་བརྟེན་ནས་བཅས་ཏེ། ཉེ་དུ་མིན་
333



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
པའི་དགེ་སློང་མ་གྲོང་དུ་འདུག་པས་རང་ཉིད་བཟའ་བའི་ཆེད་དུ་ཟས་སྦྱར་བ་བསླངས་ཏེ་
ཟོས་པའོ། །གཉིས་པ་གྲལ་རིམ་དུ་མ་ཕེབ་པར་འགྲིམ་དུ་འཇུག་པ་ལ་མ་བཟློག་པའི་སོར་
བཤགས་ནི། གླེང་གཞི་དྲུག་སྡེས་གཞོན་ནུ་མ་བཅུ་གཉིས་སྡེ་ལ་བསླབ་པ། སྦོམ་དགའ་
མོས་ཁས་བླངས་ཏེ་དགེ་འདུན་གྱི་གདུགས་ཚོད་གྲལ་རིམ་བཞིན་མི་འགྲིམ་པར། སྦྱིན་
བདག་ལ་འདི་ནི་འཕགས་པ་དགའ་བོ་སྡེ་སྣོད་གསུམ་ལ་མཁས་པ་རིག་པ་དང་གྲོལ་བའི་
སྤོབས་པ་ཅན་ཡིན་པས་ཁ་ཟས་ཕུན་སུམ་ཚོགས་པ་བྱིན་ཅིག་ཅེས་སོགས་ཀྱིས་བསྐུལ་བ།
དྲུག་སྡེས་ངོས་མགྲོན་བྱེད་པ་ཚིག་གིས་མ་བཟློག་པ་ཟས་ལ་ལོངས་སྤྱད་པ་ལ་བརྟེན་ནས་
བཅས་ཏེ་ངོ་བོ་ཡང་དེ་ལྟ་བུའོ། །གསུམ་པ་བསླབ་པ་དྲལ་ཏེ་ཁྱིམ་དུ་འཇུག་པའི་སོར་
བཤགས་ནི། གླེང་གཞི་དམག་དཔོན་སེངྒེ་ཞེས་བྱ་བ་མུ་སྟེགས་ལ་དད་པ་ཞིག་བཅོམ་ལྡན་
འདས་ཀྱིས་བདེན་པ་མཐོང་བ་ལ་བཀོད་པས། ལོངས་སྤྱོད་ཐམས་ཅད་དགེ་འདུན་ལ་
བཏང་ནས་ཟད་པའི་ཚེ། མུ་སྟེགས་པ་རྣམས་ཁ་ཟེར་བར་གྱུར་པ། དེའི་ཁྱིམ་དུ་ཤཱ་རིའི་བུ་
དང་མོ་གལ་གྱི་བུ་མ་གཏོགས་གཞན་གྱིས་ཟས་མི་བསླང་བའི་བསླབ་པའི་སྡོམ་པ་བྱིན་པ་ལ།
དྲུག་སྡེས་ཡང་ཡང་ཟས་ཟོས་པ་ལ་བརྟེན་ནས་བཅས་ཏེ། དགེ་འདུན་གྱིས་གསོལ་བའི་
ལས་ཀྱིས་སློང་དུ་མེད་པའི་ཁྱིམ་དག་ལས། བསླབ་པ་དྲལ་ཏེ་ཟས་སླངས་ནས་ལོངས་སྤྱོད་
པའོ། །བཞི་པ་ནགས་མ་བརྟགས་པ་ལས་གྱུར་པའི་སོར་བཤགས་ནི། གླེང་གཞི་དགག་
དབྱེའི་དུས་སུ་ཤཱཀྱའི་བུ་མོ་དག་ཟས་ཁྱེར་ཏེ་འོངས་པ་ན། དྲུག་སྡེས་བསུ་རུ་ཕྱིན་ནས་
ནགས་མ་ཉུལ་བར་ལམ་དུ་བསྡད་པས་ཆོམ་རྐུན་པས་བཅོམ་པ་ལ་བརྟེན་ནས་བཅས་ཏེ།
དགེ་འདུན་གྱིས་འཇིགས་སར་ནགས་ཉུལ་བར་བསྐོས་པའི་དགེ་སློང་གིས་ནགས་མ་
བརྟགས་པར་ཟས་བསླངས་ཏེ་ལོངས་སྤྱོད་པའོ། །
334



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར། །
དྲུག་པ་འམ་སྡེ་ལྔ་ལྟར་ན་ལྔ་པ་ཉེས་བྱས་ཀྱི་སྡེ་བཤད་པ་ལ་གཉིས་ཏེ། མཚན་ཉིད་
དང་མིང་དོན་གཞི་མཐུན་པས་མདོར་བསྟན་པ་དང་། ཡན་ལག་རྒྱས་པར་བཤད་པའོ། །
དང་པོ་ལ་གཉིས་ཏེ་མཚན་ཉིད་དངོས་དང་། དབྱེ་བའོ། །དང་པོ་ནི། གང་ཞིག་ཉེས་པ་ཕྲ་
མོ་སོགས་ཏེ། ལྟུང་བ་གང་ཞིག་ལུས་ངག་གི་ཉེས་པ་ཕྲ་མོའི་རང་བཞིན་ཅན། ཉེས་བྱས་
རང་རང་གི་མིང་གིས་འཆོས་པས་དག་ཏུ་རུང་བའོ། །
གཉིས་པ་དབྱེ་བ་ནི། དབྱེ་ན་བརྒྱ་རྩ་བཅུ་གཉིས་སོགས་ཏེ། དེ་ལྟ་བུའི་ཉེས་བྱས་
ལ་ནང་གསེས་ཀྱི་དབྱེ་བ་བརྒྱ་དང་བཅུ་གཉིས་ཡོད་པ་དེ་ཀུན་ཀྱང་གོས་བགོ་བའི་སྡེ། སྤྱོད་
ཡུལ་དུ་འགྲོ་བའི་སྡེ། སྟན་ལ་འདུག་པའི་སྡེ། ཟས་བསླང་བའི་སྡེ། ཟས་ཟ་བའི་སྡེ། ལྷུང་
བཟེད་ལ་ལོངས་སྤྱོད་པའི་སྡེ། ཆོས་བཤད་པའི་སྡེ། སྒྲུབ་པའི་ཚུལ་ལས་གྱུར་པའི་སྡེ་སྟེ་སྡེ་
ཚན་བརྒྱད་དུ་འདུས་སོ། །དེ་ཐམས་ཅད་ཀྱང་སོ་ཐར་གྱི་མདོར་རིམ་བཞིན། ཤམ་ཐབས་
ལ་ནི་རྣམ་བདུན་དང་། སྟོད་གཡོགས་ལ་ནི་རྣམ་པ་གསུམ། ཞེས་བདུན་ཚན་གཅིག་དང༌།
གསུམ་ཚན་གཅིག་གིས་སྡེ་ཚན་དང་པོ་དང་། ཤིན་ཏུ་བསྡམ་ལ་སོགས་པ་ལྔ། །མགོ་
གཡོགས་ལ་སོགས་རྣམ་པ་ལྔ། །འཆོང་ལ་སོགས་པ་རྣམ་པ་ལྔ། །ལུས་ལ་སོགས་པ་རྣམ་
པ་ལྔ། །ཞེས་ལྔ་ཚན་བཞིས་གཉིས་པ་དང་། འདུག་པ་བྱ་བ་དགུ་དག་དང་། ཞེས་པས་
གསུམ་པ་དང་། བྱིན་ལེན་བྱ་བ་བརྒྱད་རྣམས་སོ། །ཞེས་པས་བཞི་པ་དང་། ཟས་ལ་
ལེགས་པར་བྱ་བ་དྲུག །ཙུག་ཙུག་ལ་སོགས་རྣམ་པ་ལྔ། །འབྲུ་ནས་ཐ་དད་བྱེད་པ་ལྔ། །
ལག་པ་ལྡག་ལ་སོགས་པ་ལྔ། །ཞེས་དྲུག་ཚན་གཅིག་དང་ལྔ་ཚན་གསུམ་གྱིས་ལྔ་པ་དང་།
འཕྱ་ལ་སོགས་པ་རྣམ་པ་བཞི། །ལྷུང་བཟེད་ལ་ཡང་རྣམ་པ་བཅུ། ཞེས་བཞི་ཚན་གཅིག་དང་།
བཅུ་ཚན་གཅིག་གིས་དྲུག་པ་དང་། འགྲེང་ལ་སོགས་པ་རྣམ་པ་ལྔ། །མགོ་གཡོགས་ལ་
335



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སོགས་རྣམ་པ་ལྔ། །དོ་ཀེར་ཅན་ལ་སོགས་པ་ལྔ། །གླང་ཆེན་ལ་སོགས་ཞོན་པ་ལྔ། །ལག་
ན་འཁར་བ་ལ་སོགས་དྲུག །ཅེས་ལྔ་ཚན་བཞི་དང་དྲུག་ཚན་གཅིག་གིས་བདུན་པ་དང༌།
ན་བ་ལ་སོགས་རྣམ་པ་བཞི། ཞེས་བཞི་ཚན་གཅིག་གིས་བརྒྱད་པ་རྣམས་བསྟན་ཏོ། །
གཉིས་པ་ཡན་ལག་རྒྱས་བཤད་ནི། དང་པོ་གོས་བགོ་བའི་སྡེའི་དང་པོ་ཤམ་ཐབས་
ཀྱི་བདུན་ནི། དང་པོ་ཤམ་ཐབས་སོགས་ཏེ། འདི་དག་གི་གླེང་གཞི་ནི་དྲུག་སྡེ་ལས་གྱུར་པ་
ཤས་ཆེ་ཞིང་། ཞིབ་ཏུ་འགོད་པ་ཡི་གེས་འཇིགས་ནས་མ་སྤྲོས་ལ། ཤམ་ཐབས་ཀྱི་ཡ་
མཐའ་དང་མ་མཐའ་མཐོ་དམན་དུ་གྱུར་པས་ཟླུམ་པོར་མ་བགོས་བ་དང་། མ་མཐའ་ཧ་ཅང་
བརྩེངས་པ་སྟེ་བསྙུངས་པས་པུས་མོ་མ་ཁེབ་པ་དང་། ཧ་ཅང་འཇོལ་ཆེས་པས་ལོང་བུ་
ཁེབས་པ་དང༌། ཕྱོགས་གཅིག་གླང་པོའི་སྣ་ལྟར་མདུན་དུ་འཕྱང་བ་དང༌། སྐ་རགས་ཀྱི་
གོང་དུ་ཏཱ་ལའི་ལོ་མ་ལྟར་ལྟེབ་པ་དང་། སྐ་རགས་བར་ནས་འབྲུའི་ཕུར་མ་ལྟར་ཕྱིར་འབུར་
བ་དང་། སྐ་རགས་ཀྱི་གོང་དུ་སྦྲུལ་མགོའི་གདེངས་ཀ་ལྟར་མཐོ་དམན་དུ་འདུག་པ་རྣམས་
ཉེས་བྱས་སོ། །བླ་གོས་ཀྱི་གསུམ་ནི། བླ་གོས་སྣམ་སྦྱར་སོགས་ཏེ། བླ་གོས་དང་སྣམ་སྦྱར་
ཟླུམ་པོར་མ་བགོས་པ་དང་། ཧ་ཅང་ཐུང་བ་སྟེ་བརྩེངས་པ་དང་། ཆེས་ཆེར་འཇོལ་བ་
རྣམས་སོ། །
གཉིས་པ་སྤྱོད་ཡུལ་དུ་འགྲོ་བའི་ལྔ་ཚན་དང་པོ་ནི། ཁྱིམ་དུ་སོགས་ཏེ། ཁྱིམ་པའི་
གནས་སུ་འགྲོ་བའི་ཚེ། ལུས་ངག་མཉམ་པར་བཞག་པས་འཇུག་དགོས་ཀྱང་དེ་ལས་ལྡོག་
པ་མ་བསྡམས་པས་འཇུག་པ། བླ་གོས་དང་མཐང་གོས་ལུས་ལ་མཉམ་པའམ་ལེགས་པར་
མ་བགོས་པས་འགྲོ་བ་དང་། ཅ་ཅོའི་སྒྲ་དང་བཅས་ཏེ་འགྲོ་བ་དང་། དགོས་པ་མེད་པར་
མིག་གཡས་གཡོན་དུ་གཡེང་བས་བལྟ་ཞིང་འགྲོ་བ་དང་། མདུན་དུའང་གཉའ་ཤིང་གང་
336



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ལས་ལྷག་པར་བལྟ་བས་འགྲོ་བ་རྣམས་སོ། །
ལྔ་ཚན་གཉིས་པ་ནི། གོས་ཀྱིས་སོགས་ཏེ། གོས་ཀྱིས་མགོ་གཡོགས་ཏེ་འགྲོ་བ།
ཤམ་ཐབས་འདོམས་སྣང་བར་བརྗེས་ཏེ་འགྲོ་བ་དང་། བླ་གོས་ཕྲག་པ་གཡས་གཡོན་དུ་
གཟར་ཏེ་འགྲོ་བ་དང་། ལག་པ་གཉིས་མདུན་ནས་གཉའ་གོང་དུ་བསྣོལ་ཏེ་འགྲོ་བ་དང་།
རྒྱབ་ནས་ལྟག་པར་བསྣོལ་ཏེ་འགྲོ་བ་རྣམས་སོ། ། །
ལྔ་ཚན་གསུམ་པ་ནི། མཆོང་ཞིང་སོགས་ཏེ། མཆོང་ཞིང་འགྲོ་བ་དང་། སྐྱིད་པ་
བརྐྱང་བསྐུམ་བྱེད་ཅིང་འགྲོ་བ་དང་། ཙོག་པུས་འགྲོ་བ་དང་། རྐང་པའི་རྟིང་པ་བཏེགས་ཏེ་
སོར་མོའི་བྲང་ས་ལ་བཙུག་སྟེ་འགྲོ་བ་དང་། ལག་པ་གཉིས་རྐེད་པའི་ཕྱོགས་སུ་བརྟེན་ནས་
གྲུ་མོ་རྒྱངས་ཏེ་འགྲོ་བ་རྣམས་སོ། །
ལྔ་ཚན་བཞི་པ་ནི། ལུས་པོ་ཀྱོག་བསྐྱུར་སོགས་ཏེ། ལུས་པོ་ཀློག་པའམ་བསྒྱུར་
ཞིང་འགྲོ་བ་དང་། ལག་པ་གཡབ་ཅིང་འགྲོ་བ་དང་། མགོ་བོ་བསྒྱུར་ཞིང་འགྲོ་བ་དང་།
གཞན་དང་ཕྲག་པ་སྤྲད་ནས་འགྲོ་བ་དང་། དགོས་པ་མེད་པར་ཕན་ཚུན་ལག་སྦྲེལ་གྱིས་
འགྲོ་བ་རྣམས་ཏེ་ཉེས་བྱས་སོ། །
གསུམ་པ་སྟན་ལ་འདུག་པའི་དགུ་ཚན་གཅིག་ནི། སྟན་ལ་གཞན་གྱིས་སོགས་ཏེ།
ཁྱིམ་གཞན་དུ་སྟན་ལ་ཁྱིམ་བདག་སོགས་གཞན་གྱིས་མ་བསྒོས་པར་འདུག་པ་དང་། དེ་
བཞིན་དུ་སྲོག་ཆགས་ཡོད་མེད་མ་བརྟགས་པར་འདུག་པ་དང་། ལུས་ཀྱི་ལྗིད་ཐམས་ཅད་
སྟན་ལ་ཕབ་སྟེ་གྱ་ཚོམ་དུ་འདུག་པ་དང་། རྐང་པ་བརྐྱངས་ཏེ་སྟེང་འོག་བསྣོལ་བས་འདུག་
པ་དང་། བརླ་སྟེང་དུ་བརླ་བརྩེགས་པས་འདུག་པ་དང་། ལོང་བུའི་སྟེང་དུ་ལོང་བུ་བརྩེགས་
པས་འདུག་པ་དང་། རྐང་པ་ཁྲིའི་འོག་ཏུ་བཀུག་སྟེ་འདུག་པ་དང་། བརླ་གཉིས་གཤིབ་སྟེ་
337



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བྱིན་བ་གཉིས་ཀྱི་བར་ཤག་ཕན་ཚུན་ཕྲལ་ཏེ་འདུག་པ་དང་། འདོམས་སྣང་བ་མི་སྦེད་པར་
འདུག་པ་སྟེ་ཉེས་བྱས་སོ། །
བཞི་པ་ཟས་སློང་བའི་བརྒྱད་ཚན་གཅིག་ནི། ཁ་ཟས་ལྷུང་བཟེད་སོགས་ཏེ། ཁ་
ཟས་ལྷུང་བཟེད་ཀྱི་ཁ་ལས་མཐོ་བར་ལེན་པ་དང་། འབྲས་ཆན་དང་ཚོད་མ་མང་ཉུང་
མཉམ་པར་ལེན་པ་དང་། བསླབ་པ་རྒན་རིམ་བཞིན་བཞུགས་པའི་གྲལ་རིམ་མཐར་
ཆགས་སུ་མི་ལེན་པ་དང་། ལྷུང་བཟེད་ལ་མིག་གིས་མི་བལྟ་བར་གཡེང་བས་ལེན་པ་དང་།
ཁ་ཟས་མ་བྱུང་བར་ལྷུང་བཟེད་ཁ་གདངས་པ་སྟེ་བཟེད་སྔས་པ་དང་། ཚོད་མ་འདོད་ཕྱིར་
འབྲས་ཆན་འགེབས་པ་དང་། འབྲས་ཆན་འདོད་པའི་ཕྱིར་ཚོད་མ་འགེབས་པ་དང་།
བཟའ་བཅའི་སྟེང་དུ་ལྷུང་བཟེད་སོགས་སྣོད་བཟེད་པ་རྣམས་ཏེ་ཉེས་བྱས་སོ། ། །
ལྔ་པ་ཟས་ལ་ལོངས་སྤྱོད་པའི་དང་པོ་དྲུག་ཚན་བ་གཅིག་ནི། བཟའ་ཚེ་སོགས་ཏེ།
ཟས་ལ་ལོངས་སྤྱོད་པའི་ཚེ་འདུལ་བ་དང་འགལ་བའི་སྤྱོད་པ་མི་ལེགས་པས་བཟའ་བ་དང་།
ཁམ་ཚོད་ཧ་ཅང་ཆེས་པ་དང་། ཧ་ཅང་ཆུང་བ་དང་། ཁམ་ཚོད་རན་པ་མ་ཡིན་པ་དང་། ཁའི་
སྒོར་ཟས་མ་འོངས་པར་ཁ་གདངས་པས་སྔས་པ་དང་། ཟ་བཞིན་པ་སྟེ་ཁ་ཁམ་གྱིས་བཀང་
ནས་གཏམ་སྨྲ་བའོ། །ལྔ་ཚན་པ་གསུམ་གྱི་དང་པོ་ནི། ཁ་སྒྲ་སོགས་ཏེ། ཟས་ཟ་བའི་ཚེ་མི་
ཞིམ་པ་ལ་ཁའི་སྒྲ་ཙུག་ཙུག་བྱེད་པ་དང་། ཞིམ་པ་ལ་ཅག་ཅག་དང་། གྲང་མོ་ལ་ཧུ་ཧུ་དང་།
དྲོན་མོ་ལ་ཕུ་ཕུ་བྱེད་པ་དང་། ལྕེ་ཕྱི་རོལ་དུ་ཕྱུངས་ཏེ་ཟ་བ་རྣམས་སོ། ། །
ལྔ་ཚན་གཉིས་པ་ནི། འབྲས་ཆན་སོགས་ཏེ། སྲོག་ཆགས་ཡོད་མེད་བརྟག་པའི་
ཕྱིར་མ་ཡིན་པར་འབྲས་ཆན་ལ་སོགས་པ་འབྲུ་རེ་རེ་ནས་ཐུ་ཞིང་ཟ་བ་དང་། སྦྱིན་བདག་
གི་ཟས་ལ་འཕྱ་སྨོད་བྱེད་ཅིང་བཟའ་བ་དང་། མཁུར་བ་ཕན་ཚུན་སྤོ་ཞིང་བཟའ་བ་དང་།
338



བྲ
སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
རྐན་སྒྲ་ཉོག་ཅིང་བཟའ་བ་དང་། ཁམ་འཕྲོ་སོས་བཅད་ཅིང་ཟ་བ་རྣམས་སོ། །
ལྔ་ཚན་གསུམ་པ་ནི། ལག་པར་ཟས་ཆགས་སོགས་ཏེ། ལག་པ་ལ་ཟས་ཆགས་པ་
ལྕེས་ལྡག་པ་དང་། ལྷུང་བཟེད་དང་ཕོར་པ་སོགས་ལ་ཟས་ཆགས་པ་ལྕེ་དང་སོར་མོས་
འབྱོག་པ་དང་། ལག་པ་ལ་ཟས་ཆགས་པ་སྤྲུག་པ་དང་། ཟས་དང་བཅས་པའི་ལྷུང་བཟེད་
སྐྱོམ་སྐྱོམ་བྱེད་པ་དང༌། ཟས་ལ་མཆོད་རྟེན་གྱི་དབྱིབས་འདྲ་བར་བྱས་ནས་གཞོམ་ཞིང་
བཟའ་བ་རྣམས་ཏེ་ཉེས་བྱས་སོ། །དྲུག་པ་ལྷུང་བཟེད་ལ་ལོངས་སྤྱོད་པའི་དང་པོ་བཞི་ཚན་
གཅིག་ནི། གཞན་གྱི་ལྷུང་བཟེད་སོགས་ཏེ། དགེ་སློང་གཞན་གྱི་ལྷུང་བཟེད་ལ་འཕྱ་བའི་
ཕྱིར་བལྟ་བ་དང་། ལག་པ་ཟས་ཀྱིས་སྦག་པས་ཆུ་སྣོད་ལ་རེག་པ་དང་། དགེ་སློང་གཞན་
ལ་ཟས་དང་བཅས་པའི་ཆུ་འཐོར་བ་དང་། ཁྱིམ་པ་ལ་མ་དྲིས་པར་ཟས་དང་བཅས་པའི་ཆུ་
ཁྱིམ་དུ་འབོ་བ་རྣམས་སོ། །ཕྱི་མ་བཅུ་ཚན་གཅིག་ནི། ཟས་ལྷག་ལྷུང་བཟེད་སོགས་ཏེ།
ཟས་ཟོས་པའི་ལྷག་མ་ལྷུང་བཟེད་ཀྱི་ནང་དུ་འདོར་བ་དང་། ལྷུང་བཟེད་འོག་གཞི་མེད་
པར་ས་རྗེན་ལ་འཇོག་པ་དང་། དེ་བཞིན་དུ་གཡང་སར་འཇོག་པ་དང་། གད་ཁར་འཇོག་
པ་དང་། དཀན་གཟར་པོར་འཇོག་པ་དང་། འགྲེང་སྟེ་ལྷུང་བཟེད་བཀྲུ་བ་དང་། དེ་བཞིན་
དུ་གད་ཁར་བཀྲུ་བ་དང་། གཡང་སར་བཀྲུ་བ་དང་། དཀན་གཟར་པོར་འཁྲུ་བ་དང་། །
འབབ་ཆུ་དྲག་པོའི་རྒྱུན་ལས་ལྡོག་སྟེ། ལྷུང་བཟེད་ཀྱིས་ཆུ་འཆུ་བ་རྣམས་ཏེ་ཉེས་བྱས་སོ། །
བདུན་པ་ཆོས་སྟོན་པའི་ལྔ་ཚན་བཞི་དང་དྲུག་ཚན་གཅིག་གི་ལྔ་ཚན་དང་པོ་ནི། ཆོས་
འཆད་ཚེ་ན་སོགས་ཏེ། ཆོས་འཆད་པའི་ཚེ་ཉན་པ་པོ་ན་བ་མ་ཡིན་པ་ས་ལ་འདུག་པ་ལ་
རང་ཉིད་འགྲེང་སྟེ་འཆད་པ་དང་། དེ་བཞིན་དུ་ནད་པ་མ་ཡིན་པ་ཉལ་བ་ལ་ཆོས་འཆད་པ་དང་།
སྟན་མཐོན་པོ་ལ་འདུག་པ་ལ་འཆད་པ་དང་། མདུན་ནས་འགྲོ་བ་ལ་རྒྱབ་ནས་འཆད་པ་དང་།
339



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ལམ་གྱི་དབུས་ནས་འགྲོ་བ་ལ་ལམ་གྱི་ཟུར་ནས་འགྲོ་ཞིང་འཆད་པ་རྣམས་སོ། །ལྔ་ཚན་
གཉིས་པ་ནི། མི་ན་སོགས་ཏེ། ཉན་པ་པོ་ན་བ་མ་ཡིན་པར་མགོ་རས་ལ་སོགས་
པས་དཀྲིས་པ་འམ་གཡོགས་པ་ལ་འཆད་པ་དང་། དེ་བཞིན་དུ་གོས་བརྗེས་པ་ལ་འཆད་པ་དང་།
བླ་གོས་ཕྲག་པ་གཉིས་སུ་གཟར་བ་ལ་འཆད་པ་དང་། ལག་པ་གཉིས་གཉའ་གོང་དུ་
བསྣོལ་བ་ལ་འཆད་པ་དང་། དེ་བཞིན་དུ་ལྟག་པར་བསྣོལ་བ་ལ་འཆད་པ་རྣམས་སོ། །ལྔ་
ཚན་གསུམ་པ་ནི། དོ་ཀེར་ཅན་སོགས་ཏེ། སྤྱི་གཙུག་ཏུ་སྐྲ་བསྡུས་པའི་ཐོར་ཅོག་ཅན་ལ་
འཆད་པ་དང་། ཞ་གྱོན་པ་ལ་འཆད་པ་དང་། མགོ་ལ་དར་ལ་སོགས་ཅོད་པན་བཏགས་པ་
ལ་འཆད་པ་དང་། མགོ་ལ་མེ་ཏོག་གི་ཕྲེང་བ་བཅིངས་པ་ལ་འཆད་པ་དང་། མགོ་ལ་ཐོད་
དཀྲིས་པ་ལ་འཆད་པ་རྣམས་སོ། །
ལྔ་ཚན་བཞི་པ་ནི། གླང་པོ་ཆེ་སོགས་ཏེ། གླང་པོ་ཆེ་ཞོན་པ་ལ་འཆད་པ་དང་། རྟ་
ལ་ཞོན་པ་ལ་འཆད་པ་དང་། ཁྱོགས་ཀྱི་སྟེང་ན་འདུག་པ་ལ་འཆད་པ་དང་། ཤིང་རྟའི་སྟེང་
ན་འདུག་པ་ལ་འཆད་པ་དང་། མཆིལ་ལྷམ་གྱོན་པ་ལ་འཆད་པ་རྣམས་སོ། །
དྲུག་ཚན་གཅིག་ནི། ལག་ན་འཁར་བ་སོགས་ཏེ། ལག་ན་འཁར་བ་ཐོགས་པ་ལ་
འཆད་པ་དང་། གདུགས་ཐོགས་པ་ལ་འཆད་པ་དང་། མཚོན་ཆ་ཐོགས་པ་ལ་འཆད་པ་དང་།
རལ་གྲི་ཐོགས་པ་ལ་འཆད་པ་དང་། མདའ་གཞུ་ཐོགས་པ་ལ་འཆད་པ་དང་། གོ་ཆ་གྱོན་
པའི་མི་ལ་འཆད་པ་རྣམས་ཏེ་ཉེས་བྱས་སོ། །
བརྒྱད་པ་སྒྲུབ་པའི་ཚུལ་ལས་གྱུར་པའི་བཞི་ཚན་གཅིག་ནི། དགེ་སློང་གང་དག་
སོགས་ཏེ། ན་བ་མ་ཡིན་པས་འགྲེང་སྟེ་བཤང་གཅི་འདོར་བ་དང་། ཐམས་ཅད་ཆུས་གང་
སྟེ་གོ་སྐབས་མེད་ན་མ་གཏོགས་པར་མིན་པས་ཆུའི་ནང་དུ་བཤང་གཅི་དང་། འཆིལ་སྣབ་
34)



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
དང༌། སྐྱུགས་པ་སོགས་འདོར་བ་དང་། དེ་བཞིན་དུ་གོ་སྐབས་མེད་ན་མ་གཏོགས་པར་རྩྭ་
སྔོན་ཡོད་པའི་ཕྱོགས་སུ་བཤང་གཅི་ལ་སོགས་པ་འདོར་བ་དང་། གནོད་པ་བྱུང་ན་མ་
གཏོགས་པར་ཤིང་ལ་མི་གང་ལས་ལྷག་པར་འཛེག་པ་རྣམས་ཏེ་ཉེས་བྱས་སོ། །
བཞི་པ་དགེ་སློང་མའི་བསླབ་བྱ་བཤད་པ་ལ་གཉིས་ཏེ། སྡེ་ལྔའི་རྐང་གྲངས་ཀྱིས་
མདོར་བསྟན་པ་དང་། སོ་སོའི་ངོ་བོའི་སྒོ་ནས་ཅུང་ཟད་རྒྱས་པར་བཤད་པའོ། །དང་པོ་ནི།
དགེ་སློང་མ་ལ་སོགས་ཏེ། བུད་མེད་བསྙེན་པར་རྫོགས་པའི་རྟེན་ལ་བསླབ་པར་བྱ་བའི་
ཁྲིམས་སུམ་བརྒྱ་དང་དྲུག་ཅུ་རྩ་བཞིར་གསུངས་ཏེ། ཀརྨ་ཤ་ཏམ་ལས། མཐའ་བརྒྱད་དགེ་
འདུན་ལྷག་མ་ཉི་ཤུ་དང་། །སྤང་བའི་ལྟུང་བ་སུམ་ཅུ་རྩ་གསུམ་དང་། །གཞན་ཡང་ལྟུང་བྱེད་
བརྒྱ་དང་བརྒྱད་ཅུ་དང་། །སོ་སོར་བཤགས་པར་བྱ་བ་བཅུ་གཅིག་དང་། །ཉེས་པར་བྱས་པ་
བརྒྱ་དང་བཅུ་གཉིས་སོ། །ཞེས་པ་ལྟར་ཕམ་པ་བརྒྱད། ལྷག་མ་ཉི་ཤུ། སྤང་ལྟུང་སུམ་ཅུ་རྩ་
གསུམ། ལྟུང་བྱེད་འབའ་ཞིག་པ་བརྒྱ་དང་བརྒྱད་ཅུ། སོར་བཤགས་བཅུ་གཅིག །ཉེས་
བྱས་བརྒྱ་རྩ་བཅུ་གཉིས་ཡོད་ལ་མཚན་ཉིད་དང་མིང་དོན་ཕའི་སྐབས་དང་འདྲ་བས་བསྐྱར་
ནས་མ་སྨོས་སོ། །
གཉིས་པ་སོ་སོའི་ངོ་བོའི་སྒོ་ནས་བཤད་པ་ལ་སྡེ་ལྔ་ལས། དང་པོ་ཕམ་པའི་སྡེ་ནི།
དགེ་སློང་སྐབས་བཤད་སོགས་ཏེ། འདི་དག་གི་གླེང་གཞི་དགེ་སློང་མ་སྦོམ་དགའ་མོ་
སོགས་བཅུ་གཉིས་སྡེ་ལས་གྱུར་པ་མང་ལ། ངོ་བོ་དགེ་སློང་གི་སྐབས་སུ་བཤད་པའི་ཕམ་
པ་བཞིའི་སྟེང་དུ་ཆགས་སེམས་ཀྱིས་སྐྱེས་པའི་ལུས་ཀྱི་གནས་མིག་ནས་པུས་མོ་ཡན་ཆད་
ལ་རེག་ཅིང་ནོམ་པའི་ཚོར་བ་ཉམས་སུ་མྱོང་བ་དང་། དེ་བཞིན་དུ་ཆགས་སེམས་ཀྱིས་ལུས་
བཀན་པའམ། ཉལ་ནས་སྐྱེས་པ་ཆགས་ལྡན་ལ་རེག་པ་ཙམ་གྱི་ཚོར་བ་ཉམས་སུ་མྱོང་བ་དང་།
341



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གྲོགས་དགེ་སློང་མ་གཞན་གྱི་ཕམ་པ་ཉིན་ཞག་གི་བར་དུ་འཆབ་པ་དང་། དགེ་འདུན་གྱིས་
གནས་ནས་ཕྱུང་བའི་དགེ་སློང་འགའ་ཞིག་གིས་འགྱོད་པའི་སེམས་སྐྱེས་ནས་བཟོད་པར་
གསོལ་བ་ལ། དགེ་སློང་མས་ཕྱིར་བཟློག་པ་ལ་དགེ་སློང་མའི་དགེ་འདུན་གྱིས་གཞམས་
བསྒོ་སོགས་ཀྱིས་བཟློག་ཀྱང་མི་བཏང་བའོ། །
གཉིས་པ་ལྷག་མའི་སྡེ་ནི། དགེ་སློང་སྐབས་བཤད་སོགས་ཏེ། གོང་དུ་བཤད་པའི་
ལྷག་མ་བཅུ་གསུམ་ལས། སྨྱན་བྱས་པ་དང་གཞི་མེད་སྐུར་འདེབས་ནས། བཀའ་བློ་མི་
བདེའི་བར་ཏེ་ཐུན་མོང་གི་ཕམ་པ་བདུན་གྱི་སྟེང་དུ། ཆགས་སེམས་ཀྱིས་སྐྱེས་པ་ཆགས་
པར་གྱུར་པ་ལས་འཁྲིག་པའི་ཆོས་ཀྱི་ཕྱིར་ནོར་ཅི་ཡང་རུང་བ་ལེན་པ་དང་། ལེན་དུ་འཇུག་
པ་དང་། མཚན་མོ་ཁྲིམས་གྲོགས་ཀྱི་དགེ་སློང་མ་གཞན་མེད་པར་མཚམས་ལས་འདས་པ་
སྟེ་ཕྱི་རོལ་དུ་གནས་པ་དང་། དེ་བཞིན་དུ་ཉིན་མོ་ཁྲིམས་གྲོགས་མེད་པར་མཚམས་ལས་
འདས་པར་གནས་པ་དང་། ཁྲིམས་གྲོགས་མེད་པར་ལམ་དུ་ཞུགས་པ་དང༌། ཁྲིམས་
གྲོགས་མེད་པར་ཆུ་བོའི་ཕ་རོལ་དུ་རྒྱལ་བ་དང་། རྒྱལ་པོ་དང་། རང་གི་ཁྱོ་སོགས་ཀྱིས་མ་
གནང་བའི་བུད་མེད་རབ་ཏུ་འབྱིན་པ་དང་། རིགས་བརྒྱུད་སོགས་མེད་པའི་མི་ཤི་བའི་ནོར་
ལེན་པ་དང་། དགེ་སློང་མའི་དགེ་འདུན་གྱིས་གནས་དབྱུང་གྱུར་པའི་དགེ་སློང་མ་སླར་
བཟོད་པར་གསོལ་དུ་འཇུག་པ་དང་། དཀོན་མཆོག་སྤོང་ངོ་ཟེར་བའི་མནའ་འདོར་བ་དང་།
བུད་མེད་གཞན་དང་ལྷན་ཅིག་གཞོག་སྟེགས་དང་། འཕྱར་གཡེང་དང་། རྩབ་ཧྲལ་རང་
ཉིད་ཀྱིས་བྱས་པ་དང་། དགེ་སློང་མ་གཞན་དག་ཀྱང་བྱེད་དུ་འཇུག་པ་དང་། འཐབ་ཀྲོལ་ཏེ།
འཐབ་པ་དང་། རྩོད་པ་དང་། འཚང་འབྲུ་བ་སོགས་བྱེད་པ་རྣམས་རྐྱེན་ལྔས་བཟློག་ཀྱང་
མི་གཏོང་བའོ། ། །
བློ
342



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གསུམ་པ་ལྟུང་བྱེད་ལ་གཉིས་ཀྱི་དང་པོ་སྤང་ལྟུང་ནི། སྤང་ལྟུང་བཅུ་ཚན་དང་པོ་
སོགས་ཏེ། སྤང་ལྟུང་བཅུ་ཚན་དང་པོ་དགེ་སློང་དང་འདྲ་བའི་སྟེང་དུ། བཅུ་ཚན་གཉིས་པའི་
ཕྱི་མ་གསུམ་དང་། བཅུ་ཚན་གསུམ་པའི་གཉིས་པ་དང་། གསུམ་པ་དང་། བཞི་པ་དང་།
ལྔ་པ་དང་། དགུ་པ་དང་། བཅུ་༡༩པ་རྣམས་ཀྱང་མཚུངས་པ་ནི་ཐུན་མོང་གི་སྤང་ལྟུང་དང་།
ལྷུང་བཟེད་ལྷག་པོ་ཞག་གཅིག་ལས་འདས་པར་འཆང་༢༠བ་དང་། ཆོས་གོས་བྱིན་གྱིས་
བརླབ་ཏུ་རུང་བ་འབྱོར་པའི་ཉི་མ་དེ་ལ་བྱིན་གྱིས་མ་བརླབས་པར་ཞག་ཕྱི་མའི་སྐྱ་རེང་ཤར་
བའམ། བརླབས་ཀྱང་སླར་ཟླ་ཕྱེད་ནས་བྱིན་གྱིས་བརླབས་དགོས་པ་ལས་བརླབ་མ་གྲུབ་
པ་བཅས་༢༡དང་། སྲ་བརྐྱང་དུས་མིན་དུ་འབྱིན་པ་༢༢དང་། དུས་སུ་དབྱུང་བ་ལ་མ་
ཚོགས་པ་༢ ༣དེ་འདིར་སྤང་རྒྱུའི་དངོས་པོ་ནི་རང་སྐལ་ལ་ཐོབ་པའི་སྲ་བརྐྱང་གི་རྙེད་པ་དེ་
ཡིན་ནམ་སྙམ་གསུངས། དབྱར་ཁང་གི་དགོས་ཆེད་མ་ཡིན་པར་དབྱིག་གམ་གསེར་ལ་
སོགས་པའི་རིན་པོ་ཆེ་སློངས་པ་༢༤དང་། གླེགས་བམ་འདྲི་བ་ལ་སོགས་པའི་ཆེད་དུ་རྙེད་
པའི་གོས་༢༥དང་། གོས་ཀྱི་རྒྱུར་རྙེད་པ་༢༦དང་། མལ་ཆའི་རྒྱུར་རྙེད་པ་༢༧དང་། དབྱར་
ཁང་གི་རྒྱུར་རྙེད་པའི་ཡོ་བྱད་༢༨གང་ཡང་རུང་བ་དག་ཟས་སུ་བསྒྱུར་ཏེ་ཟ་བའི་ཕྱིར་འཇོག་
པ་དང་། དགེ་སློང་མ་བཞི་ཡན་ཆད་གྲངས་སུ་བཅད་པ་ལ་བསྔོས་པ་༢༩དང་། དགེ་འདུན་
མ་སྤྱི་ལ་བསྔོས་པ་རང་ལ་བསྒྱུར་༣༠བ་དང་། ཆགས་ཡུལ་གྱི་སྐྱེས་བུ་དག་རང་གི་ཚིག་
ཉན་དུ་གཞུག་པའི་ཕྱིར། སྤྲོག་མ་སོགས་རྫ་ས་འཇུག་པའི་སྣོད་ཁ་འཆིང་དུ་གཞུག་ཅིང་
ཡང་ཡང་འགྲོལ་དུ་འཇུག་པ་སོགས་ཀྱིས་འབྲིད་པ་དང་། གོས་གང་ཞིག་དངོས་པོས་ལྕི་བ་
སྲང་བརྒྱ་ལ་སོགས་པ་ཡོད་པ་དང༌། རིན་ཐང་གིས་ལྕི་བ་ཀརྨ་པ་ཎ་ཉི་ཤུ་ལ་སོགས་པ་རི་བ་
བདག་གིར་བྱེད་པ་༣༡དང་། ཀ་ཤི་ཀའི་རས་ཕྲན་དང་། དར་ལ་དང་། དར་གོས་ལ་སོགས་
343



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པ་ལྗིད་སྲང་གཉིས་པ་ནས་ལྔ་པའི་བར་བདག་གིར་བྱེད་པ་༣ ༢རྣམས་དགེ་སློང་མའི་ཐུན་
མོང་མ་ཡིན་པའི་སྤང་ལྟུང་ཡིན་ནོ། །
གཉིས་པ་ལྟུང་བྱེད་འབའ་ཞིག་པ་ནི། མ་བསྐོས་པ་སོགས་སོགས་ཏེ། སྔར་གྱི་སྡོམ་
ཚིག་གིས་བསྡུས་པའི་མ་བསྐོས་པ་སོགས་བཅུ་ཚན་གཅིག་དང་། ཡང་ཡང་ཟ་བ་དང་།
རས་ཆེན་ལས་གྱུར་པ་དང་། སྐྱོད་པ་དང་། ཟས་བསོད་པ་སློང་བ་དང་། དབེན་པ་གཉིས་དང་།
ཉི་ཤུ་མ་ལོན་པ་རྫོགས་པར་བྱེད་པ་དང་། ཕྱིར་མ་བསླངས་པར་སྤྱོད་པའི་ལྟུང་བྱེད་རྣམས་
དགེ་སློང་མའི་ཕྱོགས་ལ་མེད་ལ། དེ་དག་མ་གཏོགས་པའི་བདུན་ཅུ་རྩ་གཉིས་པོ་ནི་ཐུན་
མོང་གི་ལྟུང་བྱེད་ཡིན་ཞིང་། དེའི་སྟེང་དུ་བསྙེན་པར་རྫོགས་ནས་ལོ་བཅུ་གཉིས་མ་ལོན་
པས་གཞན་རབ་ཏུ་འབྱིན་པ་དང་། བསྙེན་པར་རྫོགས་པའི་མཁན་མོ་བྱེད་པ་དང་༡། ལོ་
བཅུ་གཉིས་ལོན་ཀྱང་དགེ་འདུན་མའི་གནང་བ་མ་ཐོབ་པར་འཁོར་འཇོག་པ་༢སྟེ་སྐྱོང་བ་དང་།
དེ་བཞིན་དུ་འཁོར་༣མང་པོ་འཇོག་པ་དང་། ཁྱིམ་སོ་བཟུང་བ་ལོ་བཅུ་གཉིས་མ་༤ལོན་པ་
བསྙེན་པར་རྫོགས་པ་དང་ཁྱིམ་སོ་མ་བཟུང་བ་ལོ་ཉི་ཤུ་མ་(ལོན་པ་བསྙེན་པར་རྫོགས་པའི་
མཁན་མོ་བྱེད་པ་དང་། ཁྱིམ་སོ་བཟུང་བ་དང་། ཁྱིམ་སོ་མ་བཟུང་བའི་རྟེན་གྱི་དབྱེ་བ་
གཉིས་༧མཁན་མོ་ཉིད་ཀྱིས་དགེ་སློབ་མའི་སྡོམ་པ་མ་བྱིན་པར་བསྙེན་པར་རྫོགས་པར་
བྱེད་པ་ནི་ཚིག་ལས་འདས་པ་གཉིས་དང་། དགེ་སློབ་མའི་སྡོམ་པ་བྱིན་དུ་ཟིན་ཀྱང་དེའི་
བསླབ་བྱ་ལ་ལོ་གཉིས་མ་བསླབ་༨པར་རྫོགས་པར་བྱེད་པ་དང་། བསླབ་ཟིན་ནས་མཁན་
མོས་བསྙེན་པར་རྫོགས་པར་༩མི་བྱེད་པ་དང་། ཁོ་མོ་ལ་གོས་སྦྱིན་པ་སོགས་བསྙེན་བཀུར་
བྱེད་ན་བསྙེན་པར་རྫོགས་པར་བྱའོ་ཟེར་བའི་ཆོས་༡༠ཚོང་བ་སྟེ་བཅུ་དང་། ཁྱིམ་པ་མོ་རབ་
ཏུ་འབྱིན་པ་ལ་འདྲིད་༡པས་ཁྱིམ་གྱི་འབྱོར་པ་སྤོང་དུ་བཅུག་ནས་རབ་ཏུ་མི་འབྱིན་པ་དང་།
344



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ལོ་གཉིས་སྦྲེལ་མར་གཞན་དང་གཞན་དག་ལ་རབ་བྱུང་འབོག་པས་འཁོར་མང་༢གསོག་
པ་དང་། ཁྱིམ་ཐབས་ཀྱིས་མ་གནང་༣༽བ་སྡུད་པ་དང་། འཁྲུལ་མོ་སྟེ་སྨད་འཚོང་༡མ་སྡུད་
པ་དང་། སྦྲུམ་མ༢་སྡུད་པ་དང་། མྱ་ངན་གྱིས་གཟིར་མ་༣སྡུད་པ་དང་། འཐབ་ཀྲོལ་ཅན་
འ ༽སྡུད་པ་རྣམས་ལ་སྐྱོན་ཅན་སྡུད་པའི་ལྟུང་བྱེད་བཞིར་གྲགས་པ་དང་། མཁན་མོ་རང་
ཉིད་ཀྱིས་རབ་ཏུ་ཕྱུང་བ་དང་བསྙེན་པར་རྫོགས་པ་དག་ལ་ཆོས་དང་ཟང་ཟིང་གིས་ཕན་མི་
འདོགས་༡པ་དང་། དེ་དག་བར་ཆད་དུ་འགྱུར་བ་མཐོང་ན་བར་ཆད་མེད་པའི་གནས་སུ་མི་
འདྲེན་ ༢པ་དང་། དེ་དག་བསླབ་པ་ལ་མི་སློབ་༣པ་དང་། དེ་དག་ན་བར་གྱུར་ན་ནད་
གཡོག་མི་༤ ༽བྱེད་པ་རྣམས་ལ་ཡལ་བར་འདོར་བའི་ལྟུང་བྱེད་བཞིར་གྲགས་པ་དང་། རང་
གི་མོ་དབང་གི་ནང་དུ་རྒྱ་སྐྱེགས་ཀྱི་ཆང་བུའི་འདོད་རྟེན་༡འཇུག་པས་ཁུ་བ་འབྱིན་པ་དང་།
རྒྱ་སྐྱེགས་ཀྱི་ཆང་བུ་འདྲ་བའམ། གཟུགས་བརྙན་མོ་དབང་གི་ནང་དུ་འཁྲུ་བ་སྟེ་འདོད་རྟེན་
༢ལྟར་བཅོས་པ་དང་། རང་གི་ཐལ་ལྕག་གིས་བསྣུན་པ་འདོད་རྟེན་༣ལྟར་ལ་གནོད་པའི་
ལས་དང་། མོ་དབང་གི་སྤུ་འཐོག་ཅིང་འབྲེག་པའམ་འབྲེག་ཏུ་གཞུག་པ་བརྟེན་བྱ་འཆོས་
པའི་ལྟུང་བྱེད་ཡིན་ནོ། །དགེ་སློང་མ་གཅིག་པུ་ཁྱིམ་པ་༼༡དང་ལྷན་ཅིག་ཏུ་དབེན་པ་བླ་
གབ་ཡོད་པར་འགྲེང་བ་དང་། གནས་དེ་ལྟ་བུར་དགེ་སློང་༢དང་ལྷན་ཅིག་ཏུ་འགྲེང་བ་དང་།
དབེན་པ་བླ་གབ་མེད་པར་༣ཁྱིམ་པའམ་དགེ་སློང་དང་ལྷན་ཅིག་ཏུ་འགྲེང་བ་གཉིས་ཏེ་
བཞི་དང་། དེ་བཞིན་དུ་ཁྱིམ་པ་༥དང་དགེ་སློང་གི་རྣ་༦བར་ཕྲིན་སོགས་ཤུབ་ཅིང་སྨྲ་བ་དང་།
ཁྱིམ་པ་༧དང་དགེ་སློང་ལས་༨ཤུབ་ཅིང་སྨྲ་བ་ཉན་པ་སྟེ་བཞི་དང་། ཁྱིམ་པ་ལས་རིག་པ་
གང་ཡང་རུང་བ་ལེན་པ་༩དང་། ཁྱིམ་པ་ལས་རིག་པ་དེ་ཀློག་པ་༡༠དང་། རང་གི་ལུས་ཀྱི་
རྨ་བཅིངས་པ་ཆགས་སེམས་དང་བཅས་པའི་སྒྱུ་ཐབས་ཀྱིས་སྐྱེས་པ་༡༡འགྲོལ་དུ་འཇུག་པ་
345



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སྟེ་བཅུ་གཅིག་དང་། བུ་དང་བུ་མོ་འཚོ་ཞིང་༡རྩེ་བ་དང་། ཁྱིམ་བདག་ལ་མ་དྲིས་པ་ཁྱིམ་
གཞན་དུ་༢མཚན་མོ་ཉལ་བ་དང་། མཚན་མོ་མུན་ཁུང་དུ་སྐྱེས་པ་ཡོད་མེད་མ་བརྟགས་
པར་༢ཉལ་བ་དང་། དེ་བཞིན་དུ་དགེ་སློང་མ་གཞན་མེད་པར་གཅིག་པུར་ཉལ་༣༽བ་སྟེ་
གསུམ་དང་། དགེ་སློང་མ་གཞན་དང་སྟན་གཅིག་ལ་ཤ་མཐའ་རེག་པ་ཉལ་བ་སྟན་གཅིག་
༡སྤྱོད་ཅིང་གནས་པ་བཏང་བའི་ལྟུང་བྱེད་དུ་གྲགས་པ་དང་། རང་གི་ལུས་དགེ་སློང་མ་
༡དང་། དགེ་སློབ་མ་༢དང་། དགེ་ཚུལ་མ་༣དང་། ཁྱིམ་པ་༤མོ་དང༌། མུ་སྟེགས་(མོ་
རྣམས་ལ་འདག་རྫས་ཀྱིས་དྲིལ་ཞིང་ཕྱི་བ་བྱེད་དུ་འཇུག་པ་དང་། དེ་བཞིན་དུ་ཆུས་འཁྲུར་
༦འཇུག་པ་དང་། དྲི་ཞིམ་པོ་༧དག་རང་གི་ལུས་ལ་སྐུད་པ་དང་། འབྲུ་མར་གྱི་ཚིག་མ་༨༽
སྐུད་པ་སྟེ་བརྒྱད་དང་། བུད་མེད་གཞན་དང་ལག་པ་སྦྲེལ་ཏེ་ཁྲུས་བྱེད་པ་སོགས་ཆུ་༡༽ལ་
ལོངས་སྤྱོད་པ་དང་། སྤུ་ཤེལ་༡རྩི་དང༌། སོ་མང་༢། སྨིག་ཤད་༣གསུམ་སོ་སོར་འམ།
གསུམ་ག་བསྡུས་པའི་སྐྲ་ཤད་༤འཆོས་པ་དང་། སྐྲ་བརྙན་འཆང་(བ་དང༌། ཁྱིམ་པའི་རྒྱན་
༦༽ཐོགས་པ་སྟེ་དྲུག་དང་། བྲོ་བརྡུང་༡བ་དང་། གླུ་ལེན་༢པ་དང་། པི་ཝཾ་སོགས་རོལ་མོ་
༣༽བྱེད་པ་སྟེ་གསུམ་དང་། ལོངས་སྤྱོད་བྱེད་ཅིང་གདུ༡གས་༢ཐོགས་པ་དང་། དེ་བྱེད་ཅིང་
མཆིལ་ལྷམ་གྱོན་པ་དང་། ཁྲིའུ་ལ་འདུག་ ༣༽པའི་བསྙེན་བཀུར་ཉམས་སུ་མྱོང་བ་སྟེ་
གསུམ་དང་། ཁྱིམ་གཞན་དུ་བདག་པོས་མ་བསྐོས་པར་སྟན་ལ་འདུག་པ་ལ་ཕྱིས་གནོན་དང་།
ཁྱིམ་པའི་སྟན་རང་གིས་སྤྱད་པ་མ་སྦྲན་པར་བོར་ཏེ་འགྲོ་བ་ལ་ལོག་ཐབས་བྱེད་པའི་ལྟུང་
བྱེད་དུ་གྲགས། རུང་བ་མ་ཡིན་པའི་སྐུད་པ་འཁལ་བ་དང་། དགེ་འདུན་མའི་གོས་བདག་
གིར་བྱེད་པ་དང་། འབྲས་ཆན་ལ་སོགས་པའི་ཟས་འཚོད་བ་དང་། ཁྱིམ་དུ་ཆག་ཆག་
གདབ་པ་སོགས་འཕྲལ་གྱི་བྱ་བ་རྣམས་བྱེད་པ་དང་། རྗེན་པ་འཚོད་པ་དང་། སྤངས་པ་ཟ་
346



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བའི་ལྟོ་འདུན་དང་། ནད་མ་མ་ཡིན་པས་སྒོག་སྐྱ་ཟ་བ་དང་། ཟླ་མཚན་ཡོང་བའི་དུས་
མངལ་གྱི་སྒོར་གོས་ངན་པ་འདོགས་པ་ལ་རྨེ་གབ་ཏུ་གྲགས་པ་མི་བརྟེན་པ་དང༌། ཁྲུས་
སོགས་ཀྱི་ཚེ་ཆུ་གོས་མི་འཆང་བ་དང་། ཆོས་གོས་དང་གདིང་བ་རྙིང་པ་བཀྲུ་བཤལ་བ་ལ་
འཁྲུར་འཇུག་པ་དང་། རུང་བའི་གོས་ལ་མ་གུས་པས་ཁྱིམ་པ་ལ་སྟེར་བ་དང་། དགེ་སློང་
དང་སྣམ་སྦྱར་བརྗེ་བ་དང་། དགེ་སློང་མ་གཞན་གྱི་བསྔགས་པ་བརྗོད་པ་ན་ལུས་ངག་གི་
རྣམ་འགྱུར་༡མི་མཐུན་པ་སྟོན་པ་དང་། དེ་བཞིན་དུ་ཁྱིམ་༢དང་གནས་༣དང་། རྙེད་པ་༤དང་།
ཆོས་རྣམས་ལ་(སེར་སྣ་བྱེད་པ་སྟེ་སེར་སྣ་ལྔ་དང་། དགེ་སློང་མ་གཞན་དབྱར་ཁང་༡ནས་
སྐྱོད་པ་དང་། ཁྱིམ་གཞན་༢ནས་སྐྱོད་པ་སྟེ་གཉིས་དང་། ལེགས་པར་མཐོང་ཐོས་མེད་པའི་
ལྟུང་བྱེད་གླེང་བ་ལ་ཐོ་འཚམས་པ་དང་། གཞན་ཡིད་ཆེས་པའི་མནའ་འདོར་བ་ལ་ལོག་
པར་སྟོན་པ་དང་། ཁྲོ་བས་བདག་ཉིད་ལ་གནོད་པར་བྱེད་པ་ལ་རྣམ་པར་འགྱུར་བའི་ལྟུང་
བྱེད་དུ་གྲགས་པ་རྣམས་དང་། དགེ་འདུན་ལ་བརྙས་ཐབས་༡བྱེད་པ་དང་། བསྐུར་པ་
འདེབས་པས་སྤྱོ་བ་༢དང་། དགེ་སློང་ལ་ཆུ་༣འཐོར་བ་སྟེ་གསུམ་དང་། དགེ་སློང་མ་རྣམས་
ཀྱི་འཁྲུགས་ལོང་ཞི་བར་བྱ་བའི་མཐུ་ཡོད་བཞིན་དུ་ཡལ་བར་འདོར་བ་དང༌། བློ་མཐུན་མི་
བྱེད་པ་སྟེ་ལས་ལ་འདུན་པ་མ་ཕུལ་བ་དང་། དགེ་སློང་ལས་གདམས་ངག་༡མི་ཉན་པ་དང་།
དགེ་སློང་མེད་པར་གསོ་སྦྱོང་བྱེད་པ་དང་། འདི་ལྕི་བའི་ཆོས་དང་འབྲེལ་བ་ཙམ་ཡིན་གསུངས། དགེ་སློང་
མེད་པའི་གནས་སུ་དབྱར་ཁས་༢ལེན་པ་དང་གཉིས་ཀའི་དགེ་འདུན་ལ་དགག་༣དབྱེ་མི་
བྱེད་པ་སྟེ། ལྕི་ཆོས་ལས་འདས་པ་གསུམ་དང་། དབུལ་པོ་ལ་དགེ་འདུན་གྱི་དོན་དུ་སྲ་
བརྐྱང་གི་ཟོང་སྦྱོར་དུ་འཇུག་པ་༡དང་། སྲ་བརྐྱང་དུས་སུ་དབྱུང་༢བའི་ཕྱིར་དང་། ཆོས་
ལྡན་གྱི་རྙེད་པ་འགྱེད་༣བགོ་བ་པ་དག་ལ་བག་ཡངས་སུ་བྱ་བའི་ཚོགས་པ་མི་སྦྱིན་པ་སྟེ་
347



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གསུམ་དང་། དབྱར་ཁང་གཞན་ལ་མ་བཅོལ་བར་ཡུལ་གཞན་དུ་འགྲོ་བ་དང་། དབྱར་ནང་
དུ་ལྗོངས་རྒྱུར་འགྲོ་བ་དང་། དགག་དབྱེ་བྱས་པའི་ཕྱི་ཉིན་ལྗོངས་རྒྱུར་མི་འགྲོ་བ་༢དང༌།
ཆོམ་རྐུན་སོགས་ཀྱི་དོགས་པ་༣དང་བཅས་པར་ལྗོངས་རྒྱུར་འགྲོ་བ་དང་། བཀག་པའི་
ཕྱོགས་གཞན་དུ་འགྲོ་བ་སྟེ་བཞི་དང་། མུ་སྟེགས་ཅན་སོགས་གཞན་གྱི་འདུག་གནས་སུ་
སོང་སྟེ་འཐབ་ཀྲོལ་བྱེད་༡པ་དང་། དགེ་སློང་ལ་སོགས་པས་ཚིག་གི་སྐབས་མ་ཕྱེ་བར་འདྲི་
བ་༢སྟེ་གཉིས་དང་། དབྱར་ཁང་གི་ཉེ་འཁོར་འདོམ་གང་ལས་ལོགས་ཤིག་ཏུ་ཆབ་ཁུང་
༡ཡོད་སར་གཅིག་པུར་འགྲོ་བ་དང་། རྩ་སྔོན་པོའི་སྟེང་དུ་བཤང་བ་༢འདོར་བ་དང་། རྩིག་
པའི་ཕག་ཏུ་མ་བལྟས་པར་བཤང་བ་༣འདོར་བ་སྟེ་གསུམ་མོ། །དེ་ལྟར་བཤད་པའི་བརྒྱ་རྩ་
བརྒྱད་པོ་ཐུན་མོང་མ་ཡིན་པ་སྟེ། དགེ་སློང་མའི་སྒོས་ཀྱི་ལྟུང་བྱེད་ཡིན་ནོ། །
བཞི་པ་སོར་བཤགས་ཀྱི་སྡེ་ནི། དགེ་སློང་སྐབས་བཤད་སོགས་ཏེ། གོང་དུ་བཤད་
པའི་སོར་བཤགས་གསུམ་པའི་སྟེང་དུ། ནད་མ་མ་ཡིན་པས་ཁྱིམ་པ་ཉེ་དུ་མ་ཡིན་པ་ལས་
འོ་མ་༡བསླངས་ཏེ་འཐུང་བ་དང་། དེ་བཞིན་དུ་ཞོ་༢དང་། མར་༣དང་། ཞུན་མར་༤དང་།
འབྲུ་མར་(དང་
། སྦྲས་རྩི་༦དང་། བུ་རམ་གྱི་དབུ་བ་༧དང༌། ཉ་ཤ་དང༌། ཤ་༩དང༌། ཤ་
སྐམ་༡༠རྣམས་བསླངས་ཏེ་ལོངས་སྤྱོད་པ་འདི་བཅུ་དགེ་སློང་མའི་ཐུན་མོང་མ་ཡིན་པའི་
སོར་བཤགས་སུ་བཤད་དོ། །ལྔ་པ་ཉེས་བྱས་ཀྱི་སྡེ་ནི། ཉེས་བྱས་རྣམས་ལས་སོགས་ཏེ།
གོང་དུ་བཤད་པའི་དགེ་སློང་ཕའི་ཉེས་བྱས་རྣམས་ལས་ཁྱིམ་གཞན་དུ་མ་བསྐོས་པ་སྟན་ལ་
འདུག་པ་དང་། རྩ་སྔོན་པོ་ཡོད་པའི་ཕྱོགས་སུ་བཤང་གཅི་འདོར་བ་གཉིས་སྐབས་འདིར་
ལྟུང་བྱེད་ཡིན་པས་བཤད་ཟིན་ལ། དེ་དག་གི་ཚབ་ཏུ་ཤམ་ཐབས་རྐེད་པ་སྣང་བར་བགོ་བ་
དང༌། འཁྲིག་པའི་འདོད་ཆགས་མངོན་གྱུར་དང་ལྡན་བཞིན་དུ་ཁྱིམ་གཞན་དུ་འགྲོ་བ་
348



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གཉིས་ཐུན་མོང་མ་ཡིན་པའི་ཉེས་བྱས་སུ་བཤད་པ་བསྣན་པས་གྲངས་བརྒྱ་རྩ་བཅུ་གཉིས་
སུ་མཐུན་པ་ཡིན་ནོ། །དགེ་སློང་ཕ་མའི་ཉེས་བྱས་ཀྱི་རྐང་གྲངས་དེ་དག་ཀྱང་སྡེ་ལྔའི་ནང་
ཚན་དངོས་གཞིའི་དབང་དུ་བྱས་ཀྱིས། དེ་ཁོ་ནར་མ་ངེས་ཏེ་ཕམ་ལྷག་གི་སྦྱོར་བ་ཀུན་དང་།
སྦོམ་པོ་ལས་ན་སྨད་པའི་ལྟུང་བ་ཀུན་དང༌། སྤང་ལྟུང་གི་སྦྱོར་བ་ནས་ཉེས་བྱས་ཀྱི་སྦྱོར་
བའི་བར་ཐམས་ཅད་དགེ་སློང་ཕ་མ་གང་གི་རྟེན་ལ་ཡང་ཉེས་བྱས་ཉིད་དུ་འགྱུར་རོ། །
གཞན་ཡང་མ་ལ་ལྟུང་བྱེད་དུ་བཤད་པ་དག་ཀྱང་། ཕ་ལ་ཉེས་བྱས་སུ་འགྲོ་བ་ཡོད་དེ་གོང་
གི་རྐང་གྲངས་ངོས་འཛིན་ལ་དཔྱད་པས་ཁྱབ་བོ། །
དེ་དག་གི་མཇུག་བསྡུ་བ་ནི། དགག་པའི་བསླབ་བྱ་སོགས་ཏེ། གོང་དུ་སྨོས་པ་དེ་
དག་ནི་དགག་པའི་བསླབ་བྱ་ཞེས་བྱ་བ་སྒོ་གསུམ་ཉེས་སྤྱོད་ལས་ལྡོག་པ་ལ་ཤིན་ཏུ་གཅེས་
པ་ཚུལ་ཁྲིམས་ཀྱི་མི་མཐུན་པའི་ཕྱོགས་ཀྱི་ངོས་འཛིན་ཏེ་ལྟུང་བའི་རྐང་གྲངས་རགས་པ་
ཙམ་ཡིན་ནོ། །ཞར་བྱུང་ཐུན་མོང་གི་མཐའ་དཔྱོད་མགོ་སྨོས་ནས་སོགས་ཀྱི་སྒྲས་འཆད་
འགྱུར་དུ་བཞག་པ་ནི། ཉམས་དང་མ་ཆགས་སོགས་ཏེ། ཕམ་པ་འཆབ་བཅས་ཀྱིས་
བསླབ་པ་ལས་ཉམས་པ་དང་། བསྙེན་རྫོགས་བླངས་ཀྱང་ལས་མ་ཆགས་པ་གཉིས་སྡེ་ལྔའི་
དངོས་གཞི་ལ་ཞུགས་ཀྱང་སྡེ་ལྔ་གང་ཡང་མིན་པའི་ཉེས་བྱས་ཙམ་ཞིག་བསྐྱེད་ལ། ཕམ་པ་
འཆབ་མེད་དགེ་འདུན་གྱི་གསོལ་གཞིའི་ཆོ་གས་བསླབ་པ་བྱིན་པ་ལ། སྡེ་ལྔའི་དངོས་
གཞིའི་ལྟུང་བ་བསྐྱེད་པ་དགེ་སློང་ཕ་མ་རང་བཞིན་དུ་གནས་པ་དང་འདྲའོ། །དེ་ལ་སོགས་
པ་ཞིབ་པའི་མཐའ་དཔྱོད་པ་ནི། མདོ་རྩར། ལུང་གཞིའི་ཞུ་བ་སྤྱིར་བསྟན་པ་ནས་བཏུས་པ་
བཞི་དང་། རྣམ་འབྱེད་གཏན་ལ་འབེབ་པའི་ཞུ་བ་སྤྱིར་བསྟན་པ་ནས་བཏུས་པ་དྲུག་ཅུ་སྟེ་
མདོ་ཚན་པ་དྲུག་ཅུ་རྩ་བཞི་འབྱུང་བ་དང་བསྟུན་ཏེ་འཆད་འོས་ཀྱང་འདིར་ཡི་གེས་འཇིགས་
349



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པས་གནས་སྐབས་གཞན་དུ་འཆད་པར་སྤྲོ་བའི་དོན་ཏོ། །
གཉིས་པ་ཐེག་ཆེན་གྱི་དམིགས་བསལ་འཆད་པ་ནི། ཐེག་ཆེན་སོ་ཐར་སོགས་ཏེ།
བསམ་པ་ཐེག་ཆེན་སེམས་བསྐྱེད་ཀྱིས་ཟིན་པས་བླངས་པའི་སོ་ཐར་གྱི་བསླབ་བྱ་ལའང་
གཉིས་ཏེ་ཆོ་ག་ཐུན་མོང་བའི་དབང་དུ་བྱས་ན། སྡིག་ཏོ་མི་དགེ་བའི་ཕྱོགས་རང་བཞིན་གྱི་
ཁ་ན་མ་ཐོ་བ་ཕལ་ཆེ་བ་ནི་སྔར་བཤད་པའི་ཉན་ཐོས་ཀྱི་ལུགས་བཞིན་དུ་ཤིན་ཏུ་དམ་པར་
བསྲུང་དགོས་ཏེ། བྱང་ཆུབ་སེམས་དཔའི་ཚུལ་ཁྲིམས་ལ་གསུམ་དུ་ཡོད་པའི་ཉེས་སྤྱོད་
སྡོམ་པའི་ཚུལ་ཁྲིམས་ཡིན་པའི་ཕྱིར་དང་། རྡོ་རྗེ་ཐེག་པའི་སྐབས་སུའང་སྡོམ་པ་འོག་མ་
གཉིས་ཀྱི་བཅས་པ་ལས་དགོས་པ་མེད་པར་འདའ་བ་རྩ་ལྟུང་དུ་གསུངས་པའི་ཕྱིར་རོ། །
གལ་ཏེ་རང་འདོད་ཀྱི་འཁྲི་བ་དང་བྲལ་ཞིང་། སེམས་ཅན་གཞན་གྱི་དོན་དུ་འགྱུར་ངེས་པ་
སོགས་དགོས་པ་ཁྱད་པར་ཅན་མཐོང་ན་ལུས་ངག་གི་ལྟུང་བ་འགའ་ཞིག་བྱང་སེམས་ཀྱི་
སྐབས་བཞིན་སྤྱད་པའང་གནང་སྟེ། ཐེག་པ་ཆེན་པོའི་དགེ་སློང་གི་དོན་དུ་གཉེར་བྱའི་གཙོ་
བོ་གཞན་དོན་ཡིན་པའི་ཕྱིར་དང་། སྤྱོད་འཇུག་ལས། ཐུགས་རྗེ་མངའ་བ་རིང་གཟིགས་
པས། །བཀག་པ་རྣམས་ཀྱང་དེ་ལ་གནང་། ཞེས་དང་། སྡོམ་པ་ཉི་ཤུ་པ་ལས། སྙིང་རྗེ་ལྡན་
ཞིང་བྱམས་ཕྱིར་དང་། །སེམས་དགེ་བ་ལ་ཉེས་པ་མེད། །ཅེས་གསུངས་པའི་ཕྱིར་རོ། །
འོན་ཀྱང་འཕྲལ་གྱི་ཀུན་སྤྱོད་མ་ལེགས་པས་འཇིག་རྟེན་པ་རྣམས་མ་དད་ཅིང་།
བསྟན་པ་ལ་སྨོད་པའི་རྒྱུར་གྱུར་པའི་ཚེ། ཐེག་པ་ཆེ་ཆུང་གཉིས་ཀ་ལས་སྤང་བྱར་མཐུན་
པར་གསུངས་པ་ལུས་ངག་ཡིད་གསུམ་མ་སྦྱངས་ཤིང་མ་བསྡམས་པས་མིག་གཡེང་བས་
བལྟ་བ་དང་། སྒྲ་ཅ་ཅོ་དང་། ས་བརྐོ་བ་དང་། རྩ་གཅོད་པ་སོགས་འབད་པས་སྤངས་ཤིང་།
ཡུལ་ལུགས་ཆོས་ལྡན་རྣམས་ཀྱང་རང་ཉིད་ཀྱིས་མཐོང་བའམ། གཟུ་བོར་གནས་པ་དག་
35)



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ལ་ལེགས་པར་འདྲི་ཞིང་བརྟགས་པའི་སྒོ་ནས་སྤང་བླང་བྱ་དགོས་ཏེ། སྤྱོད་འཇུག་ལས།
དོན་མེད་གཡེང་བས་བལྟ་བ་ནི། །ནམ་ཡང་བདག་གིས་མི་བྱ་སྟེ། །ངེས་པར་སེམས་པས་
རྟག་ཏུ་ནི། །མིག་ནི་ཕབ་སྟེ་བལྟ་བར་བྱ། །ཞེས་སོགས་དང་། དོན་མེད་ས་བརྐོ་རྩ་གཅོད་
དང༌། །ས་རིས་འདྲི་སོགས་བྱེད་གྱུར་ན། །བདེ་གཤེགས་བསླབ་པ་དྲན་བྱས་ནས། །སྐྲག་
པས་དེ་ཡི་མོད་ལ་དོར། །ཞེས་སོགས་མང་དུ་གསུངས་པ་དང་། འཇིག་རྟེན་མ་དད་གྱུར་པ་
ཀུན། །མཐོང་དང་དྲིས་ཏེ་སྤང་བར་བྱ། །ཞེས་སོགས་གསུངས་པའི་ཕྱིར་རོ། །སྐྱེ་བོ་ཆོས་ལ་
འཇུག་པའི་རྒྱུར་མཐོང་ན་མི་ཆོས་བླ་མ་བདེན་པར་སྨྲ་བ་ལ་སོགས་པ་བཀག་པ་རྣམས་ཀྱང་
ཅི་རིགས་པ་སྤྱད་པར་གནང་བས་དུས་སྐབས་དང་རང་གཞན་གྱི་རྒྱུད་ཚོད་ལ་དཔྱད་པ་
གནད་དུ་ཆེའོ། །ཐེག་པ་ཆེ་ཆུང་གི་གནང་བཀག་ཐ་དད་པའི་ཚུལ་ཡང་མཚན་གཞི་གཅིག་
ལ་དཔེར་མཚོན་ན། ཉན་ཐོས་དགེ་སློང་ལ་གསེར་དངུལ་ལེན་པ་གཞན་དོན་ཡིན་ཡང་
འདོད་ཆེན་པོ་སྟེ་མངོན་ཚན་ཅན་ཉོ་ཚོང་གི་སྤང་ལྟུང་འབྱུང་ཞིང་། ཐེག་ཆེན་དགེ་སློང་ལ་
གཞན་དོན་ཡིན་ན་གསེར་དངུལ་ལེན་པ་ལ་ལྟུང་བ་མེད་པར་གསུངས་ཏེ། བྱང་སའི་ཚུལ་
ཁྲིམས་ལེའུ་ལས། གཞན་གྱི་དོན་དུ་འགྱུར་ན་གོས་བརྒྱ་སྟོང་རྙེད་ཀྱང་ཉེ་དུར་མི་འོང་བའི་
བྲམ་ཟེ་དང་ཁྱིམ་བདག་ལས་བཙལ་བར་བྱའོ། །ཞེས་སོགས་ནས་གཞན་དོན་དུ་མོན་དར་
གྱི་གདིང་བ་དང་། མལ་སྟན་བརྒྱ་རྙེད་ཀྱང་བསྟབ་པར་བྱ། གསེར་དངུལ་སྲང་བྱེ་བ་འབུམ་
ཕྲག་ལས་ལྷག་པ་ཡང་བདག་གིར་བྱའོ། །ཞེས་འདོད་ཆེན་གྱི་ལྟུང་བ་མེད་པར་གསུངས་
པ་དང༌། གཞན་དོན་དུ་དེ་དག་མི་ལེན་པ་ཉིད་ལྟུང་བར་གསུངས་ཏེ། སྡོམ་པ་ཉི་ཤུ་པར།
གསེར་ལ་སོགས་པ་ལེན་མི་བྱེད། ཅེས་འབྱུང་བ་ལྟ་བུའོ། །
གསུམ་པ་དངོས་སུ་མ་སྨོས་པའི་བསླབ་བྱ་ཐམས་ཅད་རུང་མཐུན་བསྡུས་ཏེ་བསྟན་
351



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པ་ནི། ཐོག་མ་ཉིད་ནས་སོགས་ཏེ། སྟོན་པས་ཐོག་མ་ཉིད་ནས་དངོས་སུ་གནང་བ་དང་
བཀག་པའི་གསལ་ཁ་མེད་པ་རྣམས་གང་ཞིག་བྱར་རུང་བར་གསུངས་པ་དང་ཉེ་བ་དེ་དག་
ཐེ་ཚོམ་མེད་པར་བཟུང་ཞིང་སྤྱད་པར་བྱ་སྟེ། དཔེར་ན་དགེ་ཚུལ་ལ་དགག་དབྱེ་དངོས་སུ་
གསུངས་པས་གསོ་སྦྱོང་བྱ་དགོས་པར་གྲུབ་པ་བཞིན་ནོ། །གང་སྤྱད་དུ་མི་རུང་བར་
གསུངས་པ་དང་ཉེ་བ་ནི་རྣམ་པ་ཀུན་ཏུ་སྤྱད་པར་མི་བྱ་སྟེ། དཔེར་ན་སྲིན་བལ་ལ་སྟན་བྱེད་
པ་བཀག་པས་དེ་དང་མཉམ་པ་དང་ལྷག་པ་ལ་སྟན་བྱར་མི་རུང་བ་བཞིན་ནོ། །དེ་བཞིན་དུ་
རུང་བ་ལས་ཟློག་པ་དག་སྤང་བྱ་དང་། མི་རུང་པ་ལས་ཟློག་པ་དག་བླང་བྱ་རུ་མདོར་
བསྡུས་ཏེ་གསུངས་པ་ནི། ལུང་ཕྲན་ཚེགས་ལས། བཅོམ་ལྡན་འདས་ཀྱིས་ཡོངས་སུ་མྱ་ངན་
ལས་འདའ་བའི་དུས་དེའི་ཚེ་ཉིད་ན་དགེ་སློང་རྣམས་ལ་བཀའ་སྩལ་པ། ངས་ཁྱེད་ལ་
འདུལ་བ་རྒྱ་ཆེར་ནི་བསྟན་ན། མདོར་བསྡུས་ཏེ་མ་ཡིན་ནོ། །
འོན་ཀྱང་མདོར་བསྡུས་པ་ཡང་ཉོན་ཅིག །དགེ་སློང་དག་ངས་ཁྱེད་ལ་གང་ཞིག་ཐོག་
མ་ཉིད་ནས་གནང་བ་ཡང་མེད། བཀག་པའང་མེད། གལ་ཏེ་རུང་བ་དང་ཉེ་བ་ཡིན་ཞིང་མི་
རུང་བ་ཟློག་པར་བྱེད་པ་ཡིན་ན་ནི་རུང་བ་ཡིན་པར་བཟུང་བར་བྱའོ། །གལ་ཏེ་མི་རུང་བ་
དང་ཉེ་བ་ཡིན་ཞིང་རུང་བ་ཟློག་པར་བྱེད་པ་ཡིན་ན་མི་རུང་བ་ཡིན་པས་ཀུན་ཏུ་སྤྱད་པར་མི་
བྱའོ། །ཞེས་འབྱུང་ངོ༌། །གཞན་ཡང་འདུལ་བ་ལ་མི་སྣང་། མདོ་སྡེ་ལ་མི་འཇུག །ཆོས་ཉིད་
དང་འགལ་བ་ནི་རྣམ་པ་ཐམས་ཅད་དུ་བླང་བྱར་མིན་པར་ཤེས་དགོས་ཤིང་། དེ་ལས་ཟློག་
པ་འདུལ་བ་ལ་སྣང་ཞིང་། མདོ་སྡེ་ལ་འཇུག་པ། ཆོས་ཉིད་དང་མི་འགལ་བའི་མཚན་ཉིད་
གསུམ་དང་ལྡན་པ་ནི་བླང་བྱ་ཡིན་པར་གསུངས་སོ། །སྤྱི་དོན་བཞི་པ་ཉེས་དམིགས་དང་
ཕན་ཡོན་བསྟན་པ་ལ་གཉིས་ཀྱི་དང་པོ་མ་བསྲུངས་པའི་ཉེས་དམིགས་ནི། བསླབ་པ་ཕྲ་
352



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
མོ་ཁྱད་བསད་ན་སོགས་ཏེ། ཚུལ་ཁྲིམས་ཀྱི་ཡན་ལག་བསླབ་པའི་གཞི་ཕྲ་མོ་ཙམ་ཡང་
ཁྱད་དུ་བསད་དེ་ཉམས་ན་དུད་འགྲོའི་སྐྱེ་གནས་སུ་སྐྱེ་བར་འགྱུར་ཏེ། སྔོན་བཅོམ་ལྡན་
འདས་ཝ་ར་ཎ་སི་ན་བཞུགས་པའི་ཚེ་གྲོང་ཁྱེར་རྡོ་འཇོག་ན་གནས་པའི་ཀླུའི་རྒྱལ་པོ་ཨེ་
ལའི་འདབ་ཅེས་བྱ་བ་ཞིག་འཁོར་ལོས་སྒྱུར་བའི་རྒྱལ་པོར་སྤྲུལ་ཏེ་ཆོས་ཉན་དུ་འོངས་པ་ན།
བཅོམ་ལྡན་འདས་ཀྱིས་བཀའ་སྩལ་པ། སྐྱེས་བུ་བླུན་པོ་ཁྱོད་སྔོན་ཡང་དག་པར་རྫོགས་
པའི་སངས་རྒྱས་འོད་སྲུང་གི་བསླབ་པའི་མཚམས་ལས་འདས་པས་ཀླུའི་སྐྱེ་གནས་དམན་
པར་སྐྱེས་ན། ད་ངའི་འཁོར་ཡང་བསླུ་བར་འདོད་དམ་ཅི། སླར་ལོག་སྟེ་སྤྲུལ་པ་ཐོང་ལ་
རང་གི་ཆ་ལུགས་ཀྱིས་ཤོག་ཅིག་ཅེས་གསུངས་ཤིང་། ཕྱག་ན་རྡོ་རྗེ་ཨེ་ལའི་འདབ་ཀླུ་གཞན་
གྱིས་འཚེ་བ་ལས་བསྲུང་བའི་ཕྱིར་མངགས་པ་དང་། ཨེ་ལའི་འདབ་རང་གི་གཟུགས་
མཇུག་མ་རྡོ་འཇོག་ན་འདུག་པ། མགོ་བོ་བདུན་པོ་ཝ་ར་ཎ་སིར་སླེབ་པ། མགོ་བོ་རེ་རེ་ལ་
ཡང་ཤིང་ཨེ་ལའི་སྡོང་པོ་རེ་རེ་སྐྱེས་པ་ལ། སྲོག་ཆགས་དུ་མས་གང་བ། ཤིང་དེ་འགུལ་
བས་སྡུག་བསྔལ་གྱི་ཚོར་བ་དྲག་པོ་མི་བཟད་པ་ཉམས་སུ་མྱོང་བ་དེ་ལྟ་བུ་འཁོར་རྣམས་
ཀྱིས་མཐོང་ནས་འཇིགས་ཤིང་སྐྱོ་བ་སྐྱེས་པ་ན། བཅོམ་ལྡན་འདས་ཀྱིས་བཀའ་སྩལ་པ།
དགེ་སློང་དག་འདི་ནི་འཁོར་ལོ་བསྒྱུར་བའི་ཆ་ལུགས་ཀྱིས་འོངས་པ་དེ་ཡིན་ཏེ། འདི་ནི་མི་
དགེ་བའི་ལས་ཀྱིས་གྲུབ་པའི་ལུས་རང་བཞིན་པ་ཡིན་ནོ། །ཨེ་ལའི་འདབ་ཀྱིས་གསོལ་པ།
བཅོམ་ལྡན་འདས་བདག་ལུང་བསྟན་དུ་གསོལ། བཀའ་སྩལ་པ། མི་རྣམས་ཀྱི་ཚེ་ལོ་བརྒྱད་
ཁྲི་བར་གྱུར་པ་ན། ཡང་དག་པར་རྫོགས་པའི་སངས་རྒྱས་བྱམས་པ་ཞེས་བྱ་བ་འབྱུང་སྟེ།
དེས་ཁྱོད་ལུང་སྟོན་པར་འགྱུར་རོ། །དེ་ནས་ཨེ་ལའི་འདབ་ཀྱིས་ཕྱག་བཙལ་ཏེ་སླར་སོང་
ངོ༌། །དགེ་སློང་རྣམས་ཀྱིས་དེའི་སྐྱེ་རྒྱུད་ཞུས་པ་ན། སྔོན་སངས་རྒྱས་འོད་སྲུང་གི་བསྟན་པ་
353



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ལ་འདི་ཉིད་རབ་ཏུ་བྱུང་བ་སྡེ་སྣོད་འཛིན་པར་གྱུར་པ་ན། ཤིང་ཨེ་ལའི་དྲུང་དུ་འཆགས་ས་
བཅས་ཏེ་འཆགས་པའི་ཚེ། ཨེ་ལའི་འདབ་མ་ཞིག་དཔྲལ་བར་ཕོག་པས་ཁྲོས་ཏེ་དུམ་བུ་
དུམ་བུར་བཅད་ནས་འདི་སྐད་ཅེས། སྲོག་ཀྱང་མེད། འཚོ་བ་ཡང་མེད་པ་འདི་ལ་བཅོམ་
ལྡན་འདས་ཀྱིས་ཉེས་པ་ཅི་ཞིག་གཟིགས་ནས་བསླབ་པའི་གཞི་བཅས་ཞེས་སྨྲས་སོ། །དེ་
ལྟར་ཁྲོས་ཏེ་བསླབ་པ་དྲལ་བས་ལུས་ཞིག་ནས་ཀླུའི་ནང་དུ་སྐྱེས་ནས་སྡུག་བསྔལ་འདི་
ལྟར་མྱོང་བར་གྱུར་ཏོ། །ཞེས་བཀའ་སྩལ་པ་བཞིན་ནོ། །དེ་ནི་དཔེར་མཚོན་པ་སྟེ་ཞིབ་ཏུ་ན།
ལྟུང་བ་སྡེ་ལྔའི་འབྲས་བུ་བསྟན་པའི་མདོ་ལས། ཕམ་པས་ཚ་པ། ལྷག་མས་ངུ་འབོད་ཆེན་
པོ། ལྟུང་བ་སྦོམ་པོས་ངུ་འབོད། ལྟུང་བྱེད་ཀྱིས་བསྡུས་འཇོམས། སོར་བཤགས་ཀྱིས་ཐིག་
ནག །ཉེས་བྱས་ཀྱིས་ཡང་སོས་ཀྱི་སྡུག་བསྔལ་བསྐྱེད་པའི་ཚུལ་རྒྱས་པར་གསུངས་སོ། །
གཉིས་པ་བསྲུངས་བའི་ཕན་ཡོན་ནི། ཚེ་འདིའི་འཇིགས་སྐྱོབས་སོགས་ཏེ། གོང་དུ་
ཇི་སྐད་བཤད་པ་ལྟར་གྱི་འཇིགས་སྐྱོབས་དང་། ལེགས་སྨོན་ནི་ཁྲིམས་བསྲུངས་པ་ཙམ་
གྱིས་འབྲས་བུ་དེ་དང་དེ་འགྲུབ་མོད། ངེས་འབྱུང་གི་བསམ་པས་ཟིན་པའི་ཚུལ་ཁྲིམས་
ཀྱིས་ནི་ངེས་པར་ལེགས་པའི་འབྲས་བུ་སྟེ། བྱང་ཆུབ་གསུམ་པོ་གང་དང་གང་ལ་དམིགས་
པའམ། འདོད་པ་དེ་དེ་བཞིན་དུ་འགྲུབ་བོ། །དེ་ལ་ལེགས་སྨོན་གྱིས་མངོན་པར་མཐོ་བའི་
འབྲས་བུ་ཇི་ལྟར་འབྱུང་ཞེ་ན། ཕམ་པ་བསྲུངས་བས་གཞན་འཕྲུལ་དབང་བྱེད། ལྷག་མ་
བསྲུངས་པས་འཕྲུལ་དགའ། སྦོམ་པོ་བསྲུངས་པས་དགའ་ལྡན། ལྟུང་བྱེད་བསྲུངས་པས་
འཐབ་བྲལ། སོར་བཤགས་བསྲུངས་པས་སུམ་ཅུ་རྩ་གསུམ། ཉེས་བྱས་བསྲུངས་པས་
རྒྱལ་ཆེན་རིས་བཞི་པའི་གནས་སུ་སྐྱེ་བར་མདོ་ལས་གསུངས་ཤིང་། མི་ཡུལ་གྱི་བདེ་བ་ཚེ་
རིང་བ་དང་། ནད་མེད་པ་སོགས་ཀྱང་སྲོག་གཅོད་སྤངས་པ་སོགས་ཉི་ཚེ་བས་འགྲུབ་བོ། །
354



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ངེས་ལེགས་ཀྱི་འབྲས་བུ་ཇི་ལྟར་འགྲུབ་པའི་ཚུལ་ནི། གནོང་འགྱོད་མེད་པའི་ཚུལ་ཁྲིམས་
རྣམ་པར་དག་པ་ལ་བརྟེན་ནས་དམིགས་པ་ལ་རྩེ་གཅིག་པའི་ཞི་གནས་ཀྱི་ཏིང་ངེ་འཛིན་
འགྲུབ་ཅིང་། དེ་ལ་བརྟེན་ནས་ལྷག་མཐོང་རྣམ་པར་མི་རྟོག་པའི་ཤེས་རབ་ཀྱིས་འཁོར་
བའི་རྩ་བ་བདག་ཏུ་འཛིན་པ་བཅད་ནས་ངེས་པར་འབྱུང་བ་ལྷག་མེད་ཀྱི་མྱང་འདས་ཐོབ་
པར་འགྱུར་རོ། །དེ་ཡང་ལུང་སྨན་གྱི་གཞི་ལས། དགེ་སློང་དག་ཚུལ་ཁྲིམས་གོམས་པར་
བྱས་ན་ཏིང་ངེ་འཛིན་ཡུན་རིང་དུ་གནས་པར་འགྱུར་རོ། །ཏིང་ངེ་འཛིན་གོམ་པར་བྱས་ན།
ཤེས་རབ་ཡུན་རིང་དུ་གནས་པར་འགྱུར་རོ། །ཤེས་རབ་གོམ་པར་བྱས་ན་འདོད་ཆགས་
དང་ཞེ་སྡང་དང་གཏི་མུག་ལས་སེམས་ཡང་དག་པ་ཁོ་ནར་རྣམ་པར་གྲོལ་བར་འགྱུར་རོ། །
ཞེས་དང་། ཀཱ་རི་ཀ་ལྔ་བཅུ་པའི་འགྲེལ་པར། དཔེར་ན་ས་གཞི་ལ་ས་བོན་བཏབ་ནས་ས་
བོན་ལ་བརྟེན་ནས་མྱུ་གུ། མྱུ་གུ་ལ་བརྟེན་ནས་འདབ་མ། འདབ་མ་ལ་བརྟེན་ནས་སྡོང་བུ།
སྡོང་བུ་ལ་བརྟེན་ནས་མེ་ཏོག །མེ་ཏོག་ལ་བརྟེན་ནས་འབྲས་བུ་འབྱུང་བ་དེ་བཞིན་དུ། ཚུལ་
ཁྲིམས་ས་གཞི་དང་འདྲ་བ་ལ་བརྟེན་ནས་མྱུ་གུ་ལ་སོགས་པ་ལྟ་བུའི་ཏིང་ངེ་འཛིན་གྱི་ཕུང་
པོ་འབྱུང་ངོ༌། །ཏིང་ངེ་འཛིན་གྱི་ཕུང་པོ་བྱུང་ནས་དེའི་འོག་ཏུ་མེ་ཏོག་ལྟ་བུའི་ཤེས་རབ་ཀྱི་
ཕུང་པོ་འབྱུང་ངོ༌། །ཤེས་རབ་ཀྱི་ཕུང་པོ་བྱུང་ནས་དེའི་འོག་ཏུ་རྣམ་པར་གྲོལ་བའི་ཕུང་པོ་དང་།
རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་འབྲས་བུ་ལྟ་བུ་འབྱུང་ངོ༌། །དེ་བས་ན་དགེ་
བ་ཐམས་ཅད་འབྱུང་བའི་གཞི་ཚུལ་ཁྲིམས་ཡིན་པའི་ཚུལ་ཁྲིམས་བསྲུང་བ་ལ་ནན་ཏན་དུ་
བྱའོ། །ཞེས་གསུངས་སོ། །མྱང་འདས་མ་ཐོབ་ཀྱི་བར་གྱི་གནས་སྐབས་རྣམས་སུ་ཡང་། ལྷ་
དང་བཅས་པའི་འཇིག་རྟེན་གྱིས་མཆོད་ཅིང་བཀུར་བ་དང་། ཚངས་པར་མཚུངས་པར་སྤྱོད་
པ་རྣམས་ཀྱིས་བསྔགས་པ་དང་། ལུས་འོད་དང་གཟི་བརྗིད་ལྡན་པ་དང་། འགྱོད་པ་མེད་
355



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
པར་འཆི་བའི་དུས་བྱས་ནས་ཀྱང་བདེ་བ་ནས་བདེ་བར་འགྲོ་བ་སོགས་བརྗོད་ཀྱིས་མི་ལང་
ངོ༌། ། །
སྤྱི་དོན་གཉིས་པ་སྒྲུབ་པའི་བསླབ་བྱ་འམ་འཇུག་པའི་ཚུལ་ཁྲིམས་བཤད་པ་ལ་
གཉིས་ཏེ། སྤྱིའི་འབྲེལ་དགོད་པས་མཚམས་སྦྱར་བ་དང་། གཞི་སོ་སོའི་མཚན་ཉིད་རྒྱས་
པར་བཤད་པའོ། །དང་པོ་ནི། རབ་བྱུང་གཞི་ནས་སོགས་ཏེ། ལུང་གཞིའི་བར་སྡོམ་ལས།
རབ་བྱུང་གསོ་སྦྱོང་གཞི་དང་ནི། །དགག་དབྱེ་དབྱར་དང་ཀོ་ལྤགས་དང༌། །སྨན་དང་གོས་
དང་སྲ་རྐྱང་དང་། །ཀོ་ཤམྦི་དང་ལས་ཀྱི་གཞི། །དམར་སེར་ཅན་དང་གང་ཟག་དང་། །སྤོ་
དང་གསོ་སྦྱོང་བཞག་པ་དང་། །གནས་མལ་དང་ནི་བརྩོད་པ་དང་། །དགེ་འདུན་དབྱེན་
རྣམས་བསྡུས་པ་ཡིན། །ཞེས་འབྱུང་བ་ལྟར་རབ་བྱུང་ནས་དབྱེན་གྱི་བར་ཏེ་གཞི་བཅུ་བདུན་
ལུང་གཞི་ནས་གསུངས་པའི་དང་པོ་གོང་དུ་བཤད་ཟིན་ཞེས་པའི་ཤུགས་ལས་ཕྱི་མ་རྣམས་
ཀྱང་མདོ་རྩ་བའི་གོ་རིམ་ལྟར་བློ་ནུས་དང་སྦྱར་ནས་རིམ་གྱིས་འཆད་པར་འགྱུར་རོ། །ཞེས་
མཚམས་སྦྱར་བའི་དོན་ཡིན་ལ། །
གཉིས་པ་གཞི་སོ་སོའི་མཚན་ཉིད་རྒྱས་པར་བཤད་པ་ལ་གཉིས་ཏེ་དབྱེ་བ་དང་།
རྒྱས་བཤད་དངོས་སོ། །དང་པོ་ནི། སྒྲུབ་པའི་བསླབ་བྱ་སོགས་ཏེ། གཞུང་འདིའི་ས་
བཅད་འདེབས་ཚུལ་གྱི་དབང་དུ་བྱས་ན་གོང་དུ་སྨོས་པའི་གཞི་བཅུ་བདུན་ལས་ནན་ཏུར་
གྱི་གཞི་སོགས་གསུམ་དངོས་དང་། དུས་དང་དུས་མ་ཡིན་པར་བསྡུས་པའི་གཞི་སོགས་
གསུམ་འཕྲོས་པའི་ཚུལ་དུ་སྐབས་དོན་གྱི་ས་བཅད་གསུམ་པར་འཆད་པར་འགྱུར་ལ། ས་
བཅད་གཉིས་པ་འདིར་འཆད་འོས་སྒྲུབ་པའི་བསླབ་བྱ་ལ་གསུམ་སྟེ། བསླབ་པ་ཡོངས་སུ་
སྦྱོང་བའི་གཞི། བདེ་བར་གནས་པའི་རྐྱེན་གྱི་གཞི། དགོས་པ་སྒྲུབ་བྱེད་ལས་ཀྱི་གཞིའོ། །
356



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
དང་པོ་ལ་གསུམ་སྟེ། གསོ་སྦྱོང་གི་གཞི། དབྱར་གནས་ཀྱི་གཞི། དགག་དབྱེའི་གཞིའོ། །
གསོ་སྦྱོང་ལ་གཉིས་ཏེ། ཞི་གནས་ཀྱི་གསོ་སྦྱོང་དང་། མཐུན་པའི་གསོ་སྦྱོང་ངོ༌། །
གཉིས་པ་རྒྱས་བཤད་དངོས་ནི། ཞི་གནས་གསོ་སྦྱོང་སོགས་ཏེ། གཞི་ཚུལ་ཁྲིམས་
རྣམ་པར་དག་པ་ལ་བརྟེན་ནས་ནང་རིག་པའི་སྡེ་སྣོད་ལ་ཐོས་བསམ་ཚུལ་བཞིན་དུ་བྱས་ཏེ།
དེའི་དོན་འདུ་འཛི་དང་གཡེང་བ་སྤངས་ནས་རྩེ་གཅིག་ཏུ་བསྒོམ་པ་སྟེ། མཛོད་ལས། ཚུལ་
གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། ཞེས་སོ། །དེ་ལ་ཡང་སྦྱོར་
བ་སྤོང་ཁང་སྟེ་བསམ་གཏན་གྱི་སྤྱིལ་བུ་རྩིག་པ་དང་། ཅ་ཅོ་དང་སྐྱེ་བོའི་རྒྱུ་འགྲུལ་སོགས་
བསྲུང་བའི་གང་ཟག་འོས་པ་ཞལ་ཏ་བར་བསྐོ་བ་སྔོན་དུ་སོང་ནས་དངོས་གཞི་ལ་ཞི་
གནས་དང༌། ལྷག་མཐོང་སྒོམ་པ་གཉིས་ཀྱི་དང་པོ་ནི། འདོད་ཆགས་ཤས་ཆེ་བའི་གཉེན་
པོར་མི་སྡུག་པ། ཞེ་སྡང་ཤས་ཆེ་བའི་གཉེན་པོར་བྱམས་པ། གཏི་མུག་གི་གཉེན་པོར་རྟེན་
འབྲེལ་བཅུ་གཉིས་འབྱུང་ལྡོག །རྣམ་རྟོག་གི་གཉེན་པོར་དབུགས་དབྱུང་རྔུབ་བགྲང་བ། ང་
རྒྱལ་གྱི་གཉེན་པོར་ཁམས་ཀྱི་རབ་ཏུ་དབྱེ་བ་བསྒོམས་པས་སྤང་བྱ་དེ་དག་གཞིལ་ཏེ་ཞི་
གནས་ཀྱི་ཉམས་སྐྱོན་མེད་སྐྱེས་སུ་སྒྲུབ་བོ། །གཉིས་པ་ལྷག་མཐོང་ནི། ཚོགས་ལམ་དུ་དྲན་
པ་ཉེར་བཞག་བཞི། ཡང་དག་པར་སྤོང་བ་བཞི། རྫུ་འཕྲུལ་གྱི་རྐང་པ་བཞི། སྦྱོར་ལམ་དུ་
དབང་པོ་ལྔ་དང་སྟོབས་ལྔ། འཕགས་ལམ་དུ་བྱང་ཆུབ་ཡན་ལག་བདུན་དང་། འཕགས་
ལམ་ཡན་ལག་བརྒྱད་དེ། སྡེ་ཚན་བདུན་པོ་རེ་རེ་ནས་དམིགས་པ། ངོ་བོ། གྲོགས། སྒོམ་ཚུལ།
སྒོམ་པའི་འབྲས་བུ་སྟེ་རྣམ་པ་ལྔ་ལྔའི་སྒོ་ནས་སྒྲོ་འདོགས་ཆོད་པར་བྱས་ཏེ། བགྲོད་བྱའི་
ལམ་དེ་དང་དེ་བགྲོད་པའི་ཕྱིར་ལྷག་མཐོང་གི་ཡེ་ཤེས་བསྐྱེད་པ་ནི་མདོ་དང་མངོན་པའི་
བསྟན་བཅོས་སོགས་ལས་གསུངས་པ་བཞིན་ཤེས་པར་བྱའོ། །
ན
357



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
གཉིས་པ་མཐུན་པའི་གསོ་སྦྱོང་ལ་གཉིས་ཏེ། དུས་ངེས་པ་ཅན་དང་། དུས་མ་ངེས་
པའི་གསོ་སྦྱོང་ངོ་། །དང་པོ་ལ་གཉིས་ཏེ། མཚན་ཉིད་དང་མིང་དོན་གཞི་མཐུན་པས་མདོར་
བསྟན་པ་དང་། ཆོ་གའི་རྣམ་བཞག་གིས་རྒྱས་པར་ཕྱེ་བའོ། །དང་པོ་ནི། མཐུན་པའི་གསོ་
སྦྱོང་སོགས་ཏེ། བཅུ་བཞིའམ་བཅོ་ལྔ་པ་གཉིས་ཀྱི་ངོས་ནས་ཟླ་བ་ཕྱེད་ཕྱེད་ཀྱི་དུས་ངེས་
པའི་ཕྱིར་ན་དེའི་མིང་ཅན་དང་། སྡིག་པའི་ལྟུང་བ་ཡོངས་སུ་སྦྱོང་བར་བྱེད་པས་ན་སྡིག་པ་
དམན་གྱི་གསོ་སྦྱོང་ཞེས་རབ་ཏུ་བསྔགས་པ་ཉིད་དེ། ཚིག་ལེར། གསོ་སྦྱོང་ཟླ་ཕྱེད་རེ་རེ་ཡི། །
སྡིག་རྣམས་ཡོངས་སུ་དག་ཕྱིར་རོ། །ཞེས་གསུངས་སོ། ། །
གཉིས་པ་ལ་གསུམ་སྟེ། གསོ་སྦྱོང་བྱ་བའི་གནས་ལ་བློ་མཐུན་བྱ་བ། གང་གིས་
གསོ་སྦྱོང་བྱེད་པའི་ཁྱད་པར་གྱི་ཆོས། ཇི་ལྟར་བྱ་བའི་ཆོ་གའོ། །དང་པོ་ནི། གྲུབ་བམ་
སོགས་ཏེ། དགེ་འདུན་གྱི་གསོ་སྦྱོང་བྱ་བའི་གནས་བསྐལ་པ་ཆགས་པའི་དུས་སུ་རང་གི་
ངང་གིས་གྲུབ་པ་བྲག་ཕུག་ལྟ་བུའམ། སྐྱེས་བུའི་རྩོལ་བས་བྱས་པའི་གནས་གང་ཡང་རུང་
བ་མཐུན་པའི་རྐྱེན་ཚང་ཞིང་ཆོམ་རྐུན་ལ་སོགས་པའི་ཉེར་འཚེ་མེད་པ། ཕྱི་རོལ་ཀུན་ཏུ་ཉེ་
འཁོར་འདོམ་གང་དང་ལྡན་པ། ཆུང་ཚད་གདིང་བ་བཞི་བཅུ་ཤོང་བ་ནས་ཆེ་ཚད་དབུས་
ནས་གཡས་གཡོན་དུ་དཔག་ཚད་ཕྱེད་དང་གསུམ་གསུམ་ཡོད་པ། འབྲིང་ཚད་རྒྱང་གྲགས་
ཚུན་ལ་ཕྱོགས་བཞིའི་མཚམས་སུ་ཕ་བོང་དང་རྩིག་པ་ལ་སོགས་པའི་མཚན་མས་མཚམས་
ཀྱི་མཐའ་གསལ་པོར་ཤེས་པ། དེ་ལྟ་བུ་དགེ་འདུན་གྱི་གསོལ་བ་དང་གཉིས་ཀྱི་ལས་ཀྱིས་
བློ་མཐུན་པར་བྱས་པ་དེ་ཉིད་དུའོ། །མཚམས་ནང་དེར་དགེ་འདུན་གྱིས་ཆོས་གོས་གསུམ་
པོ་དག་དང་མི་འབྲལ་བའི་གནང་བ་བྱས་ན་ཆོས་གོས་དག་དང་འབྲལ་བར་མི་འགྱུར་ཞིང་
གནང་བར་དེར་ཡང་བྱ་བར་འོས་ལ། སྔར་མཚམས་ཆེན་པོ་བཅད་ཟིན་ནས་གསོ་སྦྱོང་དུ་
358



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
མ་ཟད་དགེ་འདུན་གྱི་ལས་བརྒྱ་རྩ་གཅིག་པོ་ལ་སོགས་པ་འདུལ་བ་དང་ལྡན་པའི་ལས་
ཐམས་ཅད་ཀྱི་ཆེད་དུ་མཚམས་ཆུང་ངུར་བཅད་ཅིང་། ཆུང་ངུ་དེའི་ནང་དུ་དཀྱིལ་འཁོར་
བར་བློ་མཐུན་བྱས་པས་ཆོ་ག་ལ་སྔར་མཚམས་ཆེན་པོ་བཅད་པ་དེ་འགྲོལ་བའི་ཆོ་གས་
བག་ཡངས་སུ་མ་བྱས་པར་མཚམས་ཆུང་བཅད་ཅིང་བློ་མཐུན་བྱས་ཀྱང་མི་འཆགས་པར་
གསུངས་སོ། །
གཉིས་པ་གང་གིས་བྱེད་པའི་ཁྱད་པར་གྱི་ཆོས་ནི། གྲངས་ཚངས་ཤིང་སོགས་ཏེ།
གྲངས། ཁ་སྐོང་། མི་མཐུན་པ་གཉིས་དང་བྲལ་བའི་ཁྱད་ཆོས་གསུམ་རབ་བྱུང་གི་གཞིའི་
ཆོ་གར་བཤད་པ་ལྟ་བུ་དང་ལྡན་པའི་དགེ་སློང་ཕ་མ་སོགས་རབ་བྱུང་སྡེ་ལྔའི་བསླབ་པ་གོང་
འཕེལ་དུ་བྱ་བ་དང་། ཉམས་པ་ཕྱིར་བཅོས་པར་བྱ་བའི་ཕྱིར་ཚུལ་དེ་ཉིད་བརྩམ་པར་བྱའོ། །
གསུམ་པ་ཆོ་ག་ལ་གསུམ་སྟེ་སྦྱོར་བ། དངོས་གཞི། རྗེས་སོ། །དང་པོ་ནི། སྦྱོར་བ་
སོགས་ཏེ། ལས་ལ་མ་འདུས་པའི་གོང་དུ་དགེ་འདུན་རྣམས་ཀྱིས། གསོ་སྦྱོང་སྔ་མ་འདས་
པའི་མཐའ་ཚུན་ཆད་ཀྱི་རང་རྒྱུད་ཀྱི་ལྟུང་བ་ལ་སོ་སོར་བརྟགས་ཏེ། བཤགས་སྡོམ་བྱིན་
གྱིས་བརླབས་པ་གང་ལ་གང་འོས་པས་རང་རྒྱུད་དག་པར་བྱས་ཏེ་འདུ། གལ་ཏེ་ལྟུང་བ་
ནང་མཐུན་པས་བཤགས་ཡུལ་མ་རྙེད་ན་གསོལ་བའི་ལས་ཀྱིས་ཐུན་མོང་དུ་བྱིན་གྱིས་
བརླབ་པར་བྱ་སྟེ་ལས་ལ་མི་སྒྲིབ་པའི་དགོས་པ་ཡོད་དོ། །གཞན་ཡང་དགེ་འདུན་འདུ་པའི་
གནས་སུ་ཕྱག་དར་བྱ། སྟན་དང་མཆོད་པ་བཤམ། འདུ་བའི་བརྡ་གཎྜི་དང་། དུང་རྔ་བོ་ཆེ་
རྣམས་སྟ་གོན་བྱ། །
དེ་ལ་གཎྜིའི་རྒྱུ་ནི། གཎྜིའི་མདོ་ལས། འབྱོར་པ་འདོད་པའི་ཤིང་རྣམས་ནི། །རབ་ཏུ་
འབད་དེ་བརྟགས་པར་བྱ། །ཙནྡན་བིལ་བ་པ་ལ་ཤ ཨ་ཤཱཏྠ་དང་ཙནྡན་དམར། །རྒྱ་སྟར་
359



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཏ་ལ་ཀེ་ཤུ་ཀ ཤིང་ཤ་པ་དང་ཏ་མ་ལ། །ཨ་སྨྲ་སྟར་བུ་སྐྱུ་རུ་ར། །ཏིནྟི་པ་ར་ཨ་ཤྭ་ཀམ། །
འདི་དག་ཐམས་ཅད་མེད་ན་ཡང་། །འོལ་སེ་ལས་ནི་འབད་དེ་བྱ། །ཞེས་ཙནྡན་དཀར་པོ་
ནས་འོལ་སེའི་བར་གྱི་ཤིང་རྣམ་པ་བཅུ་དྲུག་པོ་གང་རུང་ལས་བྱས་པ། ཚད་དང་དབྱིབས་ནི།
དེ་ཉིད་ལས། ཚད་ནི་མཆུ་རུ་སོར་ཚད་ཀྱི། །བརྒྱད་ཅུ་རྩ་བཞི་ཉིད་བྱ་ཞིང་། །ཞེང་དུ་སོར་
དྲུག་བྱ་བ་སྟེ། །དཔངས་སུ་ཡང་ནི་གཉིས་བྱའོ། །སོར་མོའི་ཚིགས་ཀྱི་ཚད་དག་གིས། །
ཟུར་བཞི་ཚད་ནི་གཉིས་པ་ཡིན། །ལེགས་མཉམ་ཉིད་དང་ཤིན་ཏུ་གསལ། །རྩེ་གཉིས་སྦལ་
པའི་མགོ་བཞིན་ནོ། །དེ་ནས་བརྡུང་བར་བྱེད་པ་ཡང་། །ཤིང་དེ་ཉིད་ལས་བཅད་དེ་བྱ། །
སོར་བཅུ་གཉིས་ཀྱི་ཚད་དག་ལ། །ཟླུམ་ཞིང་རྩེ་གཉིས་ནེའུ་ལེའི་མགོ། །ཆང་བཟུང་དག་
ཀྱང་དེ་བཞིན་ནོ། །ཞེས་པ་ལྟར་སྲིད་དུ་སོར་བརྒྱད་ཅུ་རྩ་བཞི་དངོས་སུ་གསུངས་ཤིང་།
ཤུགས་བསྟན་ཆེ་ཚད་སོར་བརྒྱ་དང་བརྒྱད་པ་དང་། འབྲིང་ཚད་དེ་གཉིས་ཀྱི་བར་མའང་
ཡོད་པར་བཞེད། གང་ལྟར་ཡང་ཞེང་དུ་སོར་དྲུག །དཔངས་སུ་སོར་གཉིས། ཟུར་གཉིས་
བརྒྱད་གཞོགས་ལ་སོར་གཉིས་དང་ལྡན་པ། རྩེ་མོ་གཉིས་སྦལ་པའི་མགོ་འདྲ་བའོ། །གཎ་
གཡོག་ཀྱང་ཤིང་དེ་ཉིད་ལས་བཅད་པ་གཎྜི་ལ་ཕོག་པའི་ཚད་ལ་སོར་བཅུ་གཉིས་ལག་པས་
བཟུང་ལ་ཡང་སོར་བཅུ་གཉིས་དང་ལྡན་པ་རྩེ་མོ་གཉིས་ནེའུ་ལེའི་མགོ་འདྲ་བའོ། །གཎྜི་
ཆུང་བ་སོར་ཉེར་བཞི་པའོ། །
རབ་གནས་བྱ་བ་ནི། ཤིན་ཏུ་བརྟན་པ་ཆོས་ཀྱི་སྐུ། །སྐྱེ་བ་མ་ཡིན་འཇིགས་བྱེད་
མིན། །གདོད་ནས་མ་སྐྱེས་པར་སྐྱེ་བ། །དེ་ལྟར་རབ་ཏུ་གནས་བྱས་ནས། །དེ་ནི་སྤྱན་དབྱེ་
གྱུར་པ་ཡིན། ཞེས་པ་ལྟར་གཎྜི་ཡུམ་ཆེན་མོར་མོས་ཏེ་བཀྲ་ཤིས་ཀྱི་ཚིགས་སུ་བཅད་པ་
བརྗོད་ཅིང་མེ་ཏོག་འཐོར་བའོ། །དེ་ཉིད་བཞག་པའི་གནས་ནི། གང་ཕྱིར་དེ་བརྡུང་བཞག་
36O



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ང
དགོས་པས། །འོག་ཏུ་ཡང་ནི་ཁྲི་བྱས་ལ། །གཙུག་ལག་ཁང་གི་སྒོ་སྟེང་ངམ། །ཡང་ན་
དབུས་མའི་སྟེང་དུ་བྱ། །ཞེས་པ་ལྟར་གཙུག་ལག་ཁང་གི་སྒོ་ཁང་སྟེང་ངམ། གཙང་ཁང་
དབུས་མའི་སྟེང་དུ་ཁྲི་བྱས་ལ་ན་བཟས་ཀྱང་བརྒྱན་ཏེ་བསྟི་སྟངས་དང་གཅེས་སྤྲས་སུ་བྱའོ། །
ཇི་ལྟར་བརྡུང་བའི་ཚུལ་ནི། དགེ་སློང་རྣམས་དང་དགེ་ཚུལ་གྱིས། །དུས་རྣམས་ཀུན་
ཏུ་བརྡུང་བྱ་སྟེ། །གསོ་སྦྱོང་ལ་ནི་གནས་པའི་ཚེ། །དགེ་བསྙེན་གྱིས་ཀྱང་བརྡུང་བར་བྱ། །
ཞེས་པ་ལྟར་དགེ་སློང་ངམ་དགེ་ཚུལ། གསོ་སྦྱོང་ལ་གནས་པའི་ཚེ་དགེ་བསྙེན་གྱིས་ཀྱང་
རུང་བས། གཎྜི་བརྡུང་བའི་གནས་སུ་སོང་སྟེ། ཐོག་མར་དཀོན་མཆོག་གསུམ་དང་གཎྜི་ལ་
ཕྱག་གསུམ་བྱས་ལ། བསམ་གཏན་ལ་མཉམ་པར་བཞག་པ་སོགས་ལ་གནོད་པ་སྤང་བའི་
ཕྱིར་དུ་ཤངས་ཙ་སྟེ་ཤད་ལན་གསུམ་བྱ། དགེ་ཚུལ་ཡན་གྱི་རབ་བྱུང་མཐའ་དག་འདུ་བའི་
དོན་དུ་ཡིན་ན། རྒྱུད་གསུམ་ཏོག་གསུམ་པའི་ཚུལ་དུ་བརྡུང་སྟེ། ཕྱག་འཚལ་ནས་ནི་བརྡུང་
བྱ་སྟེ། །ཤངས་ཙ་ལན་གསུམ་བརྗོད་ནས་ནི། །ཆོས་ཀྱི་རྔ་རྣམས་བརྡུང་བར་བྱ། །ཀླུ་བདུན་
གྱིས་ནི་བརྒྱན་པ་ལྟར། །བསྐྱེད་པའི་རིམ་གྱིས་བརྡུང་བར་བྱ། །ཞེས་པའི་དོན་སངས་རྒྱས་
ཀླུ་དབང་གི་རྒྱལ་པོ་ལ་ཀླུ་བདུན་གྱིས་བརྒྱན་པ་ལྟར་གཅིག་ནས་བཅོ་བརྒྱད་ཀྱི་བར་ཇེ་ཆེ་དང་།
བཅུ་དགུ་ནས་སོ་དྲུག་གི་བར་ཇེ་ཆུང་དུ་བརྡུང་བ་ནི་རྒྱུད་གཅིག་ཡིན་ལ། དེ་ལྟ་བུའི་རྒྱུད་
གསུམ་བསྡོམས་པས་བརྡེག་ཐེང་བརྒྱ་དང་བརྒྱད་དུ་འགྱུར་ཞིང་མཇུག་ཏུ་ཏོག་སྒྲ་ཆེན་པོ་
གསུམ་བྱའོ། །གསོ་སྦྱོང་དང་བསྙེན་རྫོགས་སོགས་ལས་འགའ་ཞིག་གི་དོན་དུ་ནི་རྒྱུད་
གཅིག་དང་ཏོག་གསུམ་མོ། །ཡང་ན་རྒྱུད་གསུམ་དང་ཏོག་གཉིས་སོ། །ཤི་བའི་ཕུང་པོ་
དབྱུང་བའི་དོན་དུ་ནི་ཏོག་མེད་པའི་བྱི་བོའོ། །ཡང་ན་རྒྱུད་གཅིག་དང་ཏོག་གཅིག་གོ། །
སེར་བ་ལ་སོགས་པའི་གནོད་པ་བཟློག་པའི་དོན་དུ་གྲངས་ཇི་ཙམ་གྱིས་ཆོག་པའོ། །དགེ་
361



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
འདུན་ཟས་ལ་བསྡུ་བའི་དོན་དུ་ནི་དང་པོར་སྔར་བཤད་པའི་གཎྜི་ཆུང་བ་བརྡུང་།
དེ་ནས་མཚམས་བཅད་དེ་རྒྱུད་ཆགས་གསུམ་པ་བྱ་བ་དང་། ལྷུང་བཟེད་སྟ་གོན་བྱ་
བ་སོགས་ཀྱི་ལོངས་ཡོད་པར་བྱས་ལ་སླར་གཎྜི་ཆེ་བ་བརྡུང་ངོ༌། །འདུས་པ་ཤིན་ཏུ་རྒྱས་ཏེ་
གཎཱི་མི་ཚོར་ན་དུང་གཉིས་ཁ་སྤྲད་དེ་འབུད་པ་དང་རྔ་བོ་ཆེ་དག་བརྡུང་བར་བྱའོ་གསུངས།
གཎྜིའི་རྒྱུ་ཚད་བརྡུང་ལུགས་ལ་སོགས་པ་བཤད་ཚོད་དང་མཐུན་པར་བྱས་ན་གང་བསམ་
པའི་དོན་འགྲུབ་པ་དང་། ཕྱོགས་ཀུན་ཏུ་གྲགས་པས་ཁྱབ་པ་དང་། ཆོས་དང་ཟང་ཟིང་གི་
ལོངས་སྤྱོད་འཕེལ་བར་འགྱུར་བ་ལ་སོགས་པའི་ཕན་ཡོན་ཡོད་དེ། མདོ་ལས། རྒྱལ་པོ་
གང་ཚེ་ཡུལ་འཁོར་དུ། །གཎཱི་འདི་ནི་གྲགས་གྱུར་པ། །དེར་ནི་དཔལ་དང་གྲགས་པ་དང་། །
འདོད་པ་ཇི་བཞིན་ལོངས་སྤྱོད་འགྱུར། །ཕ་རོལ་གྱིས་ནི་འཇིགས་མེད་ཅིང་། །འབྲས་བུ་
རྣམས་ནི་ཉམས་མི་འགྱུར། །སངས་རྒྱས་བྱིན་བརླབས་འབྱོར་པ་ཡིས། །དེར་ནི་བདུད་
རྣམས་འདུལ་བར་འགྱུར། །དམྱལ་བ་ཡི་དྭགས་ཇི་སྙེད་རྣམས། །འཇིགས་པར་འགྱུར་བ་
ཐེ་ཚོམ་མེད། །ཐམས་ཅད་སངས་རྒྱས་རྟག་དད་ཅིང་། །ཐམས་ཅད་ཆོས་ལ་གཞོལ་བར་
འགྱུར། །དེར་ནི་དགེ་འདུན་དུལ་བར་འགྱུར། །མཁས་པ་རྣམས་ཀྱང་འཕེལ་བར་འགྱུར། །
འདོད་ཆགས་ཞེ་སྡང་གཏི་མུག་རྣམས། །དེར་ནི་ནུབ་པར་འགྱུར་བ་ཡིན། །ཆོས་ཀྱི་རྔ་ནི་
བརྡུང་བ་ཡིས། །གང་གི་རྣ་ལམ་གྲགས་གྱུར་ཅིང་། །དུས་བཞི་དག་ཏུ་ཐོས་པ་ཡིས། །དེ་
རྣམས་བྱང་ཆུབ་ཐོབ་པར་འགྱུར། །ཞེས་གསུངས་སོ། །དེ་དག་སྤྱིར་བཏང་གི་རྣམ་བཞག་
ཡིན་ལ་སྐབས་འདིར་ལས་ཀྱི་གཎྜི་རྒྱུད་གཅིག་དང་ཏོག་གསུམ་པ་བརྡུང་ནས་དགེ་ཚུལ་
སློང་རྣམས་ཚོགས་པ་ལ། ཉིན་རེ་བཞིན་བྱ་བའི་རྒྱུད་ཆགས་གསུམ་པ་དང་། གཏོར་མ་
བཏང་བ་དང་། དུས་བཟང་གི་མདོ་གདོན་པ་རྣམས་མེད་མི་རུང་གི་སྦྱོར་བའི་ཆོས་མ་ཡིན་ཀྱང་།
362



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཅན
འདུས་འཕྲལ་དུ་མཛད་པ་སྔོན་གྱི་འདུལ་འཛིན་རྣམས་ཀྱི་དུས་ནས་དར་རོ། །
གཉིས་པ་དངོས་གཞི་ལ། དགེ་སློང་མདུན་དུ་སོགས་ཏེ། སྐབས་འདིར་དགེ་ཚུལ་
གྱི་གསོ་སྦྱོང་མཛད་པ་ནི། མདོ་དང་ཀརྨ་ཤ་ཏཾ་དུ་མ་བཤད་ཀྱང་། སུམ་བརྒྱ་པ་ལས། གལ་
ཏེ་དངོས་སུ་གསུངས་པ་མེད་གྱུར་ཀྱང་། །དགག་དབྱེ་གསུངས་ཕྱིར་འདི་ནི་གསོ་སྦྱོང་ཡོད། །
ཅེས་འབྱུང་བ་ལྟར་ཏེ། རྒྱུད་ཉེས་བྱས་ཀྱིས་གོས་ན་གོང་སྦྱོར་ཆོག་གི་སྐབས་སུ་དགེ་སློང་
ཞིག་གི་དྲུང་དུ་བཤགས་ཏེ་འདུ་ཞིང་སྦྱོར་ཆོག་གཞན་རྣམས་མཉམ་དུ་བྱ། གལ་ཏེ་གོང་དུ་
མ་གྲུབ་ན་སྐབས་འདིར་བཤགས་ཤིང་དངོས་གཞི་ནི་དགེ་སློང་གང་རུང་ཞིག་གི་མདུན་དུ་
སྔགས་ཚིག་ལན་གསུམ་བརྗོད་པའི་དགེ་ཚུལ་གྱི་གསོ་སྦྱོང་གྲུབ་ནས་དེ་དག་ལོགས་སུ་
བཀྱེའོ། །
དེ་ནས་དགེ་སློང་གི་ལྟུང་བ་ཐུན་མོང་མ་ཡིན་པ་ཕྱིར་བཅོས་དང་། ཐུན་མོང་བ་བྱིན་
གྱིས་བརླབས་པ་དག་ཀྱང་གོང་དུ་མ་གྲུབ་ན་འདིར་བྱ་ཞིང་། གནས་ལ་བློ་མཐུན་བྱས་པ་
ཞིག་པའམ་གོང་དུ་མ་གྲུབ་ན་འདིར་བྱ། གསོ་སྦྱོང་དངོས་ནི་སོ་སོར་ཐར་པའི་མདོ་གདོན་
པའི་སྒོ་ནས་བྱེད་པ་ཡིན་ཏེ། མདོ་རྩར། གསོ་སྦྱོང་བྱའོ། །ཟླ་བ་ཕྱེད་ཕྱེད་ཀྱི་ཚེས་བཅོ་ལྔ་
ལའོ། །སོ་སོར་ཐར་པའི་མདོ་གདོན་པས་སོ། །ཞེས་སོ། །དེ་ཡང་མདོའི་ཚིག་ཕྱེད་ཀྱང་མ་
འཁྲུལ་བ་བློ་ལ་ཐོན་པའི་གནས་བརྟན་གྱིས་མདོའི་ཆེ་བརྗོད་དང་དུས་བརྗོད་པ་སྔོན་དུ་
བཏང་སྟེ་འདུན་དག་ལེན་པར་བསྒོ། དེ་མ་ཐག་ཏུ་དགེ་བསྐོས་ཀྱིས་བརྟག་པས་མཚམས་
ནང་དུ་དགེ་སློང་ན་བ་སོགས་རྐྱེན་དབང་གིས་འདུ་མ་ནུས་པ་ཡོད་ན་གསོལ་བ་དང་བརྗོད་
པའི་ལས་ཀྱིས་འདུན་དག་ལེན་པའི་དགེ་སློང་བསྐོས་ཏེ། དེས་སོ་སོ་ནས་འདུན་པ་དང་
ཡོངས་དག་བླངས་ཏེ་དགེ་འདུན་ལ་བརྗོད་པར་བྱའོ། །འདི་དང་དགག་དབྱེ་ལ་འདུན་པ་
363



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བ
དང་ལྟུང་བ་ཡོངས་དག་གཉིས་ཀ་དང་། མཚམས་བཅད་པ་མ་གཏོགས་པའི་ལས་གཞན་
ཐམས་ཅད་ལ་འདུན་པ་འབུལ་དུ་རུང་ཞིང་། མཚམས་བཅད་པ་ལ་ནི་མ་ཡིན་ཏེ་མཚན་མ་
བརྟན་པོ་རྒྱུས་ཡོད་དགོས་པའི་ཕྱིར་རོ་གསུངས། དངོས་གཞི་ཉན་པར་གདམས་པ་དང་
གསོལ་བའི་ལས་དང་། ལྟུང་བ་ཡོངས་དག་དྲི་བ་དང་བཅས་མདོ་གླེང་གཞི་རྫོགས་པར་
གདོན་པ་ཙམ་མམ། དེའི་སྟེང་དུ་ཕམ་ལྷག་མ་ངེས་པ་གདོན་པའམ། ལྟུང་བྱེད་མན་རིལ་
འདོན་ཏེ་གསུམ་པོ་བློ་ནུས་དང་སྦྱར་ཏེ་གདོན་ཞིང་སྡེ་ཚན་རེ་རེའི་འཇུག་ཏུ་དག་པ་དྲི། ཇི་
ཙམ་བཏོན་པའི་ལྷག་མ་སླད་ནས་ཐོས་འགྱུར་རམ་ཐོས་ཟིན་དུ་བསྒྲགས་པའི་ཚུལ་གྱིས་
རུང་བར་འདོད་དོ། །
གསུམ་པ་རྗེས་ཀྱི་བྱ་བ་ནི། རྗེས་ནི་སོགས་ཏེ། མདོའི་མཇུག་བསྡུད་དང་འབྲེལ་
པའི་བསྔོ་བ་བྱ་ཞིང་ཤིས་པར་བརྗོད་པའོ། །ཞར་བྱུང་གྲངས་མ་ཚང་བ་སོགས་ཀྱིས་མ་གྲུབ་
ན་ཇི་ལྟར་བྱ་བའི་ཚུལ་ནི། གསོ་སྦྱོང་མ་གྲུབ་སོགས་ཏེ། གལ་ཏེ་དགེ་སློང་ལྔ་ལ་སོགས་
པའི་གྲངས་མ་ཚང་ན་གསོ་སྦྱོང་ཡོད་པའི་གནས་གཞན་དུ་ཕྱིན་ནས་བྱེད་པའམ། དེ་ཡང་མ་
གྲུབ་ན་དགེ་སློང་ཕན་ཚུན་བརྗོད་རེས་ཀྱིས་བྱིན་གྱིས་བརླབས་པའམ། རང་གཅིག་པུ་ལས་
མེད་ན་ལྷ་རྣམས་དགོངས་སུ་གསོལ་ཞེས་སོགས་ཀྱིས་བྱིན་གྱིས་བརླབ་བོ། །དེ་བཞིན་དུ་
ཐུབ་པའི་སྔོན་གྱི་གསོ་སྦྱོང་། སྡིག་པ་ཅི་ཡང་མི་བྱ་ཞིང་། །ཞེས་སོགས་ཀྱི་ཚིགས་བཅད་
གདོན་པ་ལ་བསྡུས་པའི་གསོ་སྦྱོང་ཞེས་ཟེར་མོད་བཤད་ཁུང་ཡོད་མེད་བརྟག་གསུངས་སོ། །
དེ་ལྟར་དུས་ངེས་ཅན་ནམ་མཐུན་པའི་གསོ་སྦྱོང་ཀུན་ཟླ་བ་ཕྱེད་ཕྱེད་ཀྱི་ཚེས་བཅོ་ལྔ་ལ་བྱེད་
པར་གསུངས་པས་ཀུན་ཀྱང་ཚེས་ཞག་གི་གསོ་སྦྱོང་བཅོ་ལྔ་པ་ཡིན་ལ། ཉིན་ཞག་གི་གསོ་
སྦྱོང་བཅུ་བཞི་པ་དྲུག་ཡོད་དེ། ལོ་དྲི་བར། རྒྱལ་དང་དབོ་དང་ས་ག་དང་། །ཆུ་སྟོད་ཁྲུམ་
364



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
དང་སྨིན་དྲུག་ཅན། །འདི་རྣམས་ཀྱི་ནི་ནག་པོའི་ཕྱོགས། །ཟླ་ཕྱེད་གསོ་སྦྱོང་བཅུ་བཞི་པ། །
ཞེས་པ་ལྟར་གྱི་བཅུ་བཞི་པ་ལ་ཞག་མི་ཐུབ་པ་ཞེས་ཀྱང་བྱའོ། །རྒྱུ་མཚན་ནི། ལོ་རེ་ལ་ཟླ་
བ་བཅུ་གཉིས་ཡོད་པའི་ཟླ་བ་གཉིས་གཉིས་ནས་ཉིན་ཞག་རེ་ཆད་ཡོང་བ་སྐར་རྩིས་དང་
ཕྱོགས་མཐུན་པ་སྟེ། དཔེར་ན། སྨིན་དྲུག་ཟླ་བའི་མར་ངོའི་མཇུག་གི་འཇིག་རྟེན་ཡོངས་
གྲགས་ཉི་ཤུ་དགུའི་ཉིན་སྔར་ཁྲུམ་ཟླའི་གསོ་སྦྱོང་བཅུ་བཞི་པ་སོང་མཚམས་ནས་བགྲངས་
པའི་ཉིན་ཞག་ང་དགུ་པའི་སྟེང་ཡིན་ཀྱང་ཚེས་ཞག་དྲུག་ཅུ་པར་སླེབ་པས་དེའི་ཚེ་ཉི་ཤུ་
དགུའི་ཐ་སྙད་དོར་ནས། མར་ངོའི་ཚེས་ཞག་བཅོ་ལྔ་པར་བྱས་ཏེ་གསོ་སྦྱོང་བྱས་པ་ནི་ཚེས་
ཞག་གི་བཅོ་ལྔ་པ་ཡིན་ཀྱང་། སྨིན་དྲུག་གི་མར་ངོའི་ཚེས་གཅིག་ནས་བགྲངས་པའི་ཉིན་
ཞག་བཅུ་བཞི་པ་ལ་འབྱུང་བས་གསོ་སྦྱོང་བཅུ་བཞི་པ་ཞེས་བྱའོ། །དེ་བཞིན་དུ་མར་ངོ་སྔོན་
འགྲོ་བྱས་ཏེ་སྨིན་དྲུག་གི་བཅུ་བཞི་པ་སོང་ནས་ཡར་ངོའི་ཟླ་ཕྱེད་དང༌། མགོ་ཟླ་རིལ་པོ།
རྒྱལ་ཟླའི་མར་ངོའི་ཟླ་ཕྱེད་རྣམས་སྡོམ་པས་ཚེས་ཞག་གི་དབང་དུ་བྱས་པའི་ཟླ་བ་གཉིས་
འབྱུང་བའི་མཐའི་ཉིན་ཞག་གི་བཅུ་བཞི་པ་ལ་གསོ་སྦྱོང་བྱས་པ་འགྲེ་བས་ལོ་གཅིག་ལ་
གསོ་སྦྱོང་བཅུ་བཞི་པ་དྲུག་ཡོད་དོ། །
ཡར་ངོའི་གསོ་སྦྱོང་རྣམས་ནི་ཚེས་ཞག་དང་ཉིན་ཞག་གཉིས་ཀའི་བཅོ་ལྔ་པ་ཡིན་
པས་གསོ་སྦྱོང་བཅོ་ལྔ་པ་བཅོ་བརྒྱད་ཡོད་དོ། །ཟླ་ཤོལ་ཡོད་པའི་ཚེ་གང་ལ་ཤོལ་དོན་པའི་
ཟླ་བ་དེ་ཞག་གིས་ཐུབ་མི་ཐུབ་གང་ཡིན་ཀྱང་རུང་། ཉིས་བརྩེགས་ཀྱི་ཕྱི་མ་ཉིད་ཐུབ་པར་
རྩིས་ཏེ་གསོ་སྦྱོང་བཅོ་ལྔ་པ་བྱ། ཟླ་ཤོལ་གང་ལ་འདོན་པ་ནི་རྒྱལ་པོའི་རྗེས་སུ་འབྲང་བར་
གསུངས་ཏེ་རྒྱལ་པོའི་འཁོར་དུ་རྩིས་མཁན་ཡོད་པ་ལ་དགོངས་སོ། །འོ་ན་ཟླ་བ་གཉིས་རེ་
ནས་ཞག་མི་ཐུབ་པ་རེ་འབྱུང་ན། དགུན་དང་དཔྱིད་དང་དབྱར་རྣམས་ཀྱི། །ཟླ་བ་ཕྱེད་དང་
365



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གཉིས་འདས་ཤིང་། །ཟླ་བ་ཕྱེད་ནི་ལུས་པ་ན། །མཁས་པས་ཞག་མེ་ཐུབ་པར་དོར། །ཞེས་
གསུངས་པ་འགལ་ལོ་ཞེ་ན། མི་འགལ་ཏེ། རྒྱལ་ཟླའི་མར་ངོའི་གསོ་སྦྱོང་བཅུ་བཞི་པའི་ཚེ་
དགུན་གྱི་ཟླ་བ་ཕྱེད་དང་གཉིས་ཙམ་འདས་པའི་དུས་ཡིན་ཀྱང་། དེའི་སྔོན་དུ་སྨིན་དྲུག་གི་
ཡར་ངོའི་ཟླ་བ་ཕྱེད་སོང་བས་ཟླ་བ་གཉིས་འགྲོ་བ་སོགས་རིག་བསྒྲེས་ཏེ་ཤེས་པར་བྱ།།
མདོར་ན་གསོ་སྦྱོང་བཅུ་བཞི་པ་སྔ་མ་སོང་བ་ནས་བཅུ་བཞི་པ་ཕྱི་མ་བྱ་བའི་ཉིན་དེའི་བར་
ལ་ཚེས་ཞག་གི་ཟླ་བ་གཉིས་རེ་ཚང་བར་ཤེས་པར་བྱ་སྟེ། མདོ་རྩར། ཉིན་ཞག་གཅིག་གིས་
མི་ཆོག་པར་བྱའོ། དུས་ཚིག་རྣམས་ཀྱི་ཟླ་བ་ཕྱེད་ལུས་པ་ཉིད་ལའོ། །ཞེས་དང་། འགྲེལ་
པར། ཉི་མ་གཅིག་ཆད་པ་དེ་ཉིད་ས་སྟོང་དུ་དོར་བར་ཟད་ཀྱིས་ཞེས་པ་ནས། གསོ་སྦྱོང་
བཅུ་བཞི་པ་བྱ་བའི་ཉི་མ་དེ་ཉིད་ཚེས་བཅོ་ལྔ་ཡིན་པའི་ཕྱིར་རོ། །ཞེས་དང་། ཚིག་ལེར། ཁ་
བ་སོས་ཀ་དབྱར་རྣམས་ཀྱི། །ཟླ་བ་གཉིས་དང་བཞི་ཡི་ནི། །མར་གྱི་ངོ་ལ་བཅུ་བཞི་པའི།
།གསོ་སྦྱོང་སྡོམ་བརྩོན་དག་གི་བྱ། །ཞེས་སོ། ། །
གཉིས་པ་དུས་མ་ངེས་པའི་གསོ་སྦྱོང་ནི། རབ་གནས་དོད་སོགས་སོགས་ཏེ།
གཙུག་ལག་ཁང་སོགས་རབ་ཏུ་གནས་པའི་དོད་དམ་ཞལ་བསྲོ་བའི་ཕྱིར་བྱ་བ་བཀྲ་ཤིས་
པའི་གསོ་སྦྱོང་དང་། རིམས་དང་སེར་བ་སོགས་བཟློག་པའི་ཕྱིར་བྱ་བ་གནོད་པ་བཟློག་
པའི་གསོ་སྦྱོང་དང་། དགེ་འདུན་གྱི་དབྱེན་བསྡུམ་པ་སོགས་ཀྱི་ཕྱིར་བྱ་བ་རྩོད་པ་བསྡུམ་
པའི་གསོ་སྦྱོང་རྣམས་ལ། སོ་སོའི་མིང་གིས་བསྒྲགས་པ་སྟེ་བཤད་མོད་ཆོ་གའི་ངོ་བོ་མཐུན་
ལ་གསོལ་བ་སོགས་ལ་རང་མིང་ནས་བརྗོད་པ་ནི་ཁྱད་པར་དང་། ནམ་དགོས་པའི་དུས་
དང་བསྟུན་ནས་བྱ་བ་ལས་ཚེས་གྲངས་གང་ལ་འབྱུང་གི་དུས་ངེས་པར་མེད་པས་ན་དེའི་ཐ་
སྙད་འདོགས་སོ། །
366



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར། །
གཉིས་པ་དབྱར་གནས་ཀྱི་གཞི་ལ་གཉིས་ཏེ་གླེང་གཞི་དང་འབྲེལ་པའི་མིང་གིས་
མདོར་བསྟན་པ་དང་། ཆོ་གའི་རྣམ་བཞག་རྒྱས་པར་བཤད་པའོ། །དང་པོ་ནི། དབྱར་
གནས་ཞེས་སྨོས་ཏེ། སྟོན་པ་རྒྱལ་བྱེད་ཀྱི་ཚལ་ན་བཞུགས་པའི་ཚེ་དགེ་སློང་རྣམས་དབྱར་
ལྗོངས་རྒྱུ་བ་ལ། ཕྱི་རོལ་པ་དག་གིས་བྱ་ཁུག་རྟ་ཡང་དབྱར་ཟླ་བཞི་ཚང་བར་ཚང་དུ་ཞུམ་
ཞུམ་པོར་འདུག་པ་ལ་དགེ་སྦྱོང་མགོ་རེག་པ་འདི་དག་ནི་དབྱར་ཡང་ཕྱོགས་སུ་རྒྱུགས་ཏེ་
སྲོག་ཆགས་གསོད་པར་བྱེད་དོ། །ཅེས་འཕྱ་བ་ལ་བརྟེན་ནས་སྟོན་པས་དབྱར་གནས་པ་
ཁས་བླང་བར་བྱའོ། །ཞེས་ལྗོངས་རྒྱུ་བ་བཀག་པའི་བཅའ་བ་མཛད་པ་ལས་དབྱར་གནས་
པ་ཞེས་གྲགས་སོ། ། །
གཉིས་པ་རྣམ་བཞག་རྒྱས་པར་བཤད་པ་ལ་དྲུག་སྟེ། ནམ་ཁས་ལེན་པའི་དུས།
ཡུན་ཚད་འཕྲོས་བཅས། སྔོན་དུའགྲོ་བའི་སྦྱོར་བ། དངོས་གཞི་ཁས་བླངས་ནས་བསྲུང་
བའི་ཚུལ། ཆོས་ལྡན་གྱི་བྱ་བ་ལ་བྱིན་གྱིས་བརླབ་པ། ཡུན་ཚད་ལ་དམིགས་བསལ་བསྟན་
པའོ། །དང་པོ་ནི། །སྔ་ཕྱི་ཆུ་སྟོད་གྲོ་ཞུན་ཟླ་སོགས་ཏེ། དབྱར་སྔ་མ་ནི་འཇིག་རྟེན་ཡོངས་
གྲགས་ཀྱི་དབྱར་ཟླ་འབྲིང་པོ་ཆུ་སྟོད་ཟླ་བའི་ཚེས་བཅུ་དྲུག །དེ་ལ་འདུལ་བ་པས་མར་ངོའི་
སྔོན་འགྲོའི་དབང་གིས་གྲོ་ཞུན་གྱི་ཚེས་གཅིག་ཏུ་བརྗོད་པ་དེའི་ཉིན་ཁས་ལེན། དབྱར་ཕྱི་
མ་ནི་འཇིག་རྟེན་ཡོངས་གྲགས་ཀྱི་དབྱར་ཐ་གྲོ་ཞུན་ཟླ་བའི་ཚེས་བཅུ་དྲུག །འདུལ་བ་པས་
ཁྲུམ་ཟླའི་ཚེས་གཅིག་ཏུ་བཞེད་པ་དེའི་ཉིན་ཁས་ལེན་པ་སྟེ། ཚིག་ལེར། གྲོ་ཞུན་ཅན་གྱི་
ཚེས་གཅིག་ནས། །སྔ་མའི་དབྱར་དེ་གཙོ་བོ་ཡིན། །དེ་ཉིད་ཁྲུམ་གྱི་ཟླ་བ་ཡི། །ཚེས་གཅིག་
ནས་ནི་ཕྱི་མར་གྲགས། །ཞེས་སོ། །
གཉིས་པ་ཡུན་ཚད་འཕྲོས་དང་བཅས་པ་ནི། ཟླ་བ་གསུམ་ཞེས་སོགས་ཏེ། དབྱར་
367



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སྔ་མ་ཁས་བླངས་པ་ཡིན་ན་མར་ངོ་དེ་ནས་བཟུང་ཟླ་བ་གསུམ་སྟེ། སྟོན་ཟླ་འབྲིང་པོའི་ཡར་
ངོའི་བཅོ་ལྔའི་བར་རོ། །དེ་བཞིན་དུ་དབྱར་ཕྱི་མ་ཁས་བླངས་པ་ཡིན་ན། དེ་ནས་བཟུང་
སྨིན་དྲུག་ཟླ་བའི་ཡར་ངོའི་བཅོ་ལྔའི་བར་རོ། །འོན་ཀྱང་དབྱར་གནས་པའི་དགོས་པ་སྲོག་
ཆགས་ལ་གནོད་པ་སྤང་བའི་ཆེད་ཡིན་པ་དང་། ནམ་ཟླ་ཡང་ཆར་ཆུའི་སྒང་ཡིན་པས་ན།
ཡོངས་གྲགས་ཀྱི་དབྱར་ར་བ་སྣོན་གྱི་ཟླ་བ་ཉིད་དབྱར་འབྲིང་པོར་བྱས་པའི་བཅུ་དྲུག །
མར་ངོ་སྔོན་འགྲོ་ལྟར་ན་ཆུ་སྟོད་ཟླ་བའི་ཚེས་གཅིག་ཏུ་བཞེད་པའི་ཉིན་ནས་བཟུང་དབྱར་
ཁས་ལེན་པ་ལེགས་ཤིང་། དེ་ཉིད་ཁ་ཆེ་པཎ་ཆེན་གྱི་ཕྱག་ལེན་དང་གྲུབ་མཐའ་གཉིས་ཀ་
ཡིན་ནོ་ཞེས་དང་། བསྟན་བཅོས་ལས་བཤད་ཚོད་ལྟར་བྱས་ན་དུས་ཚོད་རིམ་གྱིས་
འཕྱུགས་པའི་དབང་གིས་ཆར་ཆུའི་སྒང་ཡོལ་ནས་དབྱར་གནས་བྱེད་དགོས་པ་དང་།
དགག་དབྱེ་དགུན་གྱི་མགོ་སྒང་ལ་འབྱུང་བ་སོགས་ཀྱི་ཉེས་པ་ཡོད་དོ་ཞེས་དང་། དྲང་སྲོང་
རྔ་བོང་སོགས་འཇིག་རྟེན་རྒན་པོའི་དུས་དེ་ལས་སྟོན་པ་འཇིག་རྟེན་དུ་བྱོན་པའི་དུས་སུ་ཉི་
མ་ལྡོག་པ་ཟླ་བ་གཅིག་གི་སྔ་བར་སོང་ཡོད་པ་ཡིན་ཏེ། རྔ་བོང་གི་དུས་དེར་སྨིན་དྲུག་ཟླ་བ་
ལ་ཉིན་མཚན་མཉམ་པར་བཤད་ལ། སྟོན་པ་བྱོན་པའི་དུས་སུ་སྟོན་ཉིན་མཚན་མཉམ་པ་
སྔ་མ་དེ་ལས་ཟླ་བ་གཅིག་གིས་སྔ་བར་བཤད། དེང་སང་ནི་དེ་ལས་ཀྱང་ཞག་བཅུ་གསུམ་
ལྷག་ཙམ་གྱིས་སྔ་བར་སོང་ཡོད་པས་སོ་ཞེས་པའི་སྒྲུབ་བྱེད་དང་བཅས་ཏེ་བུ་སྟོན་རིན་པོ་
ཆེ་སོགས་ཀྱིས་གསུངས་པ་དོན་ལ་གནས་སོ། །
གསུམ་པ་སྔོན་དུ་འགྲོ་བའི་སྦྱོར་བ་ནི། མཐུན་པའི་གནས་སུ་སོགས་ཏེ། མཚམས་
བཅད་དེ་བློ་མཐུན་བྱས་པ་མ་ཞིག་པའི་གནས་སུ་ཞག་བཅུ་འམ་ཟླ་ཕྱེད་ཀྱི་སྔ་རོལ་ནས་
གཙུག་ལག་ཁང་བྱི་དོར་བྱ་ཞིང་། གནས་དང་གནས་མལ་སྟ་གོན་བྱས་ལ་ཚེས་བཅོ་ལྔའི་
368



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཉིན་གསོ་སྦྱོང་གི་མཇུག་ཐོག་ཏུ་གནས་མལ་སྟོབ་པ་དང་ཚུལ་ཤིང་བྲིམ་པའི་དགེ་སློང་ཆོས་
བཅུ་ལྡན་གཅིག་གམ་དུ་མ་གསོལ་བའི་ལས་ཀྱིས་བསྐོས། ཁྱད་ཆོས་བཅུ་ནི། འོག་གི་བསྐོ་བའི་
ལས་ཐམས་ཅད་ལ་འགྲེ། བསྙེན་རྫོགས་ཀྱི་སྡོམ་པ་རྣམ་དག་དང་ལྡན་པ། མཚན་དང་ལྟ་བ་མཐུན་པ།
ཐ་སྙད་གསུམ་དང་ལྡན་པ། ལུས་ཐ་མལ་པར་གནས་པ། བསམ་པ་རང་བཞིན་དུ་གནས་པ།
ཆོས་མིན་ཕྱོགས་སུ་མ་སོང་བ། ས་རང་བཞིན་དུ་གནས་པ། །འགྲོ་བ་བཞི་དང་བྲལ་བ།
བྱས་པ་དང་མ་བྱས་པ་དྲན་པར་ནུས་པ། གནས་མལ་སྟོབ་པའི་ཆོ་ག་ལ་མཁས་པའོ། །སྟོབ་
རྒྱུའི་གནས་ཁང་ནི་དགེ་འདུན་གྱི་རྙེད་པ་སྤྱིར་ཡོད་པ་རྣམས་དང་ཉེ་འཁོར་གྱི་ལྗོན་ཤིང་གི་
དྲུང་སོགས་ཡིན་ལ་གནས་མལ་ནི་ཁྲི་དང་། ཁྲིའུ་དང་། མལ་སྟན་སོགས་ཡིན་ནོ། །གང་
ལྟར་ཡང་བསྐོས་པའི་དགེ་སློང་དེས་ཚུལ་ཤིང་གྲལ་གཤམ་དུ་ཉེ་བར་བཞག་སྟེ་དབྱར་ནང་
གི་ཁྲིམས་བསྒྲགས་པ་སྔོན་དུ་འགྲོ་བས་ཚུལ་ཤིང་བྲིམ་པ་དང་། བླངས་པའི་དགེ་སློང་དགེ་
ཚུལ་གྱི་གྲངས་བརྗོད་དེ་གནས་དང་གནས་མལ་སྟོབ་པར་བྱའོ། ། །
བཞི་པ་དངོས་གཞི་ཁས་བླངས་ནས་བསྲུང་བའི་ཚུལ་ནི། ཕྱི་ཉིན་སོགས་ཏེ། མདོ་རྩར།
གཡོགས་པར་དགེ་སློང་གི་མདུན་དུའོ། །ཞེས་པ་ལྟར་ཕྱི་ཉིན་སྟེ་ཚེས་བཅུ་དྲུག་གི་ཉིན་རང་
དབང་བའི་གནས་སྟེང་གཡོགས་དང་བཅས་པར་དགེ་སློང་ཞིག་གི་མདུན་དུ་བརྗོད་པ་ལན་
གསུམ་གྱིས་དབྱར་གནས་པར་ཁས་བླངས་ནས་ཁྲིམས་བསྒྲགས་ཀྱི་སྐབས་སུ་ཇི་སྐད་དུ་
བཤད་པའི་དང་ཚུགས་ལ་གནས་པའོ། །འོན་ཀྱང་ཕྱིས་ཀྱི་ཕྱག་ལེན་ལ་གཙུག་ལག་ཁང་དུ་
འདུས་ནས་ཕན་ཚུན་བརྗོད་རེས་ཀྱིས་ཁས་ལེན་པར་ཤས་ཆེའོ། །གལ་ཏེ་གནས་ཁང་ལྷག་
པར་གྱུར་ན་དགེ་སློང་གཅིག་ལ་ཡང་གནས་ཁང་དུ་མ་སྟོབ་པར་བཤད་པས་དགེ་སློང་དེས་
ཀྱང་གནས་ཁང་ལ་ལར་ཀླག་པར་བྱ། ལ་ལར་ལྷུང་བཟེད་དང་ཆོས་གོས་བཞག་པར་བྱ།
369



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ལ་ལར་མཚན་མོ་ཉལ་བ་སོགས་ཀྱིས་བསྐྱང་ངོ་། དེ་བཞིན་དུ་དབྱར་གནས་པ་ཤིན་ཏུ་མང་
བས་གནས་ཁང་གིས་མི་ལྡང་ན་དགེ་སློང་གཉིས་དང་གསུམ་ལ་སོགས་པ་ལ་ཐུན་མོང་དུ་
གནས་ཁང་གཅིག་སྟོབ་པར་བྱ་བ་ཡིན་ཞིང་། དེས་ཀྱང་མ་ལྡང་ན་གནས་ཁང་གིས་གཞི་
འདིང་བ་རེའི་ཚད་ཙམ་ཡང་དགེ་སློང་རེ་ལ་སྟོབ་པར་གསུངས་སོ། །ཁས་བླང་བའི་ཆོ་ག་མ་
བྱས་ཀྱང་གནས་འདིར་དབྱར་གནས་པར་བྱའོ་ཞེས་ཡི་དམ་བཅས་ནས་དབྱར་གནས་པ་
དང་འབྲེལ་པའི་གནས་ཁང་ལ་སོགས་པ་སྟོབ་པ་དག་ཀྱང་བླངས་ཏེ། མཚམས་ནང་དེར་
ཚུལ་བཞིན་དུ་གནས་ན་དབྱར་གནས་པར་འགྲོ་བར་གསུངས་སོ། །འོན་ཀྱང་དགེ་སློང་གི་
དགེ་འདུན་མེད་པའི་གནས་སུ་རང་ཉིད་གཅིག་པུས་དབྱར་ཁས་ལེན་པ་བཀག་གོ། །
དབྱར་ནང་གི་ཁྲིམས་ལ་བསྐོས་པའི་གང་ཟག་གི་བྱ་བ་ནི། ཟླ་བ་ཕྱེད་ཕྱེད་ནས་གནས་མལ་
ལ་ལོག་པར་སྤྱད་མ་སྤྱད་ལེགས་པར་བརྟགས་ལ། ལོག་པར་སྤྱད་ན་གསར་བུ་ཡིན་ན་
སློབ་དཔོན་ལ་བརྗོད་དེ་འཕྲོག །རྒན་པ་ཡིན་ན་དགེ་འདུན་ལ་བརྗོད་དེ་འཕྲོག་གོ། །དགེ་
འདུན་སྤྱིའི་བྱ་བ་ནི། ཀློག་པ་ཐོས་བསམ་དང་། སྒྲུབ་པ་བསམ་གཏན་ལ་བརྩོན་པར་བྱ་ཞིང་།
དོན་མང་བ་དང་བྱ་བ་མང་བ་སྤང་། འཁྲུགས་སློང་གི་རྒྱུ་ལྟུང་བ་གླེང་བ། རྙེད་པ་བགོ་བ།
འཐབ་རྩོད་བྱེད་པ་སྤང་བ་དང་། གཙུག་ལག་ཁང་ཐིག་ཚག་སོགས་ཀྱིས་བསྐྱང་། མཚམས་
ཀྱི་ཕྱི་རོལ་དུ་ཞག་ཏུ་མི་སྡོད་པ་རྣམས་སོ། །
ལྔ་པ་ཆོས་ལྡན་གྱི་བྱ་བ་ལ་བྱིན་གྱིས་བརླབ་པ་ནི། གང་ཟག་སོགས་ཏེ། གང་ཟག་
རང་རང་གི་དགོས་དོན་དུ་གྱུར་པའི་ཆོས་ལྡན་གྱི་བྱ་བ་ལ་དགེ་སློང་གི་མདུན་དུ་ཞག་གཅིག་
ནས་བདུན་གྱི་བར་ཇི་ཙམ་དགོས་པ་བྱིན་གྱིས་བརླབས་ནས་འགྲོར་རུང་བ་དང་། དགེ་
འདུན་སྤྱིའི་ཆེད་དུ་ཞག་བདུན་གྱིས་མི་འགྲུབ་པའི་ཆོས་ལྡན་གྱི་བྱ་བ་ལ་ཐོག་མར་དགེ་
37)



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འདུན་ལས་ཞག་བཞི་བཅུའི་གནང་བ་ཐོབ་པར་བྱས་ནས་སྔར་ལྟར་བྱིན་གྱིས་བརླབས་
ནས་འགྲོ་བ་གཉིས་ལ་ཚད་ལས་ལྷག་པར་བསྡད་ན་དབྱར་གནས་འཇིག་པར་བཤད་པ་
དང་། དབྱར་གནས་འགྲོལ་ཁའི་ཞག་དྲུག་ལ་གནང་བ་བྱར་མི་རུང་བར་གསུངས་པས་དེ་
མ་གཏོགས་པ་སྐབས་སུ་འོས་པའི་ཚེ་སྦྱིན་པར་བྱའོ། ། །
དྲུག་པ་ཡུན་ཚད་ལ་དམིགས་བསལ་བསྟན་པ་ནི། ཡུལ་དུ་འཁྲུགས་ལོང་སོགས་ཏེ།
ཡུལ་ཁམས་འཁྲུགས་ལོང་བྱུང་བ་ལ་སོགས་པས་དགེ་འདུན་ཐམས་ཅད་གནས་པར་མ་
ནུས་ན་ཕན་ཚུན་ཚོགས་ཀྱི་དགག་དབྱེ་བྱས་སྟེ་དབྱར་འགྲོལ་བ་དང་། དགེ་སློང་འཐབ་
ཀྲོལ་ཅན་ཞུགས་པའི་དབང་གིས་གསོ་སྦྱོང་གཉིས་སམ་གསུམ་སོང་མཚམས་ནས་དགག་
དབྱེ་བྱས་ཏེ་འགྲོལ་བ་དང་། རྐྱེན་དེ་དག་ལྟ་བུས་དབྱར་སྔ་མ་ཁས་ལེན་མི་བྱེད་པ་དང༌། ཕྱི་
མ་ཡང་ཟླ་བ་གཉིས་ལས་ལྷག་པར་མི་བྱེད་པ་སོགས་བཤད་ཅིང་། གང་ཟག་རེ་རེ་ཙམ་
གནས་པར་མ་ནུས་ན་དགེ་འདུན་ལ་ཞུས་ཏེ་དགེ་འདུན་གྱིས་དགག་དབྱེ་བྱེད་པའི་དགེ་
སློང་བསྐོས་པ་ལ་དགག་དབྱེ་ཞུས་ཏེ་ཅི་བདེར་འགྲོ་བའང་ཡོད་དོ། ། །
གསུམ་པ་དགག་དབྱེའི་གཞི་བཤད་པ་ལ་གཉིས་ཏེ། མིང་དོན་དང་འབྲེལ་པའི་དབྱེ་
བས་མདོར་བསྟན་པ་དང་། ཆོ་གའི་རྣམ་བཞག་གིས་རྒྱས་པར་བཤད་པའོ། །དང་པོ་ནི།
དགག་དབྱེ་དུས་དང་དུས་མིན་གློ་བུར་བ། ཞེས་སྨོས་ཏེ་འདི་ལ་དབྱར་ནང་དུ་ལྟུང་བ་
གླེང་བ་བཀག་པ་ལ་འདིར་མཐོང་ཐོས་དོགས་གསུམ་གྱི་སྒོ་ནས་གླེང་བའི་སྐབས་དབྱེ་བ་
ལ་ནང་གསེས་སུ་དུས་ཀྱི་དགག་དབྱེ་དང་། དུས་མ་ཡིན་པའི་དགག་དབྱེ་དང་། དགག་
དབྱེ་གློ་བུར་བ་སྟེ་གསུམ་དུ་ཡོད་པའི་དོན་ཏོ། །
གཉིས་པ་ཆོ་གའི་རྣམ་བཞག་ལ་གསུམ་སྟེ་སྦྱོར་བ་དང༌། དངོས་གཞི་དང་། རྗེས་ཀྱི་
371



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བྱ་བའོ། །དང་པོ་ནི། རིང་སྦྱོར་སོགས་ཏེ། རིང་བའི་སྦྱོར་བ་ཞག་ལྔའམ་དྲུག་གི་གོང་ནས་
ཁྱིམ་པ་རྣམས་བསོད་ནམས་སྤེལ་བའི་ཕྱིར་ཞག་འདི་ཙམ་ནས་དགེ་འདུན་གྱིས་དགག་
དབྱེ་མཛད་པར་འགྱུར་རོ་ཞེས་སྤྱོད་ཡུལ་གྱི་གྲོང་དུ་གོ་བར་བྱ་ཞིང་གྲོང་ཁྱེར་དང་ཚོང་
འདུས་སོགས་སུའང་བརྗོད་པར་བྱའོ། །གཞན་ཡང་གཙུག་ལག་ཁང་དང་སེང་གེའི་ཁྲི་
བརྒྱན་པར་བྱ་བ་དང་། མཆོད་རྟེན་སོགས་གསོ་བ་དང་། ཁྱིམ་པ་རྣམས་ཀྱང་ཆོས་ཉན་པར་
བསྐུལ་ཏེ། སྡེ་སྣོད་འཛིན་པའི་དགེ་སློང་ལ་གསོལ་བ་བཏབ་ནས་བཅུ་བཞིའི་མཚན་ཐོག་
ཐག་ཏུ་འཆད་ཉན་བྱ། ཉེ་བའི་སྦྱོར་བ་རྩ་ཟོར་བ་སོགས་སྟ་གོན་བྱས་ཏེ་ཟླ་བ་གསུམ་ཚང་
བའི་ཚེས་བཅོ་ལྔའི་ཉིན་ཕན་ཚུན་མཁོན་ཡོད་ན་བཟོད་པར་གསོལ། རྒྱུད་ཆགས་གསུམ་པ་
སོགས་ཀྱི་མཐར་ནད་པའི་འདུན་པ་སོགས་བླངས་ནས་འོས་པའི་དགེ་སློང་དགག་དབྱེ་བྱེད་
པ་བསྐོས་ལ་གསོལ་བའི་ལས་བྱ་བ་རྣམས་སོ། །
གཉིས་པ་དངོས་གཞི་ནི། དངོས་གཞིར་ཡུལ་རྟེན་གཉིས་སོགས་ཏེ། ཡུལ་བསྐོས་
པའི་དགེ་སློང་དང་རྟེན་དགེ་སློང་གསུམ་མན་ཆད་ཀྱིས་རྩ་དགྷོ་ནས་འཛིན་ཏེ་བརྗོད་པ་
གསུམ་བྱ་བ་ནི་ལྟུང་བའི་དགག་དབྱེ་ཡིན་ལ། སླར་ཡང་བསྐོས་པ་དེས་རང་གི་རྫས་ཁབ་
ཡན་ཆད་གཅིག་ཐོག་ཏེ་རྫས་ཀྱི་དགག་དབྱེ་བྱ། དེ་བཞིན་དུ་དགེ་ཚུལ་རྣམས་བོས་ཏེ་
དགག་དབྱེ་བྱ་ཞིང་། དགོས་ན་དགེ་སློང་མ་དང་། དགེ་ཚུལ་མའི་དགག་དབྱེ་ཡང་རིམ་
བཞིན་བྱའོ། །གཞི་གསུམ་གྱི་ཆོ་གའི་ལག་ལེན་ཞིབ་པར་ཁོ་བོས་ལོགས་སུ་སྤྲོས་ཟིན་པ་
ལས་རྟོགས་པར་བྱ་ཞིང་། དེར་དགེ་ཚུལ་ལའང་རྫས་དགག་བྱ་བར་བཤད་པ་ནི་སྔར་གྱི་
ལག་ལེན་ལྟར་བཀོད་པ་ཡིན་གྱི་གཙོ་བོ་མ་ཡིན་པས་མི་འཐད་དོ་གསུངས་པའང་ཡོད་པས་
མ་བྱས་ཀྱང་རུང་། དེ་བཞིན་དུ་ལྟུང་བའི་དགག་དབྱེ་དང་རྫས་ཀྱི་དགག་དབྱེ་ཞེས་པའི་
372



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
མིང་འདོགས་སོ་སོར་བྱས་ཏེ་གཉིས་ཀ་དགག་དབྱེའི་དངོས་གཞིར་བཞེད་མོད་ཀྱི། དོན་ལ་
དངོས་གཞི་ནི་སྔ་མ་ཁོ་ན་དང་ཕྱི་མ་ནི་རྙེད་པའི་སྒོ་དབྱེ་བ་ཞེས་པ་མཇུག་ཆོག་ཏུ་འདུ་བ་
ཡིན་ཏེ། རྒྱུ་མཚན་དགག་དབྱེ་བྱས་པའི་དགེ་འདུན་ནི་བསོད་ནམས་ཀྱི་ཞིང་ཆེས་ཁྱད་པར་
དུ་འཕགས་པ་ཡིན་པས། དེ་ལ་བྱིན་ན་འབྲས་བུ་ཆེས་མང་པོར་འགྱུར་རོ་ཞེས་བསྟན་པའི་
ཕྱིར་སྟོན་པས་རྫས་ཀྱི་དགག་དབྱེ་གནང་བ་ཡིན་ནོ། །
གསུམ་པ་རྗེས་ཀྱི་བྱ་བ་ནི། གོས་སོགས་དབྱར་རྙེད་བགོ་བ་སྟེ་འོག་གོས་ཀྱི་གཞིར་
འཆད་པར་འགྱུར་བས་འདིར་མ་སྤྲོས་སོ། །ཞར་ལས་འོངས་པ་ལ་གཉིས་ཏེ་རྐྱེན་དབང་དང་།
གང་ཟག་གི་དམིགས་བསལ་ལོ། །དང་པོ་ལ་གཉིས་ཏེ་དུས་མ་ཡིན་པ་དང༌། ཚོགས་ཀྱི་
དགག་དབྱེའོ། དེ་དག་ཀྱང་རིམ་བཞིན། གལ་ཏེ་རྐྱེན་དབང་གིས་སོགས་ཏེ། གོང་དབྱར་
གྱི་སྐབས་སུ་སྨོས་པ་ལྟར་འཐབ་ཀྲོལ་ཅན་ཞུགས་པའི་རྐྱེན་གྱིས་གསོ་སྦྱོང་གཉིས་སམ་
གསུམ་སོང་མཚམས་ནས་དགག་དབྱེ་བྱར་རུང་བ་ནི་དུས་མ་ཡིན་པའོ། །དེ་བཞིན་དུ་ཡུལ་
དུ་འཁྲུགས་ལོང་བྱུང་བའི་རྐྱེན་གྱིས་ཕན་ཚུན་བརྗོད་རེས་ཙམ་གྱིས་བྱ་བ་ནི་ཚོགས་ཀྱི་
དགག་དབྱེའམ་གློ་བུར་པའོ། །གང་ཟག་འགའ་ཞིག་འགྲོ་བས་དགེ་འདུན་གྱིས་བསྐོས་
པའི་དགེ་སློང་ལ་དགག་དབྱེ་བྱར་རུང་བའང་འདིར་གཏོགས་ལ། དགེ་སློང་བཞི་ལས་མེད་
ན་དགག་དབྱེ་བྱེད་པ་བསྐོ་བ་མ་གཏོགས་པ་གཞན་སྔར་བཞིན་བྱ་ཞིང་། དེས་མཚོན་
གཉིས་དང་གསུམ་སོགས་ཀྱིས་ནི་བྱིན་གྱིས་བརླབ་བོ། །དེང་སང་ཡར་མར་གྱི་ངོ་གསུམ་
གྱི་མཚམས་ནས་དགག་དབྱེ་མཛད་པ་ནི་རྐྱེན་མེད་པའི་གློ་བུར་བར་འགྲོ་བའི་ཉེན་ཆེ་ཞིང་།
ཟླ་བ་གསུམ་གནས་པ་ཁས་བླངས་པ་ཡང་རྫུན་དུ་འགྱུར་བ་དང༌། ལས་ཆགས་པ་ཡང་
དཀའ་སྟེ་དོན་ལ་ཟླ་བ་གསུམ་གནས་འདོད་ཀྱི་ཀུན་སློང་མེད་པའི་ཕྱིར་རོ། །དཔེར་ན་དགེ་
373



d
རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ཚུལ་གྱི་སྡོམ་པ་སོགས་ཇི་སྲིད་འཚོའི་བར་དུ་བསྲུང་སེམས་མེད་ན་མི་ཆགས་པ་ཡང་དུས་
ངེས་པ་དང་མ་བྲལ་བར་སྡོམ་པ་མི་སྐྱེ་བར་གསུངས་པ་ལྟ་བུའོ། །དེས་ན་འདི་དག་བྱས་བློ་
ཙམ་མ་ཡིན་པར་སྟོན་པའི་བཅས་པ་དང་མཐུན་ངེས་པ་ཞིག་བྱུང་ན་བསྟན་པའི་བྱ་བ་དོན་
ལྡན་དུ་འགྱུར་བས་དབྱར་གནས་ཀྱང་ཟླ་བ་ཧྲིལ་པོ་གསུམ་བཞུགས་པ་གནད་དུ་ཆེའོ། །
སྒྲུབ་པའི་བསླབ་བྱ་གཉིས་པ་བདེ་བར་གནས་པའི་རྐྱེན་གྱི་གཞི་ཞེས་བྱ་བ་འཆད་པ་ལ་
གཉིས་ཏེ་མིང་དོན་དང་འབྲེལ་པའི་དབྱེ་བས་མདོར་བསྟན་པ་དང་། སོ་སོའི་རྣམ་བཞག་
གིས་རྒྱས་པར་བཤད་པའོ། །དང་པོ་ནི། བདེ་བར་གནས་པ་སོགས་ཏེ། མཐུན་པའི་རྐྱེན་
གང་ཞིག་རབ་བྱུང་སྡེ་ལྔ་མཐའ་གཉིས་སྤངས་པའི་བདེ་བ་ལ་གནས་པར་བྱེད་པ་སྟེ། དེ་
ལའང་དབྱེ་ན་བཞི་སྟེ། བག་ཡངས་དང་འབྲེལ་པ་སྲ་བརྐྱང་གི་གཞི། གོས་མཐའ་གཉིས་
སུ་མ་ལྟུང་བ་གོས་ཀྱི་གཞི། མི་རུང་བ་ཤས་ཆེ་བ་ཀོ་ལྤགས་ཀྱི་གཞི། ཟས་མཐའ་གཉིས་སུ་
མ་ལྷུང་བ་སྨན་གྱི་གཞི་རྣམས་སོ། །
གཉིས་པ་སོ་སོའི་རྣམ་བཞག་རྒྱས་པར་བཤད་པ་ལ། དང་པོ་སྲ་བརྐྱང་གི་གཞི་ལ་
བདུན་ཏེ། གནས་གང་དུ་འདིང་བ། གང་ཟག་གང་གིས་འདིང་བ། དངོས་པོ་གང་འདིང་བ།
ཆོ་ག་གང་གིས་འདིང་བ། བཏིང་བ་དེ་ཇི་ལྟར་སྐྱོང་བའི་ཚུལ། མིང་གི་དོན། དུས་སུ་འབྱིན་
པའོ། །དང་པོ་ནི། གང་དུ་སོགས་ཏེ། དབྱར་སྔ་མ་གང་དུ་ཁས་བླངས་པའི་གནས་སུ་
འདིང་། གཉིས་པ་ནི། བླངས་ལ་སོགས་ཏེ། དབྱར་སྔ་མ་ཁས་བླངས་ལ་མ་རལ་བའི་དགེ་
སློང་གི་དགེ་འདུན་གྱིས་དགག་དབྱེ་འཐོན་ནས་འདིང་བ་ཡིན་གྱི། དབྱར་སྔ་མ་ཁས་མ་
བླངས་པ་དང་། བླངས་ཀྱང་རལ་པ་དང་། དབྱར་ཕྱི་མ་ཁས་བླངས་པ་དང་། དབྱར་གནས་
གཞན་དུ་བྱས་པ་དང་། ཆད་ལས་སྤྱོད་བཞིན་པ་དང་། སྤོ་བ་སོགས་ས་གཞན་ན་གནས་པ་
374



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
དག་གིས་མི་འདིང་བར་བཤད་དོ། ། །
གསུམ་པ་དངོས་པོ་གང་འདིང་བ་ནི། དངོས་པོ་སོགས་ཏེ། དབྱར་གནས་པའི་དགེ་
འདུན་གྱི་གོས་ཀྱི་རྙེད་པ་ལས་བྱུང་བ་སྲ་བརྐྱང་འདིང་བར་འོས་པའི་དགེ་འདུན་སྤྱིར་དབང་བ།
ཆོས་གོས་སུམ་ཕྲུག་གཅིག་ཡན་ཆད་རུང་བ་ཚད་ལྡན་སྨིན་དྲུག་ཟླ་བའི་ཚེས་བཅུ་དྲུག་ཚུན་
ལ་གྲུབ་པར་བྱས་པའོ། །བཞི་པ་ཆོ་ག་གང་གིས་འདིང་བ་ནི། སྦྱོར་དངོས་རྗེས་གསུམ་
ཚང་བས་ལེགས་བཏིང་ཞེས་པ་སྟེ། སྦྱོར་བ་མཚམས་ནང་དེ་ན་གནས་པའི་དགེ་འདུན་
སྔར་བཤད་པའི་མཚན་ཉིད་དང་ལྡན་པ་དག་གིས་བློ་མཐུན་བྱས་ལ། དགེ་སློང་གཞན་ཞིག་
གསོལ་བའི་ལས་ཀྱིས་འདིང་བ་པོར་བསྐོས་ལ་ཆོས་གོས་ཀྱི་རྒྱུ་གཏད། དེས་ཀྱང་ཁ་བསྒྱུར་
བ་དང་དྲུབ་པ་སོགས་བྱས་ནས་ཟིན་པ་དང་། སྨིན་ཟླའི་བཅོ་ལྔའི་ཉིན་དགེ་སློང་ཐམས་
ཅད་ཀྱི་ཐད་དུ་སོང་ནས་སང་ཚོགས་ཀྱི་དབུས་སུ་སྲ་བརྐྱང་བཏིང་བར་འགྱུར་གྱིས། རང་
རང་གི་ཆོས་གོས་ཀྱི་བྱིན་རླབས་དབྱུང་ངོ་ཞེས་གོ་བར་བྱས་ལ། དངོས་གཞི་བཅུ་དྲུག་གི་
ཉིན་སྲ་བརྐྱང་འདིང་བ་པོས་སྲ་བརྐྱང་དེ་ཉིད་སྤོས་དང་མེ་ཏོག་གིས་མཆོད་ནས་བྲོག་མའི་
ནང་དུ་བཅུག་པ་ཕང་པར་ཐོགས་ཏེ་རྒན་རིམ་བཞིན་སྔགས་ཚིག་ལན་གསུམ་བརྗོད་པའི་
སྒོ་ནས་འདིང་བའོ། །རྗེས་ཀྱི་བྱ་བ་ནི་འདིང་བ་པོས་དགེ་སློང་རེ་རེའི་མདུན་དུ་འདུག་ནས་
བཏིང་ངོ་ཞེས་བརྗོད་ཅིང་། གཞན་རྣམས་ཀྱིས་ཀྱང་བཏིང་ངོ༌། །
ལེགས་པར་བཏིང་ངོ༌། འདི་ལ་རྙེད་པ་དང་། ཕན་ཡོན་གང་ཡིན་པ་བདག་གིའོ། །
ཞེས་ལན་བྱའོ། །འདི་ལ་ཆོས་གོས་སུམ་ཕུག་དུ་མ་ཡོད་ན་འདིང་བ་པོ་ཡང་དེའི་གྲངས་
བཞིན་བསྐོ། གང་ལྟར་ཡང་མ་བཏིང་གོང་དུ་རང་གི་ཆོས་གོས་ཀྱི་བྱིན་རླབས་བྱུང་ལ།
བཏིང་བའི་སྲ་བརྐྱང་དེ་ལ་རང་རང་གི་ཆོས་གོས་ཡིན་པར་མོས་པ་བྱ་བ་གལ་ཆེ། ལྔ་པ་
375



L
1
རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
བཏིང་བ་དེ་ཇི་ལྟར་སྐྱོང་བའི་ཚུལ་ནི། སྐྱོང་ཞེས་པས་བསྟན་ཏེ། སྔར་གྱི་འདིང་བ་པོས་
དུས་དུས་སུ་སེར་བུའི་ངད་བསང་བ་དང་། རྡུལ་སྤྲུག་ཅིང་དྲི་ཞིམ་པོས་བདུག །ཁྱིམ་དུ་བ་
ཅན་དང་རྡུལ་ཅན་དུ་མི་བཞག །རང་ཉིད་མཚམས་ཀྱི་ཕྱི་རོལ་དུ་སྐྱ་རེང་འཆར་དུ་མི་གཞུག །
སྲ་བརྐྱང་མཚམས་ཀྱི་ཕྱི་རོལ་དུ་མི་ཁྱེར་བ་ལ་བསླབ་བོ། །དྲུག་པ་མིང་དོན་ནི། དྲ་གཏན་
སོགས་ཏེ། སྲ་བརྐྱང་དངོས་ནི་ཆོས་གོས་དྲ་ཞིང་དྲུབ་པའི་གཞིའམ་གཏན་པ་སྟེ། སྤང་ལེབ་
ལྟ་བུ་ཡིན་ལ་དེ་འདྲ་བའི་ཕྱིར་བཏགས་པ་བ་ཡིན་ཏེ། འདོགས་པའི་རྒྱུ་མཚན་ནི། གཏན་
པའི་སྟེང་དུ་ཆོས་གོས་བཏིང་བ་ལྟར་འདིང་བ་པོ་ཐམས་ཅད་བློ་རྩེ་གཅིག་ཏུ་འགྱུར་བ་དང་།
གཏན་པའི་སྟེང་དུ་སྣམ་ཕྲན་དང་། གླེགས་བུ་གནས་པ་ལྟར་འདིང་བ་པོ་རྣམས་ཀྱི་བྱིན་
རླབས་གནས་པ་དང་། གཏན་པས་ཆོས་གོས་མི་འཁུམ་པར་བྱེད་པ་ལྟར་འདིང་བ་པོ་བག་
ཡངས་སུ་བྱེད་པས་བློ་མི་འཁུམ་པར་བྱེད་པ་དང་། གཏན་པས་ཆོས་གོས་ལ་ཁྱབ་པ་ལྟར་
འདིང་བ་པོ་ལ་ཕན་ཡོན་གྱིས་ཁྱབ་པར་བྱེད་པའི་རྒྱུ་མཚན་གྱིས་ཡིན་ནོ། བདུན་པ་འབྱིན་
པ་ནི། དབྱུང་ལ་གཉིས་ཏེ་སོགས་ཀྱིས་བསྟན་པ་དེ་ལའང་རང་འཇུག་བྲལ་དང་། བཅོས་
མ་གཉིས་སུ་ཡོད་པའི་དང་པོ་ལ། དགེ་འདུན་སྤྱིའི་རང་འཇུག་བྲལ་དང་། གང་ཟག་གི་
རང་འཇུག་བྲལ་གཉིས་ཀྱི་དང་པོ་ནི། སྲ་བརྐྱང་བཏིང་བའི་མཚམས་ལས་འདས་པ་དང་།
བྱིན་གྱིས་རློབས་པར་བྱེད་པ་པོ་གཅིག་ཀྱང་མཚམས་ནང་དེར་མེད་པ་དང་། སྲ་བརྐྱང་སྲུང་
བ་པོ་མཚམས་ཀྱི་ཕྱི་རོལ་དུ་སྐྱ་རེང་འཆར་བར་གནས་པའོ། །གནས་སྐབས་གསུམ་པོ་དེ་
གང་བྱུང་ཀྱང་དེར་གནས་པའི་དགེ་འདུན་མཐའ་དག་གི་ས་བརྐྱང་གི་བྱིན་རླབས་རང་
བཞིན་གྱིས་འཇིག་གོ། །གཞན་ཡང་སྲ་བརྐྱང་ཚིག་པའི་བརླག་པ་དང་། དེ་ལ་རང་རང་གི་
ཆོས་གོས་ཀྱི་འདུ་ཤེས་མ་བཞག་པའང་དེར་གཏོགས་སོ། ། །
376



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར། །
གཉིས་པ་གང་ཟག་རང་རང་གི་རང་འཇུག་བྲལ་ནི། མཚམས་ཀྱི་ཕྱི་རོལ་ཏུ་ཞག་
ལོན་པར་གནས་པ་དང་། མཚམས་ནང་ནས་ཕྱིར་འགྲོ་བའི་དུས་སུ་སླར་མཚམས་ནང་དུ་
མི་འོང་བའི་སེམས་སྐྱེས་པ་དང་། ཕྱི་རོལ་དུ་སླེབ་ནས་སེམས་དེ་ལྟ་བུ་སྐྱེས་པ་དང་། སྤྱིར་
སྲ་བརྐྱང་ལ་མི་བརྟེན་པའི་བསམ་པ་སྐྱེས་པ་རྣམས་ཏེ་དེ་དག་བྱུང་ན་རང་རང་གི་སྲ་བརྐྱང་
བྱིན་རླབས་འཇིག་པའོ། །གཉིས་པ་བཅོས་མའམ་དུས་སུ་འབྱིན་པ་ནི། ཚིག་ལེར། སྨིན་
དྲུག་ནས་ནི་ཁྲ་ཡི་བར། སྲ་བརྐྱང་འདིང་བར་རྗེས་སུ་གནང་། ཞེས་པ་ལྟར་དབོ་ཟླའི་བཅོ་
ལྔ་འབྱིན་པའི་དུས་ཏེ་ཟླ་བ་ལྔ་ནས་ཚོགས་པས་ཆོ་གའི་སྒོ་ནས་དབྱུང་བའོ། །
དེ་དག་ལས་འཕྲོས་པ་ཕན་ཡོན་དང་རྙེད་པའི་ཐོབ་ཚུལ་ནི། བག་ཡང ས་དང་
འབྲེལ་སོགས་ཏེ། དེ་ལྟར་སྲ་བརྐྱང་བཏིང་ལ་མ་ཞིག་པ་ལ་བག་ཡངས་དང་འབྲེལ་པའི་
ཕན་ཡོན་རྣམ་པ་བཅུ་དང་ལྡན་ཏེ། བཅུ་ནི། འཆང་འབྲལ་འཇོག་གསུམ། ཡང་ཡང་ཟ་བ།
འདུསཤིང་ཟ་བ། མ་སྨྲས་པ་གྲོང་དུ་འགྲོ་བ། གོས་སློང་བའི་ལྟུང་བ་རྣམས་མི་འབྱུང་བ་དང་
།
རྙེད་པ་ཐུན་མོང་དུ་འགྱུར་བ། བྱིན་གྱིས་མ་བརླབས་པའི་གོས་དུ་མ་འཆང་དུ་རུང་བ། སྣམ་
སྦྱར་མེད་པར་ལྗོངས་རྒྱུར་རུང་བ་རྣམས་སོ། །དེ་ལས་རྙེད་པ་ཐུན་མོང་དུ་འགྱུར་བ་ནི། སྲ་
བརྐྱང་བཏིང་བའི་བསམ་པས་བཏིང་བའི་གནས་ཀྱི་སྤྱིའི་མཚམས་ཆེན་པོའི་ནང་ན་གནས་
པའམ། ཡུལ་ཐ་དད་པ་དུ་མ་ཡོད་ཚེ་ཡུལ་གཞན་དུ་གནས་ཀྱང་སྲ་བརྐྱང་བཏིང་བའི་གནས་
དངོས་གཞི་རང་ན་གནས་པའི་དགེ་སློང་གཞན་དག་དང་སྲ་བརྐྱང་གི་རྙེད་པ་ཐུན་མོང་དུ་
དབང་ཞིང་དེར་གནས་པར་འགྲོ་བར་བཤད་དེ། སྲ་བརྐྱང་བཏིང་བའི་དགོས་པ་རང་དོན་
བདེ་བ་ལ་རེག་པ་དང་། གཞན་དོན་སྦྱིན་པ་པོའི་བསོད་ནམས་འཕེལ་བའི་ཆེད་ཡིན་པའི་
ཕྱིར་རོ། །དམིགས་བསལ་གོང་གི་གང་ཟག་ལས་ལྡོག་ཕྱོགས་སུ་གྱུར་པ་དབྱར་སྔ་མ་ཁས་
377



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
མ་བླངས་པ་སོགས་དགུ་དང་། ལྐོག་ཏུ་གྱུར་པའི་དགེ་ཚུལ་བཅས་གང་ཟག་བཅུ་པོས་རྙེད་
པ་ཙམ་ཐོབ་ཀྱིས་ཕན་ཡོན་མི་ཐོབ་པར་བཤད་དེ། ཚིག་ལེར། འདི་དག་ལ་ནི་ཕན་ཡོན་
མེད། །རྙེད་པ་ཁོ་ན་མ་བཀག་གོ། །ཞེས་སོ། །
གཉིས་པ་གོས་ཀྱི་གཞི་ལ་བདུན་ཏེ། གོས་ཀྱི་རྒྱུ་རུང་མི་རུང་བསྟན་པ། རུང་བ་ལས་
བཟོ་བའི་ཚུལ། བཟོས་པ་དང་མ་བཟོས་པ་དང་རྙེད་པ་རྣམས་རིམ་གྱིས་གཙོ་ཆེ་བའི་ཡོ་
བྱད་གསུམ་དུ་ཕྱེ་བ། དབྱེ་བ་སོ་སོའི་རྣམ་བཞག །བྱིན་རླབས་འཇིག་པའི་རྒྱུ། གོས་རྙེད་
སོགས་བགོ་བའི་ཚུལ། མཐའ་གཉིས་སྤང་བར་གདམས་པའོ། །དང་པོ་ནི། རྒྱུ་ཚད་
དབྱིབས་ཀྱིས་སོགས་ཏེ། རྒྱུའི་སྒོ་ནས་མི་རུང་བ་ནི། དཔག་བསམ་གྱི་ཤིང་ལས་བྱུང་བ་དང་།
བ་ལང་། རྔ་མོ་དང་། ར་དང་། རི་དྭགས་ཀྱི་བལ་ལས་བྱས་པ་དང་། ཨརྐའི་ཤིང་བལ་ལས་
བྱས་པ་དང་། སྤྱན་ལ་དེ་དག་གི་བལ་འདྲེས་པ་རྣམས་སོ། །ཚད་ཀྱིས་མི་རུང་བ་ནི། རང་གི་
ཁྲུ་ཚད་ཀྱིས་གཞལ་བ་ལས་ལྷག་པ་དང་མ་ལོངས་པ་ལྟ་བུའོ། །དབྱིབས་ཀྱིས་མི་རུང་བ་ནི།
ཁྱིམ་པ་དང་། མུ་སྟེགས་ཅན་གྱི་གོས་ལྟ་བུ་དང་། ཁ་ཚར་དང་ཕུན་ཚར་མ་བཅད་པ་སོགས་ཏེ།
དེ་དག་སྤངས་པའི་ལུག་བལ་ལས་བྱས་པ་དང་། རྩ་ཤ་ན་ལས་བྱས་པ་དང་། ཉི་འོག་པའི་
གོས་དང་། རས་གོས་དང་། རྩ་ཟར་མ་ལས་བྱས་པ་དང་། རྩ་གོ་ཏམ་པ་ལས་བྱས་པ་དང་།
རྩ་དུ་ཀུ་ལ་ལས་བྱས་པ་རྣམས་རུང་བའི་གོས་བདུན་ཡིན་ལ་དེ་དག་ཀྱང་སྤུ་ཤིན་ཏུ་ཆེ་ན་མི་
རུང་བར་གསུངས་སོ། །
གཉིས་པ་རུང་བའི་གོས་ལས་བཟོ་བའི་ཚུལ་ནི། བཀྲུས་ཏེ་ཞེས་སོགས་ཀྱི་དོན།
དལ་བུས་ལེགས་པར་བཀྲུས་ཏེ་མི་རུང་བའི་ཚོན་ཆེན་བརྒྱད་སྤངས་པའི་རུང་བའི་ཚོན་
གསུམ་གྱིས་ཁ་བསྒྱུར་དགོས་སོ། །དེ་ལ་ཚོན་ཆེན་བརྒྱད་ནི། ཚིག་ལེར། རྒྱ་སྐྱེགས་ལེབ་
378



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
རྒན་རྩི་དང་བཙོད། །སྣ་ཤིང་རྩི་དང་མཐིང་ཤིང་མཚལ། །སིནྡྷུ་ར་དང་གུར་གུམ་སྟེ། །འདི་
དག་ཚོན་ཆེན་བརྒྱད་དུ་འདོད། །ཞེས་སོ། །རུང་ཚོན་གསུམ་ཡང་དེ་ཉིད་ལས། སྔོན་པོ་
བཙག་དང་ངུར་སྨྲིག་རྩི། །འདི་དག་རུང་བའི་ཚོན་གསུམ་སྟེ། །ཚོན་གཞན་དག་གིས་ཆོས་
གོས་ནི། །ཁ་བསྒྱུར་བྱེད་པ་བཀག་པ་ཡིན། །ཞེས་སོ། །དེ་ལྟར་ཁ་ལེགས་པར་བསྒྱུར་ནས་
སྣམ་སྦྱར་ངེས་པར་དྲས་དྲུབ་དགོས་ལ། གཞན་བླ་གོས་དང་མཐང་གོས་དགེ་སློང་མའི་ཤིང་
ང་དཔུང་ཆད་རྡུལ་གཟན་རྣམས་དྲས་ལ་གླེགས་བུ་ལྷན་ཐབས་སུ་བྱས་ཀྱང་རུང་སྟེ། ཚིག་
ལེར། སྣམ་སྦྱར་ངེས་པར་དྲས་ཏེ་བཅད། །གཞན་རྣམས་མ་ངེས་གང་གི་ཕྱིར། །འདོད་ཆུང་
རང་གི་ཆོས་གོས་ཀྱི། །ལས་ཀྱིས་སྐྱོ་བ་བསྐྱེད་ཕྱིར་རོ། །ཞེས་དང་། མདོ་རྩར། སྣམ་སྦྱར་
མ་ཡིན་པ་དག་ལ་དྲས་ཏེ་བྱིན་གྱིས་བརླབ་པའི་ངེས་པ་མེད་དོ། །ཞེས་གསུངས་སོ། ། །
གསུམ་པ་བཟོས་པ་སོགས་ཀྱི་སྒོ་ནས་ཡོ་བྱད་གསུམ་དུ་ཕྱེ་བ་ནི། འཚོ་དང་སོགས་ཏེ།
གོས་སོགས་ཡོ་བྱད་ཐམས་ཅད་ཀྱང་བཟོས་པ་གཙོ་ཆེ་བའི་འཚོ་བའི་ཡོ་བྱད་དང་། མ་
བཟོས་པའི་གོས་གཙོ་ཆེ་བ་མཁོ་བའི་ཡོ་བྱད་དང་། རྙེད་པ་གཙོ་ཆེ་བ་ལྷག་པའི་ཡོ་བྱད་དེ་
རྣམ་པ་གསུམ་དུ་འགྱུར་རོ་ཞེས་པའི་དོན་ཡིན་ནོ། །བཞི་པ་དབྱེ་བ་སོ་སོའི་རྣམ་བཞག་རྒྱས་
པར་བཤད་པ་ལ་དང་པོ་འཚོ་བའི་ཡོ་བྱད་ཀྱི་རྣམ་བཞག་ལ་བཞི་སྟེ། དབྱེ་བ་དང་། ངོ་བོ་དང་།
བྱིན་གྱིས་རླབས་པ་དང་། བགོ་བའི་དུས་སོ། །དང་པོ་ནི། ལུས་འཚོའི་ཕྱིར་གནང་སོགས་ཏེ།
དགེ་སློང་ལ་ལུས་འཚོའི་ཕྱིར་གནང་བ་རུང་བ་ཚད་ལྡན་གྱི་གོས་དེ་ལ་དབྱེ་ན། སྣམ་སྦྱར།
བླ་གོས། མཐང་གོས། ཤམ་ཐབས། ཤམ་ཐབས་ཀྱི་གཟན། རྔུལ་གཟན། རྔུལ་གཟན་གྱི་
གཟན། གདོང་ཕྱིས། རྣག་གཟན། གཡན་པ་དགབ། སྐྲ་བཟེད། གདིང་བ། དབྱར་གྱི་རས་
ཆེན་ཏེ་བཅུ་གསུམ་ཡོད་ལ།
379



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གཉིས་པ་སོ་སོའི་ངོ་བོ་ནི། ངོ་བོ་སྣམ་སྦྱར་སོགས་ཏེ། སྣམ་སྦྱར་ལ་སྣམ་ཕྲན་དང་
གླེགས་བུའི་གྲངས་ཀྱིས་དབྱེ་བས་སྣམ་ཕྲན་དགུ་མ་ནས་ཉེར་ལྔའི་བར་ཏེ་ཆུང་ངུ་སྐོར་
གསུམ། འབྲིང་སྐོར་གསུམ། ཆེ་བ་སྐོར་གསུམ་སྟེ་དགུ་འབྱུང་བའི། དང་པོ་སྣམ་ཕྲན་དགུ་
མ་དང་། བཅུ་གཅིག་པ། བཅུ་གསུམ་པ་སྟེ་ཆུང་གསུམ་ལ་གླེགས་བུ་ཕྱེད་དང་གསུམ་པ་བྱ།
གཉིས་པ་སྣམ་ཕྲན་བཅོ་ལྔ་པ། བཅུ་བདུན་པ། བཅུ་དགུ་པ་སྟེ་འབྲིང་གསུམ་ལ་གླེགས་བུ་
ཕྱེད་དང་བཞི་པ་བྱ། གསུམ་པ་སྣམ་ཕྲན་ཉེར་གཅིག་པ། ཉེར་གསུམ་པ། ཉེར་ལྔ་པ་སྟེ་ཆེ་
གསུམ་ལ་གླེགས་བུ་ཕྱེད་དང་ལྔ་པ་བྱའོ། །དེ་དག་ཀྱང་སྣམ་ཕྲན་ཉེར་ལྔ་པ་ལ་དཔེར་
མཚོན་ན་དབུས་སུ་སྣམ་ཕྲན་གཅིག་ལ་གླེགས་བུ་ཕྱེད་པ་འོག་ཏུ་འབྱུང་བའི་བཅད་ཁ་ཐུར་
དུ་བསྟན། གཡས་སུ་དེའི་འགྲམ་ནས་སྣམ་ཕྲན་བཅུ་གཉིས་འབྱུང་བའི་གླེགས་བུ་ཕྱེད་པ་
རྣམས་གོང་འོག་ཏུ་རེས་མོས་ཀྱིས་བསྟན་པའི་ཕྱོགས་སུ་བཅད་ཁ་འགྲོ་བ་ཡང་འདྲ། ཡང་
ན་གླེགས་བུའི་འགྲོས་དེ་བཞིན་ལ་བཅད་ཁ་རྣམས་ཐུར་བསྟན་ཁོ་ནར་བྱས་ཀྱང་ཆོག །གང་
ལྟར་ཡང་སྣམ་ཕྲན་དང་གླེགས་བུ་ཐམས་ཅད་བྱ་སྤུ་ནོན་གྱི་ཚུལ་དུ་སྦྱར་ཞིང་གཡོན་ཕྱོགས་
ཀྱི་སྣམ་ཕྲན་བཅུ་གཉིས་ལ་འགྲེའོ། །འདི་ལ་གླེགས་བུ་གསོན་པོ་བརྒྱ་ཐམ་པ་དང་།
གླེགས་བུ་ཕྱེད་པ་ཉི་ཤུ་རྩ་ལྔ་འབྱུང་ཞིང་མཐར་ཇི་ལྟར་རིག་པའི་ལྕགས་རིས་བསྐོར་བར་བྱ། །
ཚུལ་འདི་སྣམ་ཕྲན་ཉེར་གསུམ་མ་སོགས་ལའང་འགྲེ་ཞིང་ཆེ་བ་སྐོར་གསུམ་ལ་དཔངས་སུ་
རང་གི་ཁྲུ་གསུམ་དང་། སྲིད་དུ་ཁྲུ་ལྔ་བྱའོ། །ཆུང་བ་སྐོར་གསུམ་ལ་དེ་ལས་ཁྲུ་ཕྱེད་ཕྱེད་
ཕྲི་ཞིང་། འབྲིང་བ་སྐོར་གསུམ་ལ་དེའི་བར་པར་བྱའོ། །བླ་གོས་ལ་དེ་བཞིན་དུ་སྣམ་ཕྲན་
བདུན་དང་གླེགས་བུ་ཕྱེད་གསུམ་པ་བྱ། མཐང་གོས་ལ་སྣམ་ཕྲན་ལྔ་དང་གླེགས་བུ་ཕྱེད་
གཉིས་པ་བྱ་ཞིང་འདི་ཐམས་ཅད་ཀྱི་གླེགས་བུ་འཕྱང་བ་ཚལ་བུའི་ཚད་ནི་བྱ་རོག་གི་མཐོ་
380



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཞེས་པ་མཛུབ་མོའི་ཚིག་བར་པའི་སྟེང་དུ་མཐེ་བོང་བཞག་པས་གཞལ་བའམ། ཆུང་ཚད་
སོར་གཉིས་སམ་ཕྱེད་དང་གསུམ་ཡང་རུང་ངོ༌། །བླ་གོས་ཀྱི་དཔངས་དང་ཞེང་གི་ཚད་ནི་
རང་རང་གི་སྣམ་སྦྱར་ཇི་ལྟ་བ་བཞིན་བྱ་ཞིང་། མཐང་གོས་དཔངས་སུ་ཁྲུ་དོ་ཞེང་དུ་ཁྲུ་ལྔ་
ཡིན་མོད་གཡས་གཡོན་དུ་ཆ་ག་བསྡུ་རྒྱུ་མེད་པས་རལ་ཁ་དང་དཔུང་ཆད་སྣོན་ཀྱང་རུང་
བར་བཤད། དགེ་སློང་མ་ལ་ནི་དེའི་སྟེང་དུ་ཤིང་ང་དང་དཔུང་ཆད་བསྣན་པའི་ཆོས་གོས་
རྣམ་པ་ལྔར་བཤད་དོ། །བླ་གོས་ཐ་མ་གླེགས་བུ་སོགས་མེད་པའི་ཐང་ཐང་པོར་བྱ་བར་
བཤད་ཁུང་མི་སྣང་ངོ་གསུངས། ཉིན་མོ་མཐང་གོས་ཀྱི་ནང་དུ་གྱོན་པར་བྱ་བ་ནི་ཤམ་
ཐབས་ཡིན་ལ། ཉེས་བྱས་ཀྱི་གོས་བགོ་བའི་སྡེར། ཤམ་ཐབས་ལ་ནི་རྣམ་བདུན་དང་།
ཞེས་པ་ནི་མཐང་གོས་ལ་ཤམ་ཐབས་ཀྱི་མིང་གིས་བཏགས་ནས་དེ་གྱོན་པའི་ཚུལ་བསྟན་པ་
ཡིན་ནོ། ། །
མཚན་མོ་རྔུལ་གཟན་གྱི་སྟེང་དུ་གཡོགས་ཏེ་གྱོན་པ་ནི་ཤམ་ཐབས་ཀྱི་གཟན་དང་།
དེ་བཞིན་དུ་ཉིན་མོ་ཤ་ལ་གྱོན་པ་རྔུལ་གཟན་དང་། མཚན་མོ་ཤ་ལ་གྱོན་པ་རྔུལ་གཟན་གྱི་
གཟན་ཡིན་པར་རོང་སྟོན་ཐམས་ཅད་མཁྱེན་པས་གསུངས་ལ། ཤམ་ཐབས་དང་ཤམ་
ཐབས་ཀྱི་གཟན་གཉིས་ཉིན་དང་མཚན་མོའི་དབྱེ་བས་ནང་དུ་གྱོན་བྱ་ཁོ་ནར་བཞེད་པའང་
ཡོད་དོ། །གང་ལྟར་ཡང་འདི་དག་གི་ཚད་མཐང་གོས་དང་བླ་གོས་དག་དང་འདྲའོ། །གདོང་
ཕྱིས་ནི་གདོང་དང་ལག་པའི་དྲི་མ་ཕྱི་བའི་རས་ཏེ་ཁྲུ་གང་གྲུ་བཞི་པའོ། །རྣག་གཟན་ནི་དགེ་
སློང་རྣག་ནད་ཅན་ལ་གནང་བ་ཤ་ལ་སྦྱར་ཏེ་གྱོན་བྱ་ཚད་ཇི་ཙམ་གྱིས་ཆོག་པའོ། །གཡན་
པ་དགབ་ནི། གཡན་པའི་ནད་ཅན་ལ་གནང་བ་ཤ་ལ་སྦྱར་ཏེ་གྱོན་བྱ་ཚད་སྲིད་དུ་ཁྲུ་དྲུག་
དཔངས་སུ་ཁྲུ་གསུམ་མོ། །སྐྲ་བཟེད་ནི། སྐྲ་བྲེག་པའི་ཚེ་སྟོད་དུ་གྱོན་བྱ་སྟེ་ཞེང་དུ་ཁྲུ་ཕྱེད་
381



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དང་གཉིས་སྲིད་དུ་ཁྲུ་གསུམ་པའོ། །གཞན་གྱི་གནས་མལ་ཆུད་འཛའི་སྐྱོན་སྤང་བའི་ཕྱིར་
གནང་བའི་གོས་གདིང་བ་གླེགས་བུ་ཕྱེད་དང་གཉིས་པ་མཐར་ལྕགས་རིས་བསྐོར་བ།
མཐུག་ན་ཆིག་རྐྱང་དང་། སྲབ་ན་ཉིས་རིམ་བྱ་ཞིང་ཞེང་དུ་ཁྲུ་དོ་སོར་དྲུག་དང་། སྲིད་དུ་ཁྲུ་
གསུམ་པའོ། །དབྱར་གྱི་རས་ཆེན་ནི། ཚ་དུས་ཁྲུས་ཀྱི་ཕྱིར་ཆུར་ཞུགས་པ་ལ་ལུས་སྐྱོབ་ཏུ་
གནང་བའི་རས་ཆེན་ཚད་སྲིད་དུ་ཁྲུ་དགུ་ཞེང་དུ་ཁྲུ་གསུམ་དང་སོར་བཅོ་བརྒྱད་པའོ། །འདི་
ཉིད་དབྱར་ཆར་ཆུ་སྐྱོབ་པའི་གོས་ཡིན་པར་ཕལ་ཆེར་གྱིས་འདོད་ཀྱང་། ཆར་ཆུའི་སྒང་ལ་
མཚམས་ནང་དུ་གནས་དགོས་པས་ཆུ་གོས་མ་གནང་ལ། ཁྲུས་རས་ཡིན་པར་གླེང་གཞིས་
ཤེས་ཤིང་། མདོ་རྩར། སྒྲེན་མོར་ཁྲུས་མི་བྱའོ་ཞེས་པ་ནས་ཁྲུས་རས་བཅང་བར་བྱའོ། །
ཞེས་པའི་བར་དང་། ཚིག་ལེར། ཁྲུས་དོན་ལུས་རབ་སྦ་བའི་ཕྱིར། །དབྱར་གྱི་རས་ཆེན་
བཅང་བར་བྱ། །ཞེས་འབྱུང་བས་ཀྱང་གྲུབ་བོ། །མདོར་ན་དེ་དག་ཀྱང་གོང་དུ་བཤད་པའི་
ཚད་བཞིན་སྒྲུབ་ལ་རུང་བའི་ཚོན་གྱིས་ཁ་བསྒྱུར་བར་བྱའོ། ། །
གསུམ་པ་བྱིན་གྱིས་བརླབས་པ་ནི། བྱིན་གྱིས་བརླབས་ཏེ་སོགས། སྣམ་སྦྱར་
སོགས་གསུམ་པོ་ངེས་པར་བྱིན་གྱིས་བརླབ་ཏེ་བཅང་། འདིང་བ་མ་གཏོགས་པའི་ཡོ་བྱད་
གཞན་རྣམས་ལ་བྱིན་རླབས་བཞེད་མི་བཞེད་སྣ་ཚོགས་ཡོད་ཀྱང་བྱིན་རླབས་བྱས་ན་
ལེགས་ཤིང་། ཆོས་གོས་གསུམ་པོ་དངོས་སུ་མ་གྲུབ་ན་རེ་ཞིག་རྒྱུ་ལ་བྱིན་རླབས་བྱས་ཀྱང་
རུང་སྟེ་འབྲལ་བའི་ཉེས་པ་དེས་ཁེགས་སོ། །སྣམ་སྦྱར་གྱི་རྒྱུ་བྱིན་རླབས་ཀྱི་སྔགས་ཚིག་
ལས་འཚལ་ན་སྣམ་ཕྲན་དགུ་པ་ལ་སོགས་པ་བགྱིས་ཏེ་ཞེས་པ་ནས་དྲུབ་བོ་ཁ་བསྒྱུར་རོ་
ཞེས་པའི་བར་ནི་རྒྱུ་ཡོངས་རྫོགས་ལྡང་ཚད་ཀྱི་བྱིན་རླབས་ཡིན་ལ། ཡང་ན་འདི་ལ་ལྷན་
ཐབས་སུ་བསླན་ནོ་ཞེས་པ་ནི་ཁྲུ་གང་པ་ནས་བཟུང་རྒྱུ་ཕལ་ཆེར་ལྡང་ཚད་ཀྱི་བྱིན་རླབས་
382



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཡིན་པས་དྲས་དྲུབ་མི་དགོས་པའི་ཤེས་བྱེད་དུ་མ་སེམས་ཤིག །འོན་ཀྱང་ཁྲུ་གང་གྲུ་བཞི་
ལས་ཆུང་བ་ལ་བྱིན་རླབས་མི་འཆགས་པ་ནི། ཚིག་ལེར། ཁྲུ་ཡི་ཚད་ལས་ཆུང་བ་ལ། །བྱིན་
རླབས་ཡིད་བརྟན་མི་དགོས་སོ། །ཞེས་ལྷག་པའི་ཡོ་བྱད་སྐབས་ཁྱུར་མ་ལོངས་པ་ལ་བྱིན་
རླབས་མི་དགོས་པར་གསུངས་པའི་ཤུགས་ལས་ཤེས་སོ། །བཞི་པ་བགོ་བའི་དུས་ནི། སྣམ་
སྦྱར་བསོད་སྙོམས་སོགས་ཏེ། དེ་དག་ལས་སྣམ་སྦྱར་ནི། བསོད་སྙོམས་ལ་རྒྱུ་བ་དང་།
དཀོན་མཆོག་ལ་ཕྱག་འཚལ་བ་དང་། དགེ་འདུན་ལས་ཆོག་ལ་འདུས་པའི་སྐབས་དང་།
ཆོས་འཆད་ཉན་ཉམས་སུ་མྱོང་བའི་ཚེ་མ་གཏོགས་གནས་སྐབས་གཞན་དུ་མི་གྱོན་ནོ། །བླ་
གོས་ནི། བཤང་གཅི་འདོར་བ་དང་། བྱི་དོར་བྱེད་པ་ན་མི་གྱོན་ཞིང་། དེ་ལས་གཞན་པའི་
ཉིན་པ་ཕལ་ཆེར་བགོ་བར་བྱ་ཞིང་། འདི་དང་སྣམ་སྦྱར་ནམ་ཡང་ས་རྗེན་ལ་མི་འཇོག་ཅིང་།
དྲས་དྲུབ་བྱེད་པ་ན་ཡང་འོག་ཏུ་གཏན་པ་འཇོག་པར་གསུངས་སོ། །མཐང་གོས་བགོ་བའི་
དུས་ཀྱང་བླ་གོས་དང་མཚུངས་ལ་གཞན་རྣམས་དུས་སྐབས་དཔྱད་དེ་བགོ། ཐམས་ཅད་
ཀྱང་རང་གིས་འཁྲུ་ཞིང་ཁ་བསྒྱུར་བ་དང་ཆུད་མི་འཛའ་བ་གཅེས་པར་སྐྱོང་ངོ༌། །
གཉིས་པ་གོས་མ་བཟོས་པ་གཙོ་ཆེ་བ་མཁོ་བའི་ཡོ་བྱད་ནི། རང་དང་ཚངས་པ་
མཚུངས་སྤྱོད་སོགས་ཏེ། རང་ཉིད་དང་ཚངས་པར་མཚུངས་པར་སྤྱོད་པ་གཞན་དག་ལ་
དམིགས་ཏེ་འཆང་དུ་རུང་བ་གོས་ཁྲུར་ལོངས་པ་ནས་བཟུང་འཁོར་གསུམ་ཁེབ་པའི་མཐའི་
ཚད་ཀྱི་བར་ཁ་དོག་དཀར་པོ་དང་། ཁ་ཚར་དང་ཕུན་ཚར་མ་བཅད་ཀྱང་རུང་སྟེ་རང་གཞན་
ཐུན་མོང་བའི་མིང་གིས་མཁོ་བའི་ཡོ་བྱད་དུ་བྱིན་གྱིས་བརླབས་པ་དང་། གཞན་ཡང་ཚད་
པ་ལས་སྐྱོབ་པའི་བསིལ་ཡབ་སོགས་དཀྱུས་སུ་བཤད་པའི་ཡོ་བྱད་ཕྲན་ཚེགས་བ་བྱིན་
རླབས་མེད་ཀྱང་རུང་སྟེ་མཁོ་བའི་ཡོ་བྱད་ཉིད་དོ། །
383



པ་ན
རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
གསུམ་པ་རྙེད་པ་གཙོ་ཆེ་བའི་ལྷག་པའི་ཡོ་བྱད་ནི། གཞན་ལ་ཡིད་གཏད་སོགས་ཏེ།
རང་ཉིད་ལ་མེད་དུ་མི་རུང་བ་མ་ཡིན་ཀྱང་དགོས་པའི་དབང་གིས་མཁན་སློབ་སོགས་ཤེས་
པ་རང་བཞིན་དུ་གནས་པའི་དགེ་སློང་གཞན་ལ་ཡིད་གཏད་དེ་གཞན་མིང་གིས་བྱིན་གྱིས་
བརླབས་ནས་ཞེན་མེད་དུ་འཆང་དུ་རུང་བ། སྣམ་སྦྱར་སོགས་ཆོས་གོས་ལྷག་པོ་དང་།
གོས་ཀྱི་རིན་དུ་གྱུར་པའི་རིན་པོ་ཆེ་དང་། རྒྱུ་རས་ཡུག་སོགས་ནི་ལྷག་པའི་ཡོ་བྱད་དོ། །
དེས་ན་སྣམ་སྦྱར་སོགས་ལྷག་པོ་ཡོད་ན་གཅིག་འཚོ་བའི་ཡོ་བྱད་དུ་བྱིན་གྱིས་བརླབས་པའི་
རྗེས་སུ། གཅིག་ཤོས་ལྷག་པའི་ཡོ་བྱད་དུ་བྱིན་གྱིས་བརླབ་བོ། །ཡིད་གཏད་པ་དེ་དང་དེའི་
ཡིན་པར་བསམ་ནས་འཆང་བ་ཡིན་གྱི་རང་གི་ཡིན་པར་མི་བསམ་མོ། །བྱིན་རླབས་ཕྱི་མ་
འདི་གཉིས་ལ་རྣམ་པར་བརྟགས་པའི་ཆོ་ག་ཞེས་ཀྱང་བཤད་ལ། ཡོ་བྱད་འདི་གཉིས་
གཞན་ལ་སྦྱིན་པར་བསྔོས་པ་དང༌། མཁན་པོ་ལྟ་བུ་འདུས་ཚོགས་མང་པོ་བསྐྱང་བས་ནི།
ཆོས་གོས་དང་། ལྷུང་བཟེད་དུ་མ་མ་འོངས་པའི་རབ་བྱུང་གི་དོན་དུ་དམིགས་ནས་འཇོག་
པ་ལ་བྱིན་རླབས་མི་དགོས་པར་གསུངས་སོ། །ཡོ་བྱད་གསུམ་པོའི་བྱིན་རླབས་འདི་དག་
རང་གཅིག་པུས་འགྲུབ་པ་ཡང་བཤད་དོ། ། །
ལྔ་པ་བྱིན་རླབས་འཇིག་པའི་རྒྱུ་ནི། རྟེན་དང་དངོས་པོ་ཉམས་སོགས་ཏེ། འཆང་
བ་པོའི་རྟེན་བབ་པའམ་ཤི་བས་ཉམས་པ་དང་། ཡོ་བྱད་ཀྱི་དངོས་པོ་ཚིག་པའམ་ཆུས་ཁྱེར་
བ་སོགས་ཀྱིས་ཉམས་པ་དང་། གཞན་གྱིས་འཕྲོག་པ་དང་། གཞན་ལ་བྱིན་པ་དང༌།
སྔགས་ཚིག་གིས་བྱིན་རླབས་ཡོ་བྱད་གཞན་ལ་དབྱུང་བས་འཇིག་པ་རྣམས་ནི་གསུམ་ཀའི་
སྤྱིར་བཏང་བ་ཡིན་གྱི། ཡིད་གཏད་ཡུལ་ཤི་བ་ནི་ཕྱི་མའི་འཇིག་རྒྱུ་དམིགས་བསལ་ལོ། །
གཞན་ལ་ཡིད་གཏད་ཀྱང་ཡོ་བྱད་ཀྱི་བདག་པོ་རུང་བ་བྱེད་པ་པོ་རང་ཡིན་ཞིང་། རུང་བ་བྱ་
384



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བའི་ཡུལ་དེ་མ་ཡིན་པས་རང་གིས་གཞན་ལ་སྦྱིན་པ་སོགས་ཅི་བདེར་བྱས་པས་ཆོག་པར་
བཤད་དོ། །
དྲུག་པ་གོས་རྙེད་སོགས་བགོ་བའི་ཚུལ་ནི། གོས་རྙེད་སོགས་ཏེ། གོས་ཀྱི་རྙེད་པ་
བགོ་བ་ལ་ཐོག་མར་སངས་རྒྱས་དང་ཆོས་ལ་སྐལ་བ་ཕུལ་ནས་དངོས་པོ་དངོས་སམ་བཙོང་
པ་སོགས་ཀྱིས་བསྒྱུར་བ་དགེ་འདུན་གྱི་གསོལ་བ་དང་གཉིས་ཀྱི་ལས་ཀྱིས་བསྐོས་པའི་
དགེ་སློང་གིས་ཆོ་ག་བཞིན་དུ་སྟེ་དགེ་སློང་ཁོ་ནའི་རྙེད་པ་རྣམས་ནི་མཉམ་པོར་བགོ་བར་
བྱ་ཞིང་། ཆོས་མིན་གྱི་ཕྱོགས་སུ་སོང་བ་དང་། མ་སླེབ་པ་དང་། ཤི་བ་དང་། བབ་པ་རྣམས་
ལ་མི་སྦྱིན་པར་བཤད་དོ། །དེ་བཞིན་དུ་རབ་བྱུང་སྤྱིའི་གོས་རྙེད་ནི་དགེ་སློང་ཕ་མ་ལ་སྔར་
བཞིན་མཉམ་པོ་དང་། དགེ་ཚུལ་ཕ་མ་ལ་སུམ་གཉིས་སྦྱིན་པར་བྱ་ཞིང་། དགེ་ཚུལ་བསྙེན་
པར་རྫོགས་པར་འདོད་པ་དང་། དགེ་སློབ་མ་ནི་དགེ་སློང་ཕ་མ་དང་འདྲ་བར་ཐོབ་པ་དང་།
ཟས་ཀྱི་རྙེད་པ་ནི་ཐམས་ཅད་མཉམ་པོར་ཐོབ་ལ་ཁྲིམས་འཆལ་གྱིས་ནམ་ཡང་སྤྱད་དུ་མི་
རུང་ངོ་། །ཤི་བའི་ཡོ་བྱད་ནི་ཆོས་གོས་གསུམ་ལ་སོགས་པ་ནད་གཡོག་རབ་བྱུང་ཡིན་ན་དེ་
ཉིད་ལ་དབང་མོད་ཁྱིམ་པའི་ཕྱོགས་ལ་ནི་མ་ཡིན་ནོ། །གང་ལྟར་ཡང་ལྷག་མ་རྣམས་དགེ་
འདུན་གྱིས་ཡོན་བཤད་སྔོན་དུ་འགྲོ་བའི་གསོལ་བའི་ལས་ཀྱིས་མཉམ་པོར་བགོ་བའོ། །
བདུན་པ་མཐའ་གཉིས་སྤོང་བར་གདམས་པ་ནི། སྤྱིར་ན་སོགས་ཏེ། སྤྱིར་རབ་ཏུ་
བྱུང་བ་རྣམས་ཀྱིས་གོས་བཟང་པོ་ཚེགས་ཆེན་པོས་སྒྲུབ་པ་ནི་ཞེན་ཆགས་སྐྱེ་བའི་རྒྱུ་དང་།
འཁོར་ལོ་གསུམ་གྱི་གེགས་ཡིན་པས་ན་ལུང་གཞིའི་གདམས་ངག་བརྗོད་པའི་སྐབས་ནས་
འབྱུང་བ་ལྟར། གོས་ངན་ངོན་ཕྱག་དར་ཁྲོད་པ་ལ་བརྟེན་ནས་མྱང་འདས་ཀྱི་བསམ་པས་
ཟིན་པའི་ཚུལ་ཁྲིམས་དག་པ་དང་། ཐོས་བསམ་བསྒོམ་གསུམ་ལ་བརྩོན་པས་རང་གཞན་
385



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གྱི་དོན་གཉིས་སྒྲུབ་པར་བྱ་བ་ཡིན་ལ། ཡོན་ཏན་དེ་དག་ལྡན་པས་ཞེན་ཆགས་མི་སྐྱེ་ཞིང་།
འབད་རྩོལ་ཆེན་པོས་སྒྲུབ་མི་དགོས་པར་རྙེད་ན་ཀཆུ་པ་ཎ་འབུམ་གྱི་རིན་ཐང་ཅན་སོགས་
བཟང་པོའི་གོས་ཀྱང་ཚོད་ཟིན་པར་ལོངས་སྤྱད་པས་ཆོག་སྟེ། ལུང་ལས། དགེ་སློང་དག་
རབ་ཏུ་བྱུང་བ་ནི་མཐའ་འདི་གཉིས་ལ་རྟེན་པར་མི་བྱ། བསྙེན་པར་མི་བྱ། བསྙེན་བཀུར་
མི་བྱ་སྟེ། གཉིས་གང་ཞེ་ན་འདོད་པ་རྣམས་ལ་འདོད་པའི་བསོད་ཉམས་ཀྱི་རྗེས་སུ་བརྩོན་པ།
དམན་པ་ངན་པ་ཐ་ཆད་མ་རབ་གང་ཡིན་པ། བདག་ཉིད་དུབ་པ་ལ་རྗེས་སུ་བརྩོན་པ་དང་
སྡུག་བསྔལ་བ། འཕགས་པ་མ་ཡིན་པ་གནོད་པ་དང་ལྡན་པ་གང་ཡིན་པའོ། །ཁྱེད་ཀྱིས་
མཐའ་འདི་གཉིས་ལ་མི་བརྟེན་པར་དབུ་མའི་ལམ་མིག་འབྱེད་པ། ཡེ་ཤེས་འབྱེད་པ། ཉེ་
བར་ཞི་བར་འགྱུར་བ། མངོན་པར་ཤེས་པ་དང་། རྫོགས་པར་བྱང་ཆུབ་པ་དང་། མྱ་ངན་
ལས་འདས་པར་འགྱུར་བ་ཡོད་དོ། །
ཞེས་ངན་པ་དང་ཆུང་ངུས་ཆོག་མི་ཤེས་པར་བཟང་པོ་མང་པོ་ལ་སྲེད་པས་བཀག་པ་
ལས་འདས་ཏེ་བཟང་པོ་ལ་སྤྱོད་པ་འདོད་པ་བསོད་ཉམས་ཀྱི་མཐའ་དང་། རྩོལ་མེད་དུ་
རྙེད་ཅིང་གནང་ཡང་བག་འཁུམས་ནས་སྤྱོད་མི་ནུས་པ་ལུས་སེམས་གདུང་བར་བྱེད་པ་
ངལ་ཞིང་དུབ་པའི་མཐའ་གཉིས་སྤངས་པའི་དབུ་མ་ལ་བརྟེན་པར་གསུངས་སོ། །འཕྲོས་
པའི་དོན་གཞན་ཡང་སངས་རྒྱས། རང་སངས་རྒྱས། དགྲ་བཅོམ་པ་སྟེ་མི་སློབ་པའི་གང་
ཟག་གསུམ་གྱིས་ནི་དད་པའི་རྫས་སོགས་གཞན་གྱི་ཡོ་བྱད་རང་དབང་བའི་ཚུལ་གྱིས་སྤྱད་
དུ་རུང་ལ། ཕྱིར་མི་འོང་བ་སོགས་སློབ་པའི་གང་ཟག་རྣམས་ཀྱིས་ནི་རང་ལ་ཕྱིན་པ་ཇི་ལྟ་
བ་བཞིན་དུ་ལོངས་སྤྱད་དུ་རུང་ངོ༌། །སོ་སྐྱེ་ཡིན་ཡང་ཚུལ་ཁྲིམས་རྣམ་པར་དག་ཅིང་ཐོས་
བསམ་སྒྲུབ་པ་ལ་བརྩོན་པའི་གང་ཟག་གིས་ནི་སངས་རྒྱས་ཀྱིས་རྗེས་སུ་གནང་བའི་ཚུལ་
386



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གྱིས་སྤྱད་པ་ལ་ཉེས་པ་མེད་མོད། ཚུལ་ཁྲིམས་རྣམ་དག་དང་ལྡན་ཡང་ཐོས་བསམ་བསྒོམ་
པ་ལ་མི་བརྩོན་ཤིང་། གཞི་གསུམ་ལ་སོགས་པས་བསླབ་པ་གོང་འཕེལ་དུ་སྒྲུབ་མི་ནུས་
པའི་ལེ་ལོ་ཅན་ལ་ནི་བུ་ལོན་དུ་འགྱུར་ཏེ། ཚེ་རབས་གཞན་དུ་སྦྱིན་བདག་དེ་ལ་དཔྱ་འཇལ་
བ་པོའམ། དེའི་བྲན་གཡོག་དང་། ཕྱུགས་ལ་སོགས་པ་སྐྱེ་བར་གསུངས་སོ། །ཚུལ་ཁྲིམས་
འཆལ་པའི་གང་ཟག་གིས་ནི་དད་རྫས་ཟས་ཁམ་གཅིག་ཙམ་དང་། བཏུང་བ་ཧུབ་གཅིག་
ཙམ་དང་། དགེ་འདུན་གྱི་གཙུག་ལག་ཁང་དང་། གནས་མལ་ལ་ལོངས་སྤྱད་ན། ཕྱི་མ་
ངན་སོང་དུ་སྐྱེས་ནས་ལྕགས་ཀྱི་ཐོ་ལུམ་མེ་འབར་བཞིན་པ་ཟ་བ་དང་། ཁྲོ་ཆུ་ཁོལ་མ་འཐུང་
བ་དང་། ལྕགས་བསྲེག་གི་ས་གཞི་ལ་གོམ་པ་འདོར་བ་ལ་སོགས་པའི་སྡུག་བསྔལ་མྱོང་
བར་གསུངས་པས་ནམ་དུ་ཡང་བཀག་པ་ཁོ་ན་ཡིན་ཏེ། ཚིག་ལེར། མི་སློབ་པ་ནི་བདག་
པོར་སྤྱོད། །སློབ་པ་བྱིན་པ་སྤྱོད་པ་སྟེ། །བསམ་གཏན་ཀློག་དང་ལྡན་པ་ནི། །རྗེས་གནང་
སྤྱོད་ལ་ཉེས་པ་མེད། །ལྷག་མ་ལེ་ལོས་བཅོམ་པ་ཡི། །བདག་ཉིད་རྣམས་ནི་བུ་ལོན་སྤྱོད། །
ཁྲིམས་འཆལ་རྣམས་ལ་ནམ་དུ་ཡང་། །གཙུག་ལག་ཁང་སོགས་ཉེར་སྤྱོད་བཀག །ཅེས་སོ། །
རྒྱུ་མཚན་དེ་དག་གི་ཕྱིར་ན་གོས་ལ་ལོངས་སྤྱོད་པ་ན་རང་གི་ལུས་ལ་རྨ་དང་ངོ་ཚ་བའི་འདུ་
ཤེས། གོས་ལ་རྨ་དཀྲིས་དང་ངོ་ཚ་དགབ་པའི་འདུ་ཤེས་དང་། སངས་རྒྱས་ཀྱི་རྗེས་སུ་སློབ་
པ་དང་། དགེ་སྦྱོང་གི་དྲན་པ་གསོ་བའི་ཆེད་དུ་བགོ་བར་བྱའོ། །
གསུམ་པ་ཀོ་ལྤགས་ཀྱི་གཞི་ལ་གསུམ་སྟེ། མཐའ་འཁོབ་སྤྱིར་མཆིལ་ལྷམ་གནང་བ།
མིག་སོགས་ལ་ཕན་པའི་དོམ་ལྤགས་གནང་བ། མཐའ་འཁོབ་བྱེ་བྲག་པར་ཀོ་ལྤགས་
བསྟེན་བྱར་གསུངས་པའོ། །དང་པོ་ནི། མི་རུང་ཤས་ཆེ་སོགས། ཡུལ་དུས་སྤྱིར་མི་རུང་བ་
ཤས་ཆེ་བ་ཀོ་ལྤགས་ལས་གྱུར་པའི་མཆིལ་ལྷམ་མཐིལ་ཆིག་རིམ་ཅན་ཡུལ་མཐའ་འཁོབ་
387



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཏུ་གྱོན་པར་གནང་ཡང་། ཁ་དོག་ཁྲ་བོ་དང་། དབྱིབས་ལུག་རུ་ལྟ་བུ་གཉེར་མ་མཐོ་དམན་
དུ་བྱས་པ་དང་། རྒྱན་གསེར་དངུལ་གྱིས་སྤྲས་པ་སོགས་དང་། སྒྲ་ཐིག་ཐིག་དང་། ཁྲོག་
ཁྲོག་དང་། ཏུག་ཏུག་ཟེར་བ་སོགས་འཆང་དུ་མི་རུང་ལ། མཁན་སློབ་སོགས་ཡུལ་གཉན་
གྱི་དྲུང་དང་། ཟས་བཟའ་བའི་དུས་སོགས་ལ་ལྷམ་གྱོན་པ་བཀག་པ་ཡིན་ནོ། །
གཉིས་པ་ནི། མིག་དང་སོགས་ཏེ། གོ་སླའོ། གསུམ་པ་ནི། མཐའ་འཁོབ་འགའ་
ལ་སོགས་ཏེ། ཨ་ཧྥ་པ་རྡོ་འཇོག་རནྟ་དག་ཏུ་ཀོ་ལྤགས་མི་བཅང་བར་མི་བྱའོ། །ཞེས་ཡུལ་
དེ་ལྟ་བུར་ཀོ་ལྤགས་ཀྱི་མལ་སྟན་ཅི་དགར་བསྟེན་པར་གསུངས་པ་ཡང་ལུག་གི་པགས་པ་
ལ་སོགས་པ་ཡིན་གྱི། སེང་གེ་དང་། སྟག་སོགས་མཆེ་བ་ཅན་དང་སྡེར་མོ་ཅན་གྱི་པགས་
པ་ནི་མ་གནང་ངོ༌། །ཡུལ་དབུས་སུ་ཡང་ཁྱིམ་གཞན་དུ་སྟན་གཞན་མེད་ན་ཀོ་ལྤགས་ལ་
འདུག་པ་ཙམ་གནང་ལ། ཆུ་ལ་འཁྱགས་རོམ་ཡོད་པའི་སར་ཞྭ་དང་ལྷམ་སྒྲོ་གུ་ཅན་ཡང་
གནང་བས་དུས་སྐབས་རིགས་པས་དཔྱད་དོ། །འདིར་ཡུལ་ཁམས་དབུས་མཐའི་ས་ཚིག་ནི།
རྒྱ་གར་རྡོ་རྗེ་གདན་ནས་ཤར་ཕྱོགས་སུ་ལི་ཁ་ར་ཤིང་འཕེལ་དང་། ལྷོར་ཆུ་ཀླུང་འདམ་བུ་
ཅན་དང་། ནུབ་ཏུ་བྲམ་ཟེའི་གྲོང་ཀ་བ་དང་ཉེ་བའི་ཀ་བ་གཉིས་དང་། བྱང་དུ་ཨུ་ཤི་རའི་རི་
བོ་སྟེ་དེ་རྣམས་ཀྱི་ནང་དུ་ཆུད་པ་ནི་ཡུལ་དབུས་དང་། དེ་དག་ཕན་ཆད་ནི་མཐའ་འཁོབ་ཏུ་
འཇོག་གོ། །བཞི་པ་སྨན་གྱི་གཞི་ལ་ལྔ་སྟེ། ངོ་བོ་སྤྱིར་བསྟན་པ། སོ་སོའི་མཚན་ཉིད་
བསྟེན་ཚུལ་དང་བཅས་པ། བྱེ་བྲག་དུས་རུང་གི་ཟས་ལ་ལོངས་སྤྱོད་པའི་ཚུལ། དམིགས་
བསལ་གྱི་གནང་བ་བསླབ་བྱ་གཞན་དང་བཅས་པ། མཐའ་གཉིས་སྤང་བར་གདམས་པའོ། །
དང་པོ་ནི། གང་ཞིག་ཁམ་ཟས་སོགས་ཏེ། དངོས་པོ་གང་ཞིག་ཁམ་ཟས་ལ་བརྟེན་པའི་
སེམས་ཅན་རྣམས་ཀྱི་འཚོ་བའི་རྐྱེན་དུ་གྱུར་པ། དྲི་རོ་རེག་བྱའི་སྐྱེ་མཆེད་གསུམ་ལྡན་དེ་ལ་
388



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
དབྱེ་ན། དུས་རུང་གི་སྨན། ཐུན་ཚོད་དུ་རུང་བའི་སྨན། ཞག་བདུན་པའི་སྨན། འཚོ་བཅང་
གི་སྨན་ཏེ་བཞི་ཡོད་པའི་དོན་ཏོ། །
གཉིས་པ་སོ་སོའི་མཚན་ཉིད་བསྟེན་ཚུལ་དང་བཅས་པ་ལ་དང་པོ་དུས་རུང་གི་སྨན་ནི།
རབ་བྱུང་སྡེ་ལྔས་སོགས་ཏེ། བཀྲེས་པའི་ནད་སེལ་བའི་ཆེད་དུ་གཙོ་བོར་གནང་བ་དགེ་
སློང་སོགས་རབ་བྱུང་སྡེ་ལྔ་ཀས། དུས་རུང་གླིང་གི་སྐྱ་རེང་ཤར་བ་ནས་གུང་ཚིག་མ་ཡོལ་
བར་སྤྱད་དུ་རུང་ཞིང་། ཉི་མ་ཕྱེད་ཡོལ་ནས་དུས་མིན་གྱི་ཟས་སུ་འགྱུར་བ་དང་། དེ་ཕན་
ཆད་དུ་བཟའ་བའི་བསམ་པས་བཅང་ན་སོག་འཇོག་ཏུ་འགྱུར་བའི་བཟའ་བ་དང་བཅའ་བ་
ལྔ་ལྔར་གསུངས་པ་དང་དེས་མཚོན་པའི་ཁ་ན་མ་ཐོ་བ་མེད་པའི་ཁ་ཟས་ཐམས་ཅད་དུས་
རུང་གི་སྨན་ནོ། །དེ་དག་ཀྱང་ཚིག་ལེར། སྣ་ཚོགས་འབྲས་ཆན་ཟན་དང་ཤ ཕྱེ་དང་ཁུར་
བ་བཟའ་བ་ལྔ། །རྩ་བ་སྡོང་བུ་མེ་ཏོག་འབྲས། །ལོ་མ་ཡང་ནི་བཅའ་བ་ལྔ། །ཞེས་སོ། །
འོན་ཀྱང་བུ་རམ་བྱིན་གྱིས་བརླབས་པ་དགེ་བསྐོས་དང་། ལག་གི་བླ་རྣམས་ཀྱིས་དུས་མིན་
དུ་བཟར་རུང་བ་དང་། དེས་མཚོན་པ་སྦྲང་རྩི་ཡང་རུང་ལ། ཟན་ཆད་པས་ནི་བཟའ་བ་
བཅའ་བ་དག་ཀྱང་དུས་མིན་དུ་སྤྱོད་པར་གནང་ངོ༌། །གོང་གི་ཤ་ནི་ཤ་ཡི་ཆེད་དུ་བསད་པ་
མཐོང་ཐོས་དོགས་གསུམ་དང་བྲལ་བར་དགོས་པར་གསུངས་སོ། །
གཉིས་པ་ཐུན་ཚོད་དུ་རུང་བའི་སྨན་ནི། གནང་བའི་བཏུང་བ་སོགས་ཏེ། སྐོམ་པའི་
ནད་སེལ་བ་ལ་གཙོ་བོར་གནང་བའི་བཏུང་བ་རབ་བྱུང་སྡེ་ལྔས་བྱིན་གྱིས་བརླབས་པའི་
མཐའ་ཚུན་ཆད་ལ་སྤྱད་དུ་རུང་བ་ལུང་སྨན་གྱི་གཞི་ལས། ཆུ་ཤིང་འབྲས་དང་ཀུ་ཤུ་གོ་ལ་
དང་། །ཨ་ཧྥཏྠ་དང་ཨུ་དུམྦྷ་ར་དང་། །བ་རུ་ཤ་ཀ་དང་ནི་རྒུན་འབྲུ་དང་
། །བརྒྱད་པ་འབྲ་གོ་
དག་ནི་ཡིན་པར་བཤད། །ཅེས་འབྱུང་བའི་འབྲས་བུ་བརྒྱད་པོ་གང་རུང་ཆུ་ལ་སྦངས་པའི་
389



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཁུ་བ་རུང་ཆུས་བཏབ་པ། ཚགས་ཀྱིས་བཙགས་པ། ཤིན་ཏུ་སླ་བ་བཞིན་རས་ཀྱི་གཟུགས་
བརྙན་སྣང་བའོ། །དེ་དག་ཀྱང་སྔ་དྲོ་བྱིན་གྱིས་བརླབས་པ་ཉིན་མོའི་ཐུན་ཚོད་ཀྱི་མཐའ་
ཞེས་པ་རྒྱུ་སྐར་འཆར་ལ་ཉེ་བའི་གོང་ཚུན་ཆད་ལ་ཅི་བདེར་སྤྱད་པར་བྱ་ཞིང་། སྲོད་ལ་བྱིན་
གྱིས་བརླབས་ན་སྐྱ་རེང་འཆར་ལ་ཉེ་བའི་གོང་ཚུན་ཆད་དུ་སྤྱད་པར་བྱའོ། །ཉིན་མཚན་
རང་རང་གི་མཐའ་ལས་འདས་ན་སོག་འཇོག་ཏུ་འགྱུར་བས་འཆང་བ་དང་ལོངས་སྤྱོད་པར་
མ་གནང་ངོ༌། །དེ་བཞིན་དུ་བཅོས་པའི་ཚྭ་ཞེས་པ་རྒུན་ཆང་སོགས་ཀྱི་སངས་པོ། །འབྲུའི་ཚྭ་
ཞེས་པ་ནས་ཆང་གྲོ་ཆང་སོགས་ཀྱི་ཤུལ་ནས་བྱུང་བའི་སངས་པོ། །ཞོ་ཁ་ཆུ་སྟེ་ཞོའི་ཁུ་བ།
དར་བའི་དང་མ་སྟེ་ཆུར་ཁུ། རྩབ་མོ་སྟེ་འབྲས་དང་ཁྲེ་སོགས་བཙོས་ནས་ཕབ་མ་བཏབ་
པར་མནན་པ་རྣམས་ཀྱང་གོང་གི་མཚན་ཉིད་དང་ལྡན་ན་ཐུན་ཚོད་དུ་རུང་བའི་སྨན་དུ་
གཏོགས་ཤིང༌། རྒྱ་ཇའི་བཏུང་བ་དངོས་སུ་གསུངས་པ་མེད་ཀྱང་ཇོ་བོ་ཆེན་པོས་ལེགས་
པར་བསྔགས་ཤིང་། སྔོན་གྱི་འདུལ་འཛིན་རྣམས་ཀྱིས་རུང་ཆུ་གདབ་པ་སོགས་མཛད་པ་
བཞིན་ལག་ལེན་དུ་ཐེབས་ན་སྟོན་པའི་བཅས་པ་དང་མཐུན་པའི་ཕན་ཡོན་ཡོད་དོ། །
གཞན་ཡང་སྔར་བཤད་པའི་དོན་ཚང་ན་ནས་ཁུ་དང་། ཤ་ཁུའི་ཐང་སོགས་ནད་པ་ལ་
གནང་ངོ་། །
གསུམ་པ་ཞག་བདུན་པའི་སྨན་ནི། ཞུན་མར་སོགས་ཏེ། རླུང་ནད་སེལ་བ་ལ་གཙོ་
བོར་གནང་བ་ཞུན་མར་དང་། འབྲུ་མར་དང་། སྦྲང་རྩི་དང་། བུ་རམ་གྱི་དབུ་བ་སྟེ་བཞི་དང་།
དེ་དག་དང་འདྲ་བ་བུ་རམ་དང་། བུ་རམ་གྱི་ཁ་ཤུན་བསྡུས་པའི་ཕྱེ་མ་ཧཱག་དང་། དེ་རྡོག་
པོར་བྱས་པའི་ལི་ཁ་ར་དང་། ཞུན་མར་དང་འདྲ་བ་ཉ་དང་། ཤུ་ཀ་བྱིས་པ་གསོད། དྲེད།
ཕག་སྟེ་ལྔའི་ཞག་བསྐོལ་ཞིང་བཙག་པ་དང་། མར་གསར་དང་། སྦྲང་རྩི་རྣམས་ཞག་བདུན་
390



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པའི་མཐའི་བར་དུ་བྱིན་གྱིས་བརླབས་ནས་བརྒྱད་པའི་སྐྱ་རེང་འཆར་གོང་ཚུན་ཆད་ལ་ཅི་
བདེར་བསྟེན་པར་བྱ་བ་ལ་ཞག་བདུན་པའི་སྨན་དུ་གྲགས་སོ། །བཞི་པ་འཚོ་བཅང་གི་སྨན་ནི།
རྩ་བ་སོགས་ཏེ། འདུ་བ་རྣམ་བཞི་གང་དང་གང་ལྡན་པ་དེ་དེའི་སྨན་བསྟེན་པར་གནང་བ་
རྩ་བའི་སྨན་སོགས་ལྔ་ནི་ཟས་ལ་མ་ཁྱབ་པའི་སྨན་ཏེ། རྩ་བའི་སྨན་གླ་སྒང་དང་ཡུང་བ་ལྟ་
བུ། སྡོང་པོའི་སྨན་ཙནྡན་དང་སླེ་ཏྲིས་ལྟ་བུ། ལོ་མའི་སྨན་ནིམ་པའི་ལོ་མ་ལྟ་བུ། མེ་ཏོག་གི་
སྨན་གུར་གུམ་དང་བ་ཤ་ཀའི་མེ་ཏོག་ལྟ་བུ། འབྲས་བུའི་སྨན་ཨ་བར་སྐྱུར་གསུམ་ལྟ་བུ་སྟེ།
དེ་དག་ཇི་སྲིད་འཚོའི་མཐའ་བར་བྱིན་གྱིས་བརླབས་ནས་དགོས་དུས་སུ་བསྟེན་པ་ལ་འཚོ་
བཅང་གི་སྨན་དུ་བརྗོད་དོ། །སྨན་གཉིས་འདྲེས་པ་དག་ནི་སྔ་མ་སྔ་མ་བཙན་པར་བྱས་ནས་
བཟའ་བ་དང་བྱིན་རླབས་གང་འོས་པ་བྱ་སྟེ། དཔེར་ན། དུས་རུང་དང་ཐུན་ཚོད་པ་འདྲེས་
ན་དུས་མ་ཡོལ་བར་བཟའ་བར་བྱ་ཡི། ཐུན་ཚོད་དུ་བྱིན་གྱིས་མི་བརླབ། དེ་བཞིན་དུ་ཐུན་
ཚོད་དང་ཞག་བདུན་པ་འདྲེས་ན་ཐུན་ཚོད་དུ་བྱིན་གྱིས་བརླབས་ནས་སྤྱད་པར་བྱ་ཞིང་།
ཞག་བདུན་པར་བྱིན་གྱིས་མི་བརླབ་པ་སོགས་འགྲེ་ཞིང་། དུས་རུང་ལ་ཕྱི་མ་གསུམ་གང་
འདྲེས་ཀྱང་དུས་རུང་ཁོ་ནར་ལོངས་སྤྱོད་པས་ཀུན་ལ་མཚོན་ནོ། །ཐུན་ཚོད་དུ་རུང་བའི་
སྨན་སོགས་ཕྱི་མ་གསུམ་གཙོ་ཆེ་ནད་པ་ལ་གནང་བ་ཡིན་ལ། དེ་དག་ཀྱང་རོ་དང་ནུས་པ་
དག་འགྱུར་ན་སོག་འཇོག་ཏུ་འགྲོ་བས་སྤངས་དགོས་ཤིང་། སྨན་བཞི་ཀ་ལ་བྱིན་ལེན་བྱས་
ཤིང་འཆགས་པ་གཙོ་ཆེའོ། །དེ་ལ་བྱིན་ལེན་སྟོབ་པ་པོ་ནི་ཁྱིམ་པ་ནས་བསླབ་བྱིན་དགེ་
སློང་མན་ཆད་བསམ་པ་ཐག་པ་ནས་འདྲེན་འདོད་པ། སྟོབ་རྒྱུའི་དངོས་པོ་འདེགས་ནུས་པ་
དགོས་ལ། དེ་དག་ལས་བཟློག་པ་དང་། དགེ་སློང་རྣམ་དག་ནང་ཕན་ཚུན་གྱིས་བྱིན་ལེན་
མི་འཆགས་ཤིང་ལེན་པ་པོ་བསྙེན་རྫོགས་སམ་དགེ་སློབ་མའི་སྡོམ་ལྡན་དང་བསླབ་བྱིན་
391



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དགེ་སློང་། ལུས་ཐ་མལ་པར་གནས་པའོ། །དངོས་པོ་ཆུ་དང་སོ་ཤིང་མ་གཏོགས་པའི་སྨན་
རྣམ་བཞི་དངོས་སམ་ཉེ་བའི་སྟ་གོན་དུ་གནས་པ། རང་ངམ་རང་དང་འདྲ་བས་བྱིན་ལེན་
བྱས་པ་དང་མ་འབྲེལ་པའོ། །སྟོབ་པ་པོ་མདུན་དྲང་ཐད་གནས་ཤིང་། མེ་དང་ཆུ་བུ་ག་དང་
བདག་པོ་དང་རགས་པའི་དངོས་པོ་སོར་བཞི་པ་ཡན་ཆད་ཀྱིས་བར་མ་ཆོད་པར་སྟོབ་ཅིང་།
ལེན་པ་པོས་ཀྱང་ལག་པ་གཉིས་གན་རྐྱལ་དུ་བཀན་པས་བླང་། དེ་དག་ལས་བཟློག་པ་
སྟོབ་པ་པོ་གློ་དང་རྒྱབ་ཕྱོགས་དང་མཐོ་བར་གནས་པ་སོགས་ཀྱིས་མི་འཆགས་སོ། །བྱིན་
ལེན་ཉམས་པའི་རྒྱུ་བརྒྱད་གསུངས་པའང་། གཞན་གྱིས་ཕྲོགས་པ་དང་། འདྲིལ་བ་དང་།
དགེ་སློང་རང་བཞིན་དུ་གནས་པ་སོགས་ཀྱིས་རེག་པ་དང༌། གཞན་ལ་ཞེ་ཐག་པ་ནས་
བསྔོས་པ་དང་། མཚན་གཉིས་ཅིག་ཆར་བྱུང་བ་སོགས་ཀྱིས་དགེ་སློང་མིན་པར་གྱུར་པ་དང་།
དངོས་པོ་གཞན་དུ་གྱུར་པ་དང་། དགེ་སློང་ཕ་མ་ཕན་ཚུན་མཚན་གྱུར་པ་དང་། ལེན་མི་
ནུས་པའི་སར་དོར་བ་རྣམས་སོ། །མདོར་ན་དུས་རུང་གི་སྨན་ལ་བྱིན་ལེན་འཆགས་པ་ཉིད་
ཀྱིས་ཆོག་ལ། སྨན་ཕྱི་མ་གསུམ་ལ་དེའི་སྟེང་དུ་བྱིན་རླབས་དགོས་ཤིང་འཆགས་མོད། བྱིན་
ལེན་བྱས་པའི་ཟས་ལ་དགེ་སློང་རང་བཞིན་དུ་གནས་པ་མཚན་མཐུན་པས་རེག་ན་བྱིན་
ལེན་འཇིག་པ་ལ་ལག་ཉ་ཞེས་གྲགས་པ་དང་། བསོག་འཇོག་དང་མཚམས་ནང་དུ་ཞག་ཏུ་
ལོན་པ་དང་། མཚམས་ནང་དུ་རྗེན་པར་བཙོས་པ་དང་། དགེ་སློང་གིས་རྗེན་པར་བཙོས་པ་
རྣམས་ལ་བྱིན་རླབས་མི་འཆགས་སོ། །འདིར་རྗེན་པའི་དོན་ནི་ཤ་སྐམ་དང་ནས་སོགས་སྲ་
བ་རྣམས་སུམ་ཆ་མ་བངས་པ་དང་། ལོ་མ་དང་ཤ་རློན་སོགས་སྙི་བ་རྣམས་མདོག་མ་འགྱུར་
བ་དང་། འོ་མ་སོགས་ཁུ་བ་རྣམས་ལན་གཉིས་མ་ཁོལ་བ་ལ་བཤད་དོ། །དགེ་འདུན་གྱིས་
ཞག་ལོན་སོགས་ཀྱི་ཉེས་པ་དེ་དག་ཁེགས་པའི་ཕྱིར་རུང་ཁང་བཅོས་ནས་བྱིན་གྱིས་
392



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བརླབས་པའི་ཚུལ་གསུངས་ཏེ། གཙུག་ལག་ཁང་ཉེ་འཁོར་དང་བཅས་པའི་ནང་དུ་བྱ་བ་ལ་
དང་པོ་སོ་ཕག་འགྲེམ་པའི་དགེ་སློང་ལག་གི་བླས་དེའི་འགྲམ་རྡོ་གཏོང་བ་ན་སེམས་བསྐྱེད་
ཅིང་ཚིག་ཏུ་བརྗོད་པ་ནི་བཏེགས་པའི་མཐའ་ལས་བྱུང་བའི་བྱིན་རླབས་དང་། རྩིག་པའི་
མགོ་བརྩམས་ནས་མཇུག་མ་ཟིན་པའི་གང་ཡང་རུང་བའི་དུས་སུ་ལག་གི་བླས་སེམས་
བསྡུས་ཤིག་པར་བསྐུལ་ཏེ་དགེ་འདུན་གྱིས་སེམས་བསྡུས་པའི་མཐའ་ལས་བྱུང་བའི་བྱིན་
རླབས་དང་། གྲུབ་ཟིན་ནས་དགེ་འདུན་གྱིས་གསོལ་བ་གཉིས་ཀྱི་ལས་ཀྱི་བྱིན་གྱིས་
བརླབས་པ་དང་གསུམ་འཇུག་གོ། གཞན་ཡང་གཙུག་ལག་ཁང་སྟོང་པར་དགེ་སློང་དག་
གསར་དུ་ཕྱིན་པའི་ཚེ་ཕྲལ་ལས་བྱུང་བའི་བྱིན་རླབས་བྱ་བ་སྟེ་བཞི་འབྱུང་ལ། གང་ཟག་སོ་
སོའི་གཙུག་ལག་ཁང་ཉེ་འཁོར་དང་བཅས་པའི་ནང་དུ་རུང་བའི་ཁང་པ་བྱས་པའམ།
མཚམས་ནང་གཅིག་ཏུ་གཙུག་ལག་ཁང་དུ་མའི་རུང་ཁང་གཅིག་བྱས་པ་ལ་ལུང་ལས་བ་
ལང་གི་ལྷས་ལྟ་བུའི་རུང་བའི་ཁང་པ་ཞེས་གསུངས་པ་དག་ལ་བྱིན་རླབས་གསུམ་ཀ་
འཇུག་ཅིང་། སྔར་ཁྱིམ་པའི་གནས་ཡིན་ཀྱང་དགེ་སློང་ལ་དབང་བར་གྱུར་ན་བྱིན་གྱིས་
རླབས་དགོས་མོད། ཁྱིམ་པའི་གནས་དངོས་དང་མཚམས་ཀྱི་ཕྱི་རོལ་ལ་མཚམས་བཙོས་
སོགས་ཀྱི་ཉེས་པ་མི་འབྱུང་བས་རུང་ཁང་བྱིན་རླབས་མི་དགོས་སོ། །
གསུམ་པ་བྱེ་བྲག་དུས་རུང་གི་ཟས་ལ་ལོངས་སྤྱོད་པའི་ཚུལ་ནི། དུས་རུང་ཟས་ལ་
སོགས་ཏེ། མདོ་རྩར། བདག་ཉིད་ལ་ནད་པའི་འདུ་ཤེས་དང་། ཟས་ལ་སྨན་གྱི་འདུ་ཤེས་ཉེ་
བར་བཞག་སྟེ་བཟའ་བར་བྱའོ། །དྲན་པར་ཡང་ངོ༌། །ཞེས་པ་དང༌། བཤེས་སྤྲིང་ལས།
རྒྱགས་ཕྱིར་མ་ལགས་སྙེམས་པའི་ཕྱིར་མ་ལགས། །འཚག་ཕྱིར་མ་ལགས་ལུས་གནས་
འབའ་ཞིག་ཕྱིར། །ཞེས་འབྱུང་བའི་དོན་དྲན་པ་སྔོན་དུ་བཏང་སྟེ། དཀོན་མཆོག་གསུམ་
393



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
རྗེས་སུ་དྲན་པའི་སྒོ་ནས་ཕུད་མཆོད་དང་། འཕྲོག་མའི་ཆངས་བུ་ཚུལ་བཞིན་དུ་བྱ། ཟས་ཀྱི་
རྒྱུ་མི་གཙང་བ་ཡིན་པ་དང་། འབྲས་བུ་མི་གཙང་བར་འགྱུར་བ་སོགས་དང་རོ་ལ་ཆགས་
པའི་ཉེས་དམིགས་མདོ་ནས་འབྱུང་བ་མཐའ་དག་དྲན་བཞིན་པས་རན་པ་སྟེ་ཚོད་ཟིན་པར་
ལོངས་སྤྱོད། རྗེས་སུ་འདག་རྫས་སམ་རུང་བའི་ཆུས་ཁ་དག་པར་བྱས་ལ་ཡོན་སྦྱོང་གི་མདོ་
དང་བསྔོ་བ་བྱའོ། །ཞར་བྱུང་དུས་རུང་གི་སྨན་དང་འབྲེལ་བའི་ལྷུང་བཟེད་ནི། རྒྱུ་རིན་པོ་ཆེ་
དང་ཟངས་སོགས་ལས་བྱས་པ་མ་ཡིན་པ། ལྕགས་སམ་རྫ་སོ་བཏང་བ་གང་རུང་། ཁ་དོག་
ནག་པོར་བསྒྱུར་བ། ཆུང་ཚད་ཕུལ་དགུའམ། ཆེ་ཚད་ཡུལ་དབུས་ཀྱི་བྲེ་བོ་ཆེ་གང་བླུགས་
པ་ལ་ཁ་ནས་མཐེ་བོང་གི་ལྟོ་གང་སྟོང་པར་འཇོག་ཏུ་རུང་བ་དང་། དེ་དག་གི་བར་པ་འབྲིང་
གི་ཚད་དེ་དེ་ལྟ་བུ་བྱིན་གྱིས་བརླབས་ནས་བཅང་ངོ་། །སྨན་གསུམ་དང་འབྲེལ་མ་འབྲེལ་
གང་ཡིན་ཀྱང་རུང་སྲོག་ཆགས་ལ་འཚེ་བ་སྤང་བའི་ཕྱིར་ནང་ནུབ་ཏུ་ཉེ་བར་སྤྱད་པའི་ཆུ་
ཚགས་ལ། དཔྱངས་ཚགས་དང་། བུམ་ཚག་ལྕེའུ་ཅན་དང་། ཆུ་ཚགས་གྲུ་གསུམ་དང་།
རིལ་པ་ཞབས་ཚགས་ཅན་དང་། གསལ་ཚགས་ཏེ་རྣམ་པ་ལྔར་བཤད་པ་ལས་དེང་སང་
ཡོངས་སུ་གྲགས་པ་འདི་ནི་ཕྱི་མ་གསལ་ཚགས་ཉིད་ཡིན་པར་འདོད་ལ་རས་དཀར་པོ་ཁོ་
ན་ལས་ཁ་བསྒྱུར་ན་ཉེས་བྱས་སོ། །དེས་མཚོན་མར་མེ་ལ་ཡང་འོད་ཁང་མིག་བརྒྱ་པ་
དགབ་པར་གསུངས་སོ། །དུས་རུང་གི་སྨན་གྱི་དོན་དུ་བསོད་སྙོམས་ལ་རྒྱུ་བ་ན་ཁྱིམ་པ་
རྣམས་ལ་གོ་བར་བྱ་བ་དང་། ཁྱི་སོགས་བསྐྱོད་པའི་དོན་དུ་འཁྲོལ་བྱའི་འཁར་གསིལ་ནི།
དུམ་བུ་གསུམ་དུ་བྱས་པ་ནི་བསླབ་པ་གསུམ་མཚོན། དེ་བཞིན་དུ་སྤུ་བ་སྟོང་པ་ཡོད་པ་ནི་
ཆོས་ཐམས་ཅད་སྟོང་པ་ཉིད། སྟོད་སྨད་གཉིས་ལྕགས་ལས་བྱས་པ་ནི་ཚུལ་ཁྲིམས་དང་
ཤེས་རབ་ཀྱི་བསླབ་པས་སྤང་བྱ་རྣམས་ཕར་ལ་འཇོམས་ཤིང་ཚུར་མི་ཚུགས་པ། བར་ཤིང་
394



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ལས་བྱས་པ་ནི་ཏིང་ངེ་འཛིན་གྱི་བསླབ་པས་སེམས་ལས་སུ་རུང་ཞིང་མཉེན་པ། ཡར་རྩེ་ལ་
བརྒྱད་བཞོགས་བྱས་པ་ནི་འཕགས་ལམ་ཡན་ལག་བརྒྱད། ཨ་ལོང་གཅིག་ནི་ཆོས་ཀྱི་
འཁོར་ལོ་གཅིག་བསྐོར་བ། རྭ་བཞི་ནི་འཕགས་པའི་བདེན་པ་བཞི། རྭ་གཉིས་ནི་དོན་དམ་
དང་ཀུན་རྫོབ་ཀྱི་བདེན་པ། རྭ་ལ་བཏགས་པའི་ཨ་ལོང་བཅུ་གཉིས་ནི་གསུང་རབ་ཡན་
ལག་བཅུ་གཉིས། སྟེང་གི་མཆོད་རྟེན་གཉིས་ནི་ཆོས་སྐུ་དང་གཟུགས་སྐུ། ལྕགས་ཀྱུ་ནི་
འགྲོ་བ་ངན་སོང་ནས་འདོན་པ། མར་རྩེའི་རྒྱ་མདུད་ནི་ངན་སོང་གི་སྒོ་འགེགས་པ། ལྕགས་
སྟེང་མའི་རྒྱ་མདུད་ནི་མཐོ་རིས་དང་ཐར་པའི་སྒོ་ཕྱེ་བ། འབྲེང་པས་དཀྲི་བ་ནི་བསླབ་པ་
གསུམ་ཟུང་དུ་འབྲེལ་བ། ལྕགས་འོག་མ་བདུན་བཞོགས་བྱས་པ་ནི་བྱང་ཆུབ་ཀྱི་ཡན་ལག་
བདུན་མཚོན་པར་གསུངས་སོ། །མིང་གཞན་གསེག་ཤང་དང་གསིལ་བྱེད་ཅེས་ཀྱང་བྱ་ལ།
སྤོང་བ་པ་རྣམས་ཟས་སོགས་ལ་བསྡུ་བའི་དོན་དུ་ཡང་འདི་ཉིད་འཁྲོལ་བར་གསུངས་སོ། །
ལྷུང་བཟེད་ལ་སོགས་པ་འདི་རྣམས་གཙོ་བོར་མཁོ་བའི་ཡོ་བྱད་དུ་གཏོགས་ནའང་སྐབས་
དེར་བཤད་བྱ་མང་བས་འདིར་བརྗོད་པ་ལ་མ་འབྲེལ་བའི་སྐྱོན་མི་འབྱུང་ངོ་། །
བཞི་པ་དམིགས་བསལ་གྱི་གནང་བ་བསླབ་བྱ་གཞན་དང་བཅས་པ་ནི། དམིགས་
བསལ་སོགས་ཏེ། ལག་ཉ་སོགས་སྤྱིར་བཀག་མོད་དམིགས་བསལ་མུ་གེའི་དུས་དང་། ན་
བའི་ཚེ་སྔར་བསྟན་པའི་མཚན་ཉིད་ཅན་གྱི་ལག་ཉ། མཚམས་བཙོས་ཞག་ལོན། བརྗེན་
བཙོས་བསོག་འཇོག་ཡང་ཡང་བཟའ་བ། ས་བོན་དང་སྐྱེ་བ་འཇིག་པ། བྱིན་ལེན་མ་བྱས་
པར་བཟའ་བ་རྣམས་དང་། གཞན་ཡང་བརྩམས་ལྡང་། སྤངས་པ་བཟའ་བ་རྣམས་ལ་ལྟུང་
བ་མི་འབྱུང་བས་བག་ཡངས་སུ་སྤྱད་པར་གནང་ངོ༌། །གཞན་ཡང་ནད་པ་ལ་བཅད་པ་ལས་
བྱུང་བའི་ཤ་རྗེན་སོགས་སྦྱིན་དགོས་ན་ཤན་པ་སོགས་ཤ་འཚོང་གི་གནས་ཆེན་པོ་ལྔ་ནས་ཉོ་
395



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བའམ་སློང་བར་གསུངས་སོ། །དེ་བཞིན་དུ་ནད་ལ་ཕན་ན་སྒོག་པ་ཟ་བར་གནང་མོད་ངད་
མ་ཡལ་བར་དུ་དྲི་གཙང་ཁང་དུ་འཇུག་པ་བཀག་སྟེ། སྒོག་སྐྱ་ཟོས་པས་ཞག་བདུན་དང་།
ཀུན་དོང་བཙོང་ཟོས་པས་ཞག་གསུམ། ཀེའུ་རི་སྒོག་ཟོས་པས་ཞག་གཅིག་མཚམས་བཅད་
པར་གསུངས་སོ། །ཟས་ཟོས་ཚར་བའི་རྗེས་སམ། གནས་སྐབས་གཞན་དུ་མཆིལ་མ་དང་།
སྣབས་དང་། ལུད་པ་དང་། ཁ་བཤལ་བའི་ཆུ་སོགས་དགེ་འདུན་གྱི་གཙུག་ལག་ཁང་དང་།
གདན་དང་ཁྲིའུ་སོགས་གནས་མལ་ལ་སྐུད་པ་དང་འདོར་བ་རྣམ་པ་ཀུན་ཏུ་སྤང་དགོས་ཏེ། །
ཀ་བ་ལྟ་བུའི་དམྱལ་བ་དང་། རྩིག་པ་ལྟ་བུའི་དམྱལ་བ་དང་། །གྲལ་གདན་ལྟ་བུ་ལ་སོགས་
པར་སྐྱེ་བར་གསུངས་སོ། །
ལྔ་པ་མཐའ་གཉིས་སྤང་བར་གདམས་པ་ནི། མདོར་ན་སོགས་ཏེ། ཇི་སྐད་བཤད་
པ་དེ་ཐམས་ཅད་ཀྱང་གོས་ཀྱི་གཞིའི་སྐབས་སུ་སོང་བ་ལྟར་མཐའ་གཉིས་སྤོང་བར་འདུ་
བས་ཁ་ཟས་བསོད་སྙོམས་དང་གདན་གཅིག་ལ་ངེས་པར་བརྟེན་དགོས་ལ། ན་བ་ལ་ཕན་
པའི་སྨན་དུས་རུང་སོགས་གང་དང་འབྲེལ་པ་རྣམས་ཀྱང་གཞན་གྱིས་བསྐོལ་ཏེ། ཁུ་བ་
བཀུས་ཤིང་བོར་བ་སོགས་ངན་ངོན་གྱིས་འཚོ་ན་དེས་ཆོག་ཤེས་པར་བྱ་བ་ནི་འདོད་པའི་
མཐའ་སྤང་བ་ཡིན་ལ། གལ་ཏེ་རང་ཉིད་ཆོས་གཉིས་དང་ལྡན་པ་སོགས་སྔར་བཤད་པ་
ལྟར་གྱུར་ན། འབྲས་ཆན་དང་སྐྱོ་མ་དང་། ཐུག་པ་དང་། ལྔ་སྟོན་དང་། བརྒྱད་སྟོན་སོགས་
ཀྱང་ཚོད་ཟིན་པར་ལེན་ཞིང་སྤྱད་པས་ཆོག་གོ། །དེ་བཞིན་དུ་ན་བའི་གསོས་སྨན་ཀྱང་
བཀུས་ཏེ་བོར་བས་མི་འཚོ་བའམ། ཞེན་པ་མི་སྐྱེ་བ་སོགས་ཀྱི་ཡོན་ཏན་ལྡན་ན་རྩ་བ་དང་
སྡོང་བུ་སོགས་སྨན་བཟང་པོ་མ་ཉམས་པ་ལ་ཡང་སྤྱད་པས་ཆོག་སྟེ་དུབ་པའི་མཐའ་ཡང་
བསལ་བའོ། །
396



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གསུམ་པ་དགོས་པ་འགྲུབ་བྱེད་ལས་ཀྱི་གཞི་འཆད་པ་ལ་གཉིས་ཏེ། མིང་དོན་དང་
འབྲེལ་པའི་དབྱེ་བས་མདོར་བསྟན་པ་དང་། རྣམ་བཞག་རྒྱས་པར་བཤད་པའོ། ། །
དང་པོ་ནི། འགྲུབ་བྱེད་སོགས་ཏེ། སྦྱིན་པ་དང་། ཆད་པ་སོགས་ཀྱི་དགོས་པའམ་
རང་རང་གི་དོན་དེ་འགྲུབ་པར་བྱེད་པའི་ལས་ཀྱི་གཞི་དེ་ལ་དབྱེ་ན་དགེ་འདུན་གྱི་ལས་དང་།
གང་ཟག་གི་ལས་ཞར་བྱུང་དང་བཅས་པ་སྟེ་གཉིས་སུ་ཡོད་པའི་དོན་ནོ། །དེའི་དང་པོ་ལ་
ལྔ་སྟེ་ལས་ཆགས་པའི་རྒྱུ་ཚོགས་དང་བསམ་པ། བརྗོད་པ་ལས་ཀྱི་ངོ་བོ། ལས་ཉམས་སུ་
མྱོང་བའི་དོན། ལས་ཆགས་པའི་དུས། ལས་ཀྱི་དབྱེ་བསྡུ་བསྟན་པའོ། །དང་པོ་ཚོགས་ལ་
གསུམ་སྟེ་བློ་མཐུན་པར་བྱེད་པ་དགེ་འདུན་གྱི་ཁྱད་པར། བརྗོད་པར་བྱེད་པ་ལས་མཁན་
གྱི་ཁྱད་པར། གང་ལ་བྱ་བའི་ཡུལ་གྱི་ཁྱད་པར་རོ། །དེའི་དང་པོ་ལ་གྲངས་ཚང་བ་དང་། ཁ་
སྐོང་བར་འོས་པ་དང་། མི་མཐུན་པ་མེད་པ་སྟེ་གསུམ་གྱི་དང་པོ་ནི། དགེ་སློང་ཕ་དང་མ་
སོགས་ཏེ། དགེ་སློང་ཕ་མ་དགེ་འདུན་ལྷག་མའི་ལྟུང་བ་བྱུང་བ་དེའི་ཆད་ལས་སྤོ་མགུ་སྤྱད་
ཚར་བ་སླར་རང་བཞིན་དུ་གནས་པའི་སར་དབྱུང་བའི་ལས་ལ་དགེ་སློང་ཉི་ཤུ་དང༌། དེའི་
སྟེང་དུ་དགེ་སློང་མ་ཉི་ཤུ་སྟེ་བཞི་བཅུ་ཚང་བ། ཕ་མའི་དབྱེ་བའི་རིམ་གྱིས་ཚོགས་པ། སྐྱེས་
པ་བསྙེན་པར་རྫོགས་པ་ལ་ཡུལ་དབུས་སུ་དགེ་སློང་བཅུ་ཚོགས་པ་དང་མཐའ་འཁོབ་ཏུ་
ལྔས་ཀྱང་རུང་ལ། བུད་མེད་བསྙེན་པར་རྫོགས་པ་ལ་དབུས་སུ་དགེ་སློང་བཅུ་དང་དགེ་
སློང་མ་བཅུ་གཉིས་ཏེ་ཉི་ཤུ་རྩ་གཉིས་ཚང་བ་ལས་མཐའ་འཁོབ་ཏུ་ཕྱེད་དབྲི་བ། དགེ་སློབ་
མའི་སྡོམ་པ་སྦྱིན་པ་དང༌། སོགས་ཀྱི་སྒྲས་ཚངས་སྤྱོད་ཉེར་གནས་ཀྱི་སྡོམ་པ་སྦྱིན་པ་དང་།
འཁོར་དང་འཁོར་མང་འཇོག་པའི་གནང་བ་སྦྱིན་པ་ལ་དགེ་སློང་མའི་ཚོགས་པ་བཅུ་གཉིས་
དང་དྲུག་གི་ཁྱད་པར་སྔར་བཞིན་དབུས་མཐས་ཕྱེ་བ། དགེ་སློང་ཕའི་གསོ་སྦྱོང་སོགས་
397



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ལས་ལྷག་མ་གཞན་རྣམས་ལ་དགེ་འདུན་དུ་ལོངས་པ། དགེ་སློང་མའི་དགག་དབྱེ་བྱེད་པ་
ལ་དགེ་སློང་ལྔ་དགེ་སློང་མ་བཞི་སྟེ་དགུ་ཚང་བ། དགེ་སློང་མའི་མགུ་བ་སྤྱོད་པའི་ལས་ལ་
དགེ་སློང་ཕ་མ་བཞི་བཞི་སྟེ་བརྒྱད་དགོས་པ་དེ་དག་ནི་གྲངས་ཚངས་པའོ། །
གཉིས་པ་ཁ་སྐོང་བར་འོས་པ་ནི། མི་འདུག་འགྲེང་དང་སོགས་ཏེ། ས་ལ་མི་འདུག་
པར་འགྲེང་བ་དང་། གང་ལ་བསྐྲད་པ་སོགས་ལས་བྱ་བའི་ཡུལ་ཡིན་པ་དང་། འདུན་པ་
དང་ཡོངས་དག་ཕུལ་ཟིན་པ་དང་། བསྙེན་པར་མ་རྫོགས་པ་དང་། མཚན་ཉམས་པ་དང་།
མཚམས་མེད་བྱས་པ་དང་། སྡིག་པའི་ལྟ་བ་ཅན་ཏེ་མདོ་སྡེ་ཚངས་པའི་དྲ་བ་ནས་གསུངས་
པའི་ལྟ་བའི་རྣམ་པ་དྲུག་ཅུ་རྩ་གཉིས་པོ་གང་རུང་ལྡན་པ་དང་། ས་གཞན་ན་གནས་པ་ནི་སྤོ་
སྤྱོད་གསུམ། མགུ་སྤྱོད་གསུམ། སྤོ་ལྡན་གསུམ། མགུ་ལྡན་གསུམ། ངོ་བོ་ཉིད་འཚོལ་བ་དང་།
བསླབ་བྱིན། སྡིག་པ། ནན་ཏུར། སྨད་པ། གནས་ནས་དབྱུང་བ། བསྐྲད་པ། ཕྱིར་འགྱེད།
ཕྱིར་བཅོས་མི་བྱེད་པ་གནས་ནས་དབྱུང་བ། ལྟུང་བ་མ་མཐོང་ངོ་ཟེར་བ། སྡིག་ལྟ་མི་
གཏོང་བ། དགེ་སློང་མ་དང་འདྲེ་ཞིང་གནས་པ། འཐབ་གྲོལ་བྱེད་པ་ཟློག་ཀྱང་མི་ཉན་པ།
རྣམ་པར་གཏན་ལ་འབེབ་པའི་རྩོད་པ་ཉེ་བར་ཞི་བའི་ཕྱིར་འཐབ་གྲོལ་གྱི་རྒྱུ་མི་གཏོང་ཞིང་
ཉེ་བར་སྒྲུབ་པ་གནས་ནས་ཕྱུང་བ་སྟེ་ཉི་ཤུ་རྩ་ལྔ། འཁྲུལ་བཅས་ཏེ་ཕམ་པ་བྱུང་བ།
མཚམས་གཞན་ན་གནས་པ་སྟེ་རྩིག་པ་དང་མེ་སོགས་ཀྱིས་བར་ཆོད་པ། དཀོན་མཆོག་
གཞན་ཡིན་པ་ནི་སངས་རྒྱས། ཤེས་པ་རང་བཞིན་དུ་མི་གནས་པ། མཚན་མི་མཐུན་པ་སྟེ་
བཅུ་གསུམ་པོ་མ་ཡིན་ན་ཁ་སྐོང་བར་འོས་སོ། །འདིར་ཐ་དད་དུ་གནས་པ་དང་བཅུ་བཞི་
འབྱུང་མོད་ཆོས་ཕྱོགས་པའི་ལས་བྱས་ཕྱིན་ཐ་དད་པའི་སྐྱོན་ངང་གིས་ཁེགས་པས་ལོགས་
སུ་མ་བགྲང་ངོ༌། ། །
398



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གསུམ་པ་མི་མཐུན་པ་མེད་པ་ནི། མཚམས་ནང་སོགས་ཏེ། འདི་ལ་གཉིས་སུ་
འགྱུར་བའི་དང་པོ་ནི། མཚམས་ནང་དེ་ན་ཡོད་པའི་འདུ་བར་འོས་པའི་དགེ་སློང་འགའ་
ཞིག་མ་འདུས་པ་ནི་མ་འདུས་པའི་མི་མཐུན་པ་ཡིན་ལ། དེ་དང་བྲལ་ནས་འདུ་བར་འོས་
པའི་དགེ་སློང་ཐམས་ཅད་ལས་གྲལ་དེར་འདུས་པའོ། །
གཉིས་པ་ནི། ལས་གྲལ་དེར་གནས་པའི་དགེ་སློང་ཆོས་ལྡན་གྱིས་ལས་འདི་བྱར་མི་
རུང་ཞེས་འདུས་པ་རྣམས་ཕྱིར་ལྡོག་པར་བྱེད་པ་ནི་འདུས་པ་ཕྱིར་ལྡོག་གི་མི་མཐུན་པ་ཡིན་ལ།
དེ་དང་བྲལ་ནས་དེར་འཆོགས་ཐམས་ཅད་ཀྱིས་ཀྱང་ཅང་མི་གསུང་བའི་ཚུལ་གྱིས་གནང་
བས་ན་མི་མཐུན་པ་མེད་པའོ། ། །
གཉིས་པ་བརྗོད་པར་བྱེད་པ་ལས་མཁན་གྱི་ཁྱད་པར་ནི། ལས་བྱེད་མཁན་སོགས་ཏེ།
སྔར་སྨོས་པ་ལྟར་གྱི་ཁ་སྐོང་གི་ཆོས་དང་ལྡན་ཞིང་ལས་དེ་དང་དེ་བརྗོད་པ་ལ་ཚིག་ཕྱེད་
ཀྱང་མ་འཁྲུལ་བར་བློ་ལ་འཐོན་པ། ཆོ་ག་བརྡ་སྤྲོད་པ་མཁས་ཤིང་ལས་བྱེད་པ་ལ་སྤྲོ་བ་
དང་ལྡན་པའོ། །
གསུམ་པ་གང་ལ་བྱ་བའི་ཡུལ་གྱི་ཁྱད་པར་ལ་གཉིས་ཏེ། སེམས་ཅན་མ་ཡིན་པ་ལ་
བྱ་བ་དང་། སེམས་ཅན་ལ་བྱ་བའོ། །དང་པོ་ནི། མཚམས་ཆེན་སོགས་ཏེ། མཚམས་པོ་ཆེ་
བཅད་པ་དང་། མཚམས་བུ་ཆུང་བཅད་ཅིང་དཀྱིལ་འཁོར་པར་བློ་མཐུན་བྱ་བ་དང་། དེ་
དག་འགྲོལ་བ་དང་། མཚམས་ནང་དུ་ཆོས་གོས་དང་མི་འབྲལ་བའི་གནང་བ་སྦྱིན་པ་དང་།
གསོ་སྦྱོང་གི་གནས་དང་རུང་ཁང་ལ་བློ་མཐུན་བྱ་བ་དང་། སྲ་བརྐྱང་ལ་བློ་མཐུན་བྱ་བ་དང་།
སྲ་བརྐྱང་དབྱུང་བ་དང་། མཚམས་ཐ་དད་པ་ལ་གསོ་སྦྱོང་གཅིག་པའི་གནས་པ་སྦྱིན་པ་སྟེ་
བརྒྱད་པོ་བྱ་བའི་ཡུལ་སེམས་ཅན་ལ་མ་ཡིན་ཞིང་གནས་དང་དངོས་པོའི་ཁྱད་དོ། །
399



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
གཉིས་པ་སེམས་ཅན་ལ་བྱ་བ་ལ་གཉིས་ཏེ། ཁྱིམ་པའི་རྟེན་ལ་བྱ་བ་དང་། རབ་བྱུང་
གི་རྟེན་ལ་བྱ་བའོ། །དང་པོ་ནི། ལྷུང་བཟེད་སྦུབ་སོགས་ཏེ། ལྷུང་བཟེད་ཁ་སྦུབ་པ་དང་།
དེ་ཉིད་ཁ་བསྲང་པ་དང་། ཁྱིམ་གྱི་བསླབ་པའི་སྡོམ་པ་སྦྱིན་པ་དང་། དེ་ཉིད་བག་ཡངས་སུ་
བྱ་བ་དང་། མུ་སྟེགས་ཅན་ལ་གནས་པ་སྦྱིན་པ་སྟེ་ལྔ་པོ་བྱ་བའི་ཡུལ་ཁྱིམ་པའི་རྟེན་ལའོ། །
གཉིས་པ་རབ་ཏུ་བྱུང་བའི་རྟེན་ལ་བྱ་བ་ལའང་གཉིས་ཏེ། བསྙེན་པར་མ་རྫོགས་
པའི་རྟེན་ལ་བྱ་བ་དང་། རྫོགས་པའི་རྟེན་ལ་བྱ་བའོ། །དང་པོ་ནི། དགེ་སློབ་སོགས་ཏེ།
དགེ་སློབ་མའི་སྡོམ་པ་སྦྱིན་པ་དང་། ཚངས་སྤྱོད་ལ་ཉེར་གནས་སྦྱིན་པ་དང་། བསྙེན་
རྫོགས་སྦྱིན་པ་དང་། དགེ་ཚུལ་བསྙིལ་བ་སྟེ་བཞི་པོ་མ་རྫོགས་པའི་རྟེན་ལ་བྱ་བ་ཉིད་དོ། །
གཉིས་པ་རྫོགས་པའི་རྟེན་ལ་བྱ་བའང་བཞི་སྟེ། སྦྱིན་པའི་ལས་དང་། བསྐོ་བའི་ལས་དང་།
ཆད་པས་བཅད་པའི་ལས་དང་། ཆད་པ་དང་རྗེས་སུ་མཐུན་པའི་ལས་སོ། །དང་པོ་ནི།
ཁང་པ་སོགས་ཏེ། ཁང་པ་དང་ཁང་ཆེན་གྱི་གནང་བ་སྦྱིན་པ་གཉིས་དང་། སྣམ་སྦྱར་དང་
མི་འབྲལ་བའི་གནང་བ་དང་། སྟན་གཉིས་པ་བྱེད་པའི་གནང་བ་དང་། གསོ་སྦྱོང་ཐ་དད་
ལ་རྙེད་པ་གཅིག་ཏུ་བྱ་བའི་གནང་བ་དང་། མྱོས་པའི་གནང་བ་དང་། དབྱར་ལས་ཕྱི་རོལ་
དུ་ཞག་བཞི་བཅུ་འགྲོ་བའི་གནང་བ་དང༌། ལྟུང་བ་གསལ་པོར་མི་དྲན་ནོ་ཟེར་ལ་དེའི་ངོ་བོ་
ཉིད་འཚོལ་བ་སྦྱིན་པ་དང་། ཕམ་པ་བྱུང་བ་ལ་ཆད་པ་ལས་ཀྱི་བསླབ་པ་སྦྱིན་པ་དང༌། སྤོ་
བ་དང་། གཞི་སྤོ་དང་། ཡང་སྤྱི་དང་། མགུ་བ་དང་། གཞི་མགུ་དང་
། ཡང་མགུ་སྦྱིན་པ་དང་།
དབྱུང་བ་སྦྱིན་པ་དང་། ནན་ཏུར་བྱས་པས་བཟོད་པ་གསོལ་བ་ལ་བཟོད་པ་སྦྱིན་པ་དང་།
ནན་ཏུར་བྱས་པ་ལ་མཐུན་པ་སྦྱིན་པ་དང་། དེ་ལ་མཐུན་པའི་གསོ་སྦྱོང་སྦྱིན་པ་དང་། བཀྲ་
ཤིས་པའི་གསོ་སྦྱོང་སྦྱིན་པ་དང༌། གནོད་པ་བཟློག་པའི་གསོ་སྦྱོང་སྦྱིན་པ། དྲན་པས་
4
)



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འདུལ་བ་སྦྱིན་པ། མ་མྱོས་པས་འདུལ་བ་སྦྱིན་པ། ནད་པ་དང་རྒན་པོ་ལ་འཁར་བའི་
གནང་བ་སྦྱིན་པ། དྲ་བའི་གནང་བ་སྦྱིན་པ། ཞལ་ཏ་བ་ཆོས་གོས་ངན་པ་ལ་དགེ་འདུན་
གྱིས་ཆོས་གོས་ཀྱི་རྒྱུ་སྦྱིན་པ་རྣམས་ནི་སྦྱིན་པའི་ལས་ཏེ་ཉི་ཤུ་རྩ་དྲུག་འབྱུང་བ་འདི་དག་ལ་
ཡུལ་དེས་དགེ་འདུན་ལ་གསོལ་བ་ལན་གསུམ་འདེབས་དགོས་ཤིང་། ཡུལ་ཡང་ཚོགས་སུ་
མ་ལོངས་པར་དགོས་ཏེ། ཚོགས་ཀྱིས་ཚོགས་ལ་ལས་མི་འཆགས་པར་གསུངས་པས་སོ། །
གཉིས་པ་བསྐོ་བའི་ལས་ནི། གསང་སྟོན་སོགས་ཏེ། གསང་སྟེ་སྟོན་པར་བསྐོ་བ་དང་།
ལྷུང་བཟེད་འབྲེལ་མེད་འབྲིམ་པར་བསྐོ་བ་དང་། གནས་ངན་ལེན་བརྗོད་པར་བསྐོ་བ་དང་།
དགེ་སློང་མའི་སྟོན་པ་བསྐོ་བ་དང་། ནགས་ཉུལ་བར་བསྐོ་བ་དང་། སྤོང་བ་པའི་ཞལ་ཏ་བ་
བསྐོ་བ་དང་། དགག་དབྱེ་བྱེད་པ་བསྐོ་བ་དང་། སྲ་བརྐྱང་འདིང་བ་བསྐོ་བ་དང་། སྲ་བརྐྱང་
སྐྱོང་བ་བསྐོ་བ་དང་། གོས་འགྱེད་པ་བསྐོ་བ་དང་། གོས་སྦེད་པ་བསྐོ་བ་དང༌། སྣོད་སྤྱད་
འབྲུབ་པ་བསྐོ་བ་དང་། དབྱར་གྱི་རས་ཆེན་འགྱེད་པ་བསྐོ་བ་དང་། དེ་སྦེད་པ་བསྐོ་བ་དང་།
གནས་ཁང་ལ་བསྐོ་བ་དང་། ཟས་ལ་བསྐོ་བ་དང་། ཐུག་པ་འབྲིམ་པ་བསྐོ་བ་དང་། བག་
ཚོས་འབྲིམ་པར་བསྐོ་བ་དང་། ཤིང་ཐོག་འབྲིམ་པ་བསྐོ་བ་དང་། པར་བུ་འབྲིམ་པ་བསྐོ་
བ་དང་། སྡེར་སྤྱད་འབྲིམ་པ་བསྐོ་བ་དང་། དགེ་བསྐོས་གི་མངག་གཞུག་པ་བསྐོ་བ་དང་།
ལྟུང་བ་གླེང་བ་བསྐོ་བ་དང་། ཆུའི་ཞལ་ཏ་བ་བསྐོ་བ་དང་། མཛེས་འཆོས་པ་བསྐོ་བ་དང་།
བང་རིམ་གྱི་ཞལ་ཏ་བ་བསྐོ་བ་དང་། གནས་མལ་སྟོབ་པ་བསྐོ་བ་དང་། སྒེའུ་ཆུང་བསྲུང་བ་
བསྐོ་བ་དང་། རྩོད་པ་ཞི་བྱེད་ཀྱི་གཟུ་བོར་གནས་པ་བསྐོ་བ་དང་། དེ་ཞི་བ་ལ་གསལ་བ་
བསྐོ་བ་དང་། གསལ་བའི་གསལ་བ་བསྐོ་བ་དང་། རྩོད་པ་སྦེད་པ་བསྐོ་བ་དང་། དབྱེན་
ཕྱོགས་མང་ཉུང་ཤེས་པའི་ཕྱིར་ཚུལ་ཤིང་བྲིམ་པ་བསྐོ་བ་དང་། ལག་གི་གླ་བསྐོ་བ་སྟེ་སོ་
401



རས་
རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བཞི་པོ་དེ་དག་ལ་གང་བསྐོ་བར་བྱ་བའི་ཡུལ་ནི་ཁ་སྐོང་གི་ཆོས་དང་ལྡན་པ། སྤྲོ་བ་དྲིས་
ཤིང་སྤྲོ་བ་བྱིན་པ། བསྐོས་པའི་བྱ་བ་ཐམས་ཅད་ལ་འདུན་པས་འགྲོ་བ་ལ་སོགས་པ་འགྲོ་
བ་བཞིས་འགྲོ་བ་མ་ཡིན་པ། རྒྱུད་ཚོགས་སུ་མ་ཚང་བ་སྟེ་ཁྱད་ཆོས་བཞི་དང་ལྡན་པ་
དགོས་སོ། །ཁྱད་པར་ཚོགས་སུ་ལོངས་པ་ཅིག་ཆར་དུ་བསྐོ་རུང་བ་མ་ཡིན་པས། དབྱར་གྱི་
གནས་མལ་སྟོབ་པ་དང་། དགག་དབྱེ་བྱེད་པ་ལ་འདུས་ཚོགས་རྒྱས་པའི་དབང་གིས་གང་
ཟག་དྲུག་གམ། དགུ་སོགས་བསྐོ་དགོས་ན་ཆོ་ག་ལན་གཉིས་སམ་གསུམ་སོགས་ངེས་པར་
བྱ་དགོས་སོ། །
གསུམ་པ་ཆད་པས་བཅད་པའི་ལས་ནི། བསྡིགས་དང་སོགས་ཏེ། བསྡིགས་པ་དང་།
སྨད་པ་དང་། བསྐྲད་པ་དང་། ཕྱིར་འགྱེད་པ་དང་བཞི། གནས་ཕྱུང་བདུན། གསོ་སྦྱོང་
བཞག་པ། དགག་དབྱེ་བཞག་པ། གསོལ་བ་ཙམ་ཡང་བཞག་པ་སྟེ་ཆད་པའི་ལས་བཅུ་
བཞི་པོ་ནི་གང་ལ་གང་འཇུག་པ་དེ་དང་དེ་བྱ་བའོ། །བཞི་པ་འཆད་པ་དང་རྗེས་སུ་མཐུན་
པའི་ལས་ནི། བསྒོ་གྱུར་སོགས་ཏེ། བསྒོ་གྱུར་གྱི་ལྟུང་བ་དབྱེན་སོགས་བཅུ་ལ་བསྒོ་གྱུར་
གྱི་ལས་བཅུ་འཇུག་པ་དང་། ཞལ་ཏ་བ་ལ་བཤེས་ངོར་འཕྱི་བ། ཟུར་གྱིས་འཕྱ་བ། བསྒོ་
བའི་ཚིག་གིས་གཞན་རྣ་ལ་གཟན་པ། ཅི་ཡང་མི་སྨྲ་བས་གཞན་རྣ་ལ་གཟན་པ་བཞི་ལ་ངན་
པའི་གྲངས་སུ་གཞུག་པའི་ལས་བཞི་འཇུག་པ་སྡོམ་པས་བཅུ་བཞི་འབྱུང་བ་ནི། ཆད་པ་
དང་རྗེས་སུ་མཐུན་པའི་ལས་ཏེ། དེ་ཀུན་ཞེས་སོགས་ནི་བསྙེན་པར་རྫོ་གས་པའི་རྟེན་ཅན་
ལ་བྱ་བ་སྟེ་གཞན་དུ་ན་སྡིག་ལྟ་མི་གཏོང་བའི་དགེ་ཚུལ་བསྙིལ་བ་ལའང་བསྒོ་གྱུར་འཇུག་
པས་བཅུ་གཅིག་ཏུ་འགྱུར་རོ། །དེ་བཞིན་དུ་བསམ་པ་ལའང་འདུ་ཤེས་དང་ཀུན་སློང་
གཉིས་ལས། དང་པོ་ནི། བྱེད་པོ་སོགས་ཏེ། ལས་ཆགས་པ་ལ་བྱེད་པ་པོ་དགེ་འདུན་
བ
402



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཐམས་ཅད་ལྟུང་བས་རྣམ་པར་དག་པ་སྟེ་མ་གོས་པ་དགོས་ལ། གལ་ཏེ་ལྷག་མ་མན་ཆད་
ཀྱི་ལྟུང་བ་ཅི་རིག་པས་ཕོག་ཅིང་། རང་གཞན་ཀུན་གྱིས་དེར་འདུ་ཤེས་པ་རྣམས་གསོལ་
བའི་ལས་ཀྱིས་བྱིན་གྱིས་བརླབས་པས་ལས་ཆགས་པ་ལ་མི་སྒྲིབས་མོད། ཕམ་པ་ཅན་གྱི་
གང་ཟག་ནི་ནམ་ཡང་ལས་གྲལ་དུ་འཇུག་ཏུ་རུང་བ་མ་ཡིན་ནོ། །
གཉིས་པ་ཀུན་སློང་ནི། བསྟན་འགྲོར་སོགས་ཏེ། བསྟན་པ་དང་སེམས་ཅན་ལ་ཕན་
པའི་བསམ་པས་ལས་དེ་ཉིད་སྙིང་ཐག་པ་ནས་བྱེད་འདོད་ཡོད་པ། དེ་ཡང་ངེས་འབྱུང་གི་
བསམ་པས་ཟིན་ན་ཐར་པའི་རྒྱུར་འགྱུར་བས་དེ་ལྟ་བུའི་ཀུན་སློང་ཁྱད་པར་ཅན་དང་ལྡན་
པ་གལ་ཆེ་ཞིང་། མདོར་ན་ཚོགས་དང་བསམ་པ་ཕུན་སུམ་ཚོགས་པ་ནི་ལས་ཆགས་པའི་
རྒྱུའོ། །སྤྱིའི་གཉིས་པ་བརྗོད་པ་ལས་ཀྱི་ངོ་བོ་ནི། ལས་གང་ཡིན་པའི་སོགས་ཏེ། གསོལ་
བ་འབའ་ཞིག་པ་སོགས་བྱ་རྒྱུའི་ལས་གང་ཡིན་པ་དེ་དང་དེའི་ངོ་བོ་མ་ནོར་བ། གོ་རིམ་མ་
འཁྲུལ་བ། ཚིག་ཕྱེད་ཀྱང་མ་འཁྲུལ་བར་བརྗོད་པར་བྱེད་པའི་ངག་གི་རིག་བྱེད་ནི་དགེ་
འདུན་གྱི་ལས་དངོས་སོ། །
གསུམ་པ་ལས་ཉམས་སུ་མྱོང་བའི་ཚད་ནི། དགེ་འདུན་གྱིས་སོགས་ཏེ། བྱེད་པ་པོ་
དགེ་འདུན་ཐམས་ཅད་ཀྱིས་ཉན་ཤེས་ཏེ་རྣ་བའི་དབང་པོས་ཐོས་ཤིང་། ཡིད་ཤེས་ཀྱིས་དོན་
གོ་བ་ནི་ལས་ཉམས་སུ་མྱོང་བའི་ཚད་ཡིན་ལ། བསྐོ་བའི་ལས་རྣམས་དང་། སྦྱིན་པའི་ལས་
ཕལ་ཆེར་ལ་ནི་བྱེད་པ་པོ་མ་ཟད་ཡུལ་སྒྲུབ་བྱ་དེས་ཀྱང་ཐོས་ཤིང་དོན་གོ་བ་དགོས་སོ། །
བཞི་པ་ལས་ཆགས་པའི་དུས་ནི། གསོལ་བ་སོགས་ཏེ། གསོལ་བ་འབའ་ཞིག་པ་དང་།
གསོལ་བ་དང་གཉིས་ཀྱི་ལས་རྣམས་ནི་ཚར་རེས་ཆོག་ཅིང་། དེ་རྫོགས་མ་ཐག་ཏུ་ལས་
ཆགས་པ་ཡིན་ལ། གསོལ་བ་དང་བཞིའི་ལས་རྣམས་ལ་བརྗོད་པ་གསུམ་ཀ་ལན་གསུམ་
403



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བརྗོད་དགོས་པ་ལས། ལན་གསུམ་པའི་ངོ་བོ་དང༌། བྱ་བ་བརྗོད་པ་རྫོགས་པའི་རྗེས་སུ་
ལས་ཆགས་པ་ཡིན་ནོ། །ལྔ་པ་ལས་ཀྱི་དབྱེ་བསྡུ་བསྟན་པ་ལ་གཉིས་ཏེ་སྤྱིར་བསྟན་པ་དང་།
སོ་སོར་བཤད་པའོ། །དང་པོ་ནི། དགེ་འདུན་ལས་ལ་སོགས་ཏེ། སྤྱིར་དགེ་འདུན་གྱི་ལས་
ལ་བརྒྱ་དང་གཅིག་ཏུ་ཡོད་ཅིང་། དེ་ཐམས་ཅད་ཀྱང་བསྡུ་ན་གསུམ་དུ་འདུས་ཏེ་གསོལ་བ་
འབའ་ཞིག་པའི་ལས་ཉེར་བཞི་དང་། གསོལ་བ་དང་གཉིས་ཀྱི་ལས་བཞི་བཅུ་རྩ་བདུན་དང་།
གསོལ་བ་དང་བཞིའི་ལས་སུམ་ཅུ་ཐམ་པའོ། ། །
གཉིས་པ་སོ་སོར་བཤད་པ་ནི། སོ་སོའི་མཚན་ཉིད་ནི་སོགས་ཏེ། གསང་སྟོན་བསྐོ་
བ་༡དང་། ནང་དུ་བར་ཆད་འདྲི་བའི་ཕྱིར་༢དང་། སོ་ཐར་གྱི་མདོ་གདོན་པའི་གསོ་སྦྱོང་གི་
ཕྱིར་༣དང་། གསོ་སྦྱོང་དེ་ལ་དགེ་འདུན་ཐམས་ཅད་ལྟུང་བ་དང་བཅས་པར་གྱུར་ན་དེ་བྱིན་
གྱིས་བརླབ་པའི་ཕྱིར་དང༌། ཐམས་ཅད་ལྟུང་བ་བྱུང་མ་བྱུང་ཡིད་གཉིས་དང་བཅས་པར་
གྱུར་ན་དེའི་ཕྱིར་(དང་། ལྟུང་བའི་ཕྱིར་རྩོད་པར་གྱུར་ན་དེའི་ཕྱིར་༦དང་། ལྟུང་བ་བྱུང་བ་
ངེས་ཀྱང་རྒྱུ་དང་ངོ་བོ་གང་ཡིན་མ་ངེས་པའི་ཕྱིར་༧གསོལ་བའི་ལས་ཀྱིས་བྱིན་གྱིས་
བརླབས་པ་སྟེ་ལྔ་དང་། དགག་དབྱེ་ལའང་དེས་རིག་འགྲེ་བ་ལྔ་༡༢དང་། དབྱར་གནས་
པར་ཁས་ལེན་པའི་ཕྱིར་༡ ༣དང་། ཤི་བའི་རྫས་བགོ་བའི་ཕྱིར་རམ། དེའི་ནོར་གང་ཟག་ལ་
ཡོད་པ་དེ་བྱིན་གྱིས་བརླབས་པའི་ཕྱིར་༡༤ དང་། ཆོས་གོས་སྲ་བརྐྱང་འདིང་བའི་དགེ་སློང་
ལ་གཏད་པའི་ཕྱིར་༡༥དང་། དགེ་སློང་ཆོས་གོས་གསུམ་ངན་པ་ལ་དགེ་འདུན་གྱིས་རས་
ཡུག་ཆེན་སྦྱིན་པའི་ཕྱིར་གསོལ་བའི་ལས་བྱ་བ་འདི་གཉིས་ཆོས་གོས་སྦྱིན་པའི་ལས་
གཅིག་ཏུ་བགྲངས་པ་དང༌། དགེ་སློང་དང་དགེ་སློང་མ་སྡིག་ལྟ་ཅན་གྱི་གནས་ངན་ལེན་
ཁྱིམ་པ་ལ་བརྗོད་པར་བྱེད་པ་བསྐོ་བའི་ཕྱིར་༡༦དང་། གྲངས་སུ་གཞུག་པ་བཞི་པོ་རེ་རེའི་
ནང
404



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཕྱིར་༢༠དང་། དམག་དཔོན་སེང་གེ་ལྟ་བུ་སྦྱིན་བདག་ལོངས་སྤྱོད་འགྲིབ་པའི་ཁྱིམ་དུ་ཟན་
མི་བཟའ་བ་ཁྱིམ་གྱི་བསླབ་པའི་སྡོམ་པ་སྦྱིན་པའི་ཕྱིར་ ༢༡དང༌། དེ་ཉིད་ལོངས་སྤྱོད་
འཕེལ་བ་ལ་སྡོམ་པ་དེ་གཞིག་པའི་ཕྱིར་༢ ༢དང༌། ལི་ཙ་བི་ཆེན་པོ་ལ་སོགས་པའི་ཁྱིམ་
བདག་དགེ་སློང་ལ་ཡང་དག་པ་མ་ཡིན་པས་སྐུར་པ་ལ་ལྷུང་བཟེད་ཁ་སྦུབ་པའི་ཕྱིར་
༢༣དང་། དེ་ཉིད་ཀྱིས་བཟོད་པར་གསོལ་བས་ཁ་བསྲང་བའི་ཕྱིར་༢༤གསོལ་བའི་ལས་བྱ་
བ་སྟེ་ཉི་ཤུ་རྩ་བཞི་པོ་འདི་དག་གསོལ་བ་འབའ་ཞིག་པ་སྟེ་བརྗོད་པ་མེད་དོ། ། །
གསོ་སྦྱོང་གི་གནས་ལ་བློ་མཐུན་བྱ་བ་དང་། དཀྱིལ་འཁོར་པའི་མཚམས་དང་
མཚམས་ཆེན་པོ་དག་བཅད་པར་བྱ་བ་དང་། མཚམས་ཆེན་བཅད་པའི་ནང་དུ་དགེ་སློང་
རྣམས་ཆོས་གོས་གསུམ་དང་འབྲལ་བ་མི་འགྱུར་བའི་གནང་བ་སྦྱིན་པ་དང་། དགེ་སློང་
མྱོས་ཤིང་སེམས་འཁྲུགས་པ་ལ་ལས་ལ་མི་མཐུན་པ་མི་འགྱུར་བའི་གནང་བ་སྦྱིན་པ་དང་།
དགག་དབྱེ་བྱེད་པ་བསྐོ་བ་དང་། དབྱར་གནས་ཁས་ལེན་པ་རྣམས་ལ་གནས་མལ་སྟོབ་པ་
བསྐོ་བ་དང་། རུང་བའི་ཁང་པ་ལ་བློ་མཐུན་བྱ་བ་དང་། སྲ་བརྐྱང་ལ་བློ་མཐུན་བྱ་བ་དང་། །
སྲ་བརྐྱང་འདིང་བའི་དགེ་སློང་བསྐོ་བ་དང་། སྤོང་བ་པའི་ཞལ་ཏ་བྱེད་པ་བསྐོ་བ་དང་།
ལག་གི་གླ་དང་། ལག་དཔོན་བསྐོ་བ་དང་། གནས་ཁང་བསྐོ་བ་ནས་མཛེས་ཆོས་པ་བསྐོ་
བའི་བར་སྔར་བཤད་པ་བཅུ་གཉིས་པོ་གྲངས་རེ་རེར་བྱས་པ་དང་། དགེ་འདུན་རྩོད་པ་བྱུང་
བ་མངོན་སུམ་གྱིས་འདུལ་བའི་གཟུ་བོ་བསྐོ་བ་དང་། དེས་མ་ཞི་ན་རྩོད་པ་དེ་ཞི་བར་བྱེད་
པའི་གང་ཟག་གསལ་བ་བསྐོ་བ་དང་། གསལ་བའི་ཡང་གསལ་བ་བསྐོ་བ་གྲངས་གཅིག་ཏུ་
བྱ་བ་དང་། དེས་ཀྱང་མ་ཞི་ན་རྩོད་པ་སྦེད་པའི་གང་ཟག་བསྐོ་བ་དང་། རྩོད་པ་བྱུང་བའི་ཚེ་
ཆོས་ཕྱོགས་མང་བ་ལ་གཞོལ་བའི་ཕྱིར་ཚུལ་ཤིང་འབྲིམ་པ་བསྐོ་བ་དང་། དགེ་སློང་གང་
405



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ཁང་པའི་གཞི་རུང་བ་བསྟན་པར་གསོལ་བ་ལ་གཞི་རུང་བ་བསྟན་པ་སྦྱིན་པ་དང་། དགེ་
སློང་གང་གཙུག་ལག་ཁང་གི་གཞི་རུང་བ་བསྟན་པར་གསོལ་བ་ལ་གཙུག་ལག་ཁང་གི་
གཞི་རུང་བ་བསྟན་པ་སྦྱིན་པ་དང་། དགེ་སློང་ཁྱིམ་སུན་འབྱིན་པ་ལ་དགེ་སྦྱོང་གི་ཆོས་མིན་
པ་རྣམ་པ་མང་པོས་གླེང་བའི་གང་ཟག་བསྐོ་བ་དང་། རྒན་པོ་དང་ནད་པ་ལ་ཆོས་གོས་སྣམ་
སྦྱར་དང་འབྲལ་བར་མི་འགྱུར་བའི་གནང་བ་སྦྱིན་པ་དང་། དགེ་སློང་ལག་གི་གླ་སྟེ་ཁང་པ་
སོགས་ཀྱི་ལས་བྱེད་པ་ལ་ལོ་དྲུག་གི་ནང་དུ་སྟན་གཉིས་པ་བྱེད་པའི་གནང་བ་སྦྱིན་པ་དང༌།
ལྷུང་བཟེད་འབྲེལ་མེད་འབྲིམ་པ་བསྐོ་བ་དང་། མ་དད་པ་གོ་བར་བྱེད་པ་བསྐོ་བ་དང་།
དགེ་སློང་མའི་སྟོན་པ་བསྐོ་བ་དང་། སོར་བཤགས་ཀྱི་ཉེས་པ་མི་འབྱུང་བའི་ཕྱིར་ནགས་
ཉུལ་བ་བསྐོ་བ་དང་། དགེ་སློང་གནས་ནས་ཕྱུང་བ་ལ་དགེ་སློང་མས་ཕྱག་བྱ་བའི་འོས་མ་
ཡིན་པའི་བསླབ་པ་སྦྱིན་པ་དང་། དགེ་སློང་མ་འཁོར་སྐྱོང་ནུས་པ་དང་། བསྙེན་པར་
རྫོགས་ནས་ལོ་བཅུ་གཉིས་ལོན་པ་ལ་འཁོར་དང་འཁོར་མང་པོ་འཇོག་པའི་གནང་བ་སྦྱིན་
པ་གཉིས་གྲངས་རེ་རེར་བྱ་བ་དང་། རྒན་པོ་དང་ནད་པ་ལ་འཁར་བ་དང་དྲ་བའི་གནང་བ་
སྦྱིན་པ་གཉིས་གྲངས་རེ་རེར་བྱ་བ་དང་། གཙུག་ལག་ཁང་ཐ་དད་པ་གཉིས་ཀྱི་རྙེད་པ་
གཅིག་ཏུ་བྱ་བ་དང་། དགེ་སློང་མའི་སྡོམ་པ་སྦྱིན་པ་དང་། ཚངས་སྤྱོད་ལ་ཉེར་གནས་ཀྱི་
སྡོམ་པ་སྦྱིན་པ་དང་། དགེ་སློང་མ་བུ་དང་ལྷན་ཅིག་ཁྱིམ་དུ་ཉལ་བའི་གནང་བ་སྦྱིན་པ་དང་།
དགེ་སློང་མ་མུ་གེ་བྱུང་བའི་ཚེ་ཉེ་དུ་རྣམས་དང་ལྷན་ཅིག་གནས་པའི་གནང་བ་སྦྱིན་པ་དང་།
དབྱར་ནང་ནས་དགེ་འདུན་སྤྱིའི་དོན་དུ་མཚམས་ཀྱི་ཕྱི་རོལ་དུ་ཞག་བཞི་བཅུ་ཚུན་འགྲོ་
བའི་གནང་བ་སྦྱིན་པ་སྟེ་བཞི་བཅུ་ཞེ་བདུན་པོ་གསོལ་བ་སྔོན་དུ་འགྲོ་བའི་བརྗོད་པ་མཇུག་
བསྡུད་དང་བཅས་པའི་ལས་ཡིན་ཞིང་དེ་ལ་གསོལ་བ་དང་གཉིས་ཀྱི་ལས་ཞེས་སུ་བརྗོད་
406



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
དོ། ། །
བསྒྲུབ་བྱ་བསྙེན་པར་རྫོགས་པར་བྱ་བ་དང་། མུ་སྟེགས་ཅན་རབ་ཏུ་འབྱུང་བར་
འདོད་པ་ལ་ཟླ་བ་བཞིའི་བར་དུ་མཁན་པོས་སྦྱར་བའི་གོས་ཀྱིས་གནས་པ་སྦྱིན་པ་དང་།
དཀྱིལ་འཁོར་པ་དང་མཚམས་ཆེན་པོའི་མཚམས་བཅད་པ་འགྲོལ་བ་དང་། གནས་ནས་
ཕྱུང་བ་བཟོད་པའི་ལས་བྱས་པ་ལ་མཐུན་པ་སྦྱིན་པ་དང་། མཐུན་པ་བྱིན་པ་ལ་མཐུན་པའི་
གསོ་སྦྱོང་སྦྱིན་པ་དང་། ནན་ཏུར་གྱི་ལས་བདུན་པོ་བསྡིགས། སྨད། བསྐྲད། ཕྱིར་འགྱེད།
མ་མཐོང་བ་དང་། ཕྱིར་མི་འཆོས་པ་དང་། སྡིག་ལྟ་མི་གཏོང་བ་རྣམས་གསོལ་བཞིའི་ལས་
ཀྱིས་གནས་ནས་དབྱུང་བ་སྟེ་གནས་ཕྱུང་བདུན་གྱི་ལས་ནན་ཏུར་དུ་གཅིག་པས་གྲངས་
གཅིག་དང་། གསོ་སྦྱོང་བཞག་པ་དང་དགག་དབྱེ་བཞག་པ་དག་གསོལ་བཞིའི་ལས་ཡིན་
ཀྱང་ནན་ཏུར་ལས་ལོགས་སུ་མི་བགྲང་ངོ༌། །གནས་ཕྱུང་དེ་དག་བཟོད་པར་བྱ་བ་ལ་
གསོལ་བཞིའི་ལས་ཀྱིས་བཟོད་པར་གསོལ་བ་ནི་སྡོམ་ཚིག་གིས་མ་ཟིན་ཀྱང་གཅིག་ཏུ་
བགྲང་བ་དང་། སྤོ་བ་སོགས་དྲུག་དང་། ལྷག་མ་ནས་དབྱུང་བ་དང་། སྲ་བརྐྱང་དབྱུང་བ་སྟེ་
བརྒྱད་པོ་སོ་སོར་བགྲང་བ་དང་། དྲན་པས་འདུལ་བར་འོས་པ་ལ་དྲན་པའི་འདུལ་བ་སྦྱིན་
པ་དང་། མ་མྱོས་པའི་འདུལ་བ་སྦྱིན་པ་འོས་པ་ལ་མ་མྱོས་པའི་འདུལ་བ་སྦྱིན་པ་དང་། ལྟུང་
བ་གསལ་བར་མི་དྲན་པ་ལ་ངོ་བོ་ཉིད་འཚོལ་དུ་གཞུག་པ་སྦྱིན་པ་དང་། དབྱེན་བྱེད་པ་
སོགས་བསྒོ་གྱུར་བཅུ་པོ་རེ་རེར་བགྲང་བ་དང་། དགེ་ཚུལ་སྡིག་ལྟ་མི་གཏོང་བ་སྙིལ་བ་དང་།
ཕམ་པ་འཆབ་མེད་ལ་གསོལ་བཞིའི་བསླབ་པ་སྦྱིན་པ་སྟེ་སུམ་ཅུ་ཐམ་པ་གསོལ་བ་སྔོན་དུ་
འགྲོ་བའི་བརྗོད་པ་ལན་གསུམ་མཇུག་བསྡུད་དང་བཅས་པ་ཡིན་ལ་དེའི་ཕྱིར་གསོལ་དང་
བཞིའི་ལས་ཞེས་སུ་བརྗོད་དོ། །
407



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སྤྱིའི་གཉིས་པ་གང་ཟག་གི་ལས་ཞར་བྱུང་དང་བཅས་པ་ནི། ལྐོག་དང་མངོན་གྱུར་
སོགས་ཏེ། གསང་སྟོན་གྱིས་ལྐོག་ཏུ་བར་ཆད་དྲི་བ་དང་། སྦྱིན་པའི་ལས་ཀུན་གྱི་ཐོག་མར་
དགེ་འདུན་ལ་གསོལ་བ་ལན་གསུམ་འདེབས་པ་རྣམས་དགེ་འདུན་དང་འབྲེལ་པའི་གང་
ཟག་གི་ལས་ཡིན་ལ། ཆོས་གོས་དང་། ལྷུང་བཟེད་སོགས་ཡོ་བྱད་རྣམས་བྱིན་རླབས་དང་།
སྨན་བྱིན་རླབས་དང་། དགེ་བསྙེན་དང་། བར་མ་རབ་བྱུང་དང་། དགེ་ཚུལ་དུ་སྒྲུབ་པ་དང་།
སོགས་ཀྱི་སྒྲས་བསྟན་པ། ལྟུང་བ་བཤགས་པ་དང་། དབྱར་ཁས་ལེན་པ་དང་། དབྱར་ནང་
དུ་མཚམས་ཀྱི་ཕྱི་རོལ་དུ་ཞག་གཅིག་ལ་སོགས་པ་འགྲོ་བ་བྱིན་གྱིས་བརླབས་པ་དང་།
འདུན་པ་དང་ཡོངས་དག་ལེན་པར་བསྐོས་པའི་དགེ་སློང་ལ་དེ་དང་དེ་འབུལ་བ་དང་།
དགག་དབྱེ་བྱེད་པ་ལ་དད་པ་འབུལ་བ་དང་། དགག་དབྱེ་གོ་བར་བྱ་བ་ལ་སོགས་པ་གང་
ཟག་རྐྱང་པའི་ལས་ཡིན་ནོ། །ཞར་ལས་འོངས་པ་མཚམས་ནང་དེར་དགེ་སློང་གཞན་མེད་
པའི་ཚེ། ཆོས་གོས་གསར་པ་བྱིན་གྱིས་བརླབས་པ་དང་། རྙིང་པའི་བྱིན་རླབས་དབྱུང་བ་དང་།
གསོ་སྦྱོང་དང་། དགག་དབྱེའི་སྔགས་ཚིག་དངོས་ལན་གསུམ་ངག་ཏུ་བརྗོད་པས་འགྲུབ་པ་
ཡིན་ལ། ཡིད་ཀྱིས་རྣམ་པར་བརྟགས་པ་སྟེ་བྱིན་གྱིས་བརླབས་པར་བྱའོ་སྙམ་པའི་བསམ་
པ་སྔོན་དུ་བཏང་དགོས་པ་ཡིན་ལ། དགོངས་གསོལ་མི་བྱེད་པ་ཡོད་མོད། ལྷ་རྣམས་
དགོངས་སུ་གསོལ་ཞེས་བརྗོད་པའང་ཡོད་དོ། །གང་ལྟར་ཡང་ཐབས་ལེགས་ནི་མི་དགོས་
སོ། །དེ་བཞིན་དུ་ཆོས་གོས་བརྟག་པ་དང་། མགྲོན་དུ་བོས་པར་ཁས་བླངས་པ་འདི་ཐམས་
ཅད་ཡིད་ཀྱིས་རྣམ་པར་བརྟག་པས་ཆོག་པར་ཉིད་དོ། ། །
སྤྱི་དོན་གསུམ་པ་ཉམས་ན་ཕྱིར་བཅོས་པའི་ཐབས་ལ་གཉིས་ཏེ། དབྱེ་བ་དང་།
རྒྱས་བཤད་དོ། །དང་པོ་ནི། གལ་ཏེ་ཉམས་ན་སོགས་ཏེ། འོག་ཏུ་སྡོམ་པ་གོང་མ་གཉིས་
408



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཀྱི་སྐབས་སུ་བཤད་བྱ་ནི་ལྟུང་བ་ཕྱིར་བཅོས་ཁོ་ན་ཡིན་མོད། སྐབས་འདིར་ལུང་གི་གཞི་
རྣམས་ཚང་བའི་ཕྱིར་གང་ཟག་བསླབ་པའི་ཆོས་ལས་ཉམས་པ་སོར་ཆུད་པར་བྱེད་པ་ལྟུང་
བ་ཕྱིར་བཅོས་དང་། དགེ་འདུན་མཐུན་པའི་ཆོས་ལས་ཉམས་པ་སོར་ཆུད་པར་བྱེད་པ་རྩོད་
པ་ཕྱིར་བཅོས་ཏེ་གཉིས་སུ་ཕྱེ་སྟེ་འཆད་པར་བྱའོ། །དེའི་དང་པོ་ལྟུང་བ་ཕྱིར་བཅོས་ལ་
གཉིས་ཏེ། ཕྱིར་བཅོས་ཀྱི་གཞི་དངོས་དང་། དེ་ལས་འཕྲོས་པའི་གཞི་གཞན་བཤད་པའོ། །
གཉིས་པ་རྒྱས་བཤད་ནི། དང་པོ་ལྟུང་བ་ཕྱིར་བཅོས་ལ་གཉིས་ཏེ། དགེ་སློང་ཕ་
མའི་ཕྱིར་བཅོས་དངོས་དང་། ཞར་བྱུང་བསླབ་ཚིག་སྔ་མའི་ཕྱིར་བཅོས་སོ། །དང་པོ་ལ་
གསུམ་སྟེ་ནན་ཏུར་གྱི་ཕྱིར་བཅོས་དང་། བཤགས་པས་ཕྱིར་བཅོས་དང་། སྤོ་མགུའི་ཕྱིར་
བཅོས་སོ། །དང་པོ་ལ་གསུམ་སྟེ། སྤྱིར་བསྟན་པ། སོ་སོར་བཤད་པ། ནན་ཏུར་བྱས་པ་ལ་
བཟོད་པ་བླང་བའོ། །དང་པོ་ལ་དྲུག་སྟེ། གཞི་གང་ལ་བྱ་བ། དགེ་འདུན་གང་གིས་བྱ་བ།
དུས་ནམ་གྱི་ཚེ་བྱ་བ། དགོས་པ་གང་གི་ཆེད་དུ་བྱ་བ། ཆོ་ག་ཇི་ལྟ་བུས་བྱ་བ། མུ་བཞི་རྩིར་
ཡོད་པ་ཁ་འཕངས་པའོ། །དང་པོ་ནི། གང་ལ་བྱ་བ་སོགས་ཏེ། ནན་ཏུར་གྱི་ལས་བྱེད་
དགོས་པའི་རྒྱུ་འཐབ་ཀྲོལ་བྱེད་པ་ལ་སོགས་པའི་གཞི་དེ་མ་ཞི་ཞིང་། ཡོངས་སུ་མ་བཏང་
བར་དགེ་འདུན་གྱི་མངོན་སུམ་དུ་འདུག་ན་ནན་ཏུར་གྱི་ལས་བྱ་བ་འོས་པས་གླེང་བ་ཡིན་མོད།
དེ་ལ་གླེང་བ་མ་བྱུང་ན་དགེ་འདུན་གྱིས་གླེང་བ་པོ་བསྐོ་བར་བྱ་ཞིང་། བསྐོས་པ་དེས་ཡུལ་
དེ་འོག་ཏུ་བཞག་སྟེ་ཤུད་པར་གླེང་བའམ། གལ་ཏེ་མངོན་སུམ་དུ་མི་འོང་ན་འཐབ་ཀྲོལ་གྱི་
རྒྱུ་བྱས་པ་གྲགས་པ་བརྗོད་པ་སྔོན་དུ་འགྲོ་བས་བསྡིགས་པའི་ནན་ཏུར་གྱི་ལས་བྱ་བ་ཡིན་
ནོ། །
གཉིས་པ་དགེ་འདུན་གང་གིས་བྱ་བ་ནི། བྱེད་པོ་སོགས་ཏེ། ཚུལ་ཁྲིམས་རྣམ་པར་
1
409



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
དག་ལ་ཁ་སྐོང་གི་ཆོས་དང་ལྡན་ཞིང་ཡུལ་དེ་ལ་ཞེ་འཁོན་དང་བཅས་པ་མ་ཡིན་པ། བརྩེ་
བ་དང་ལྡན་ཞིང་ཐུགས་དགོངས་རྣམ་པར་དག་པའི་དགེ་འདུན་གྱིས་སོ། །
གསུམ་པ་དུས་ནམ་གྱི་ཚེ་བྱ་བ་ནི། དགེ་འདུན་རྣམས་སོགས་ཏེ། དབྱར་ནང་དུ་
ལྟུང་བ་གླེང་བ་བཀག་པ་སྨོས་མ་དགོས་ལ། གཞན་དགེ་འདུན་རྣམས་བྱེ་བར་འགྱུར་བའི་
དགག་བྱ་མེད་པའི་དུས་སུ་བྱ་བའོ། །བཞི་པ་དགོས་པ་གང་གི་ཆེད་དུ་བྱ་བ་ནི། སྔར་བྱས་
སོགས་ཏེ། སྔར་བྱས་པའི་བྱ་བ་ངན་པའི་འཕྲོ་གཅོད་པ་དང་། ཕྱིར་འཆོས་སུ་གཞུག་པའི་
ཆེད་དུའོ། །ལྔ་པ་ཆོ་ག་ཇི་ལྟ་བུས་བྱ་བ་ནི། གླེང་དྲན་སོགས་ཏེ། ལྟུང་བ་གླེང་བ་དང་། དྲན་
དུ་གཞུག་པ་དང་། གཞམ་བསྒོ་མ་བྱས་པ་ལ་ནན་ཏུར་གྱི་ལས་མི་ཆགས་པས། དེ་དག་སྔོན་
དུ་སོང་ནས་གསོལ་བ་དང་བཞིའི་ནན་ཏུར་གྱི་ལས་བྱ་ཞིང་། ཡུལ་དེས་དགེ་འདུན་གྱི་
མངོན་སུམ་དུ་མ་འོང་ན་ནན་ཏུར་བྱས་པར་གོ་བར་བྱས་པའི་མཇུག་ཏུ་བསྒྲགས་པར་ཡང་
བྱའོ། །
དྲུག་པ་མུ་བཞི་རྩིར་ཡོད་པ་ཁ་འཕངས་པ་ནི། ནན་ཏུར་དང་ནི་སོགས་ཏེ། འདིར་
ཅུང་ཟད་བཤད་ན་ནན་ཏུར་གྱི་ལས་བྱས་པ་ཡིན་ལ། དམན་པའི་ས་ན་གནས་པ་མ་ཡིན་
པའི་མུ་ནི་གསོ་སྦྱོང་བཞག་པ་དང་། དགག་དབྱེ་བཞག་པ་ལྟ་བུའོ། །དམན་པའི་ས་ན་
གནས་པ་ཡིན་ལ་ནན་ཏུར་མ་བྱས་པའི་མུ་ནི་སྤྲོ་བ་སྤྱོད་པ་དང་། མགུ་བ་སྤྱོད་པ་ལྟ་བུའོ། །
གཉིས་ཀ་ཡིན་པའི་མུ་ནི། སྡིག་པ་ལ་སོགས་པའི་ནན་ཏུར་བཞི་པོ་གང་རུང་དང་། གནས་
དབྱུང་བྱས་པའོ། །གཉིས་ཀ་མ་ཡིན་པའི་མུ་ནི། དགེ་སློང་ས་རང་བཞིན་དུ་གནས་པ་
རྣམས་སོ། །
གཉིས་པ་སོ་སོར་བཤད་པ་ལ། ལས་ཀྱི་དབྱེ་བ་བཅུ་ཡོད་པའི་དང་པོ་བསྡིགས་པ་
41Q



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ནན་ཏུར་ནི། འཐབ་ཀྲོལ་སོགས་ཏེ། དགེ་སློང་འཐབ་ཀྲོལ་བྱེད་པ་ལ་བྱ་བ་འདི་ཐོང་ཞིག །
མི་གཏོང་ན་གནས་ནས་དབྱུང་བར་བྱའོ། །ཞེས་བསྡིགས་པར་བྱེད་པའི་གསོལ་བཞིའི་
ལས་བྱེད་པའོ། །གཉིས་པ་སྨད་པ་ནན་ཏུར་ནི། ལྷག་མ་སོགས་ཏེ། དགེ་འདུན་ལྷག་མའི་
ལྟུང་བ་བྱུང་བ་ཕྱིར་མི་འཆོས་བར་ལན་བཞི་ཚུན་ཆད་བཏུད་ནས་བྱེད་པ་ལ་སྨོས་པར་བྱེད་
པའི་གསོལ་བཞིའི་ལས་བྱེད་པའོ། །
གསུམ་པ་བསྐྱེད་པ་ནན་ཏུར་ནི། ཁྱིམ་སུན་འབྱིན་སོགས་ཏེ། ཁྱིམ་པའི་ནང་དུ་བུད་
མེད་དང་ལྷན་ཅིག་རྩེད་འཇོ་འཆར་གཡེང་ལ་སོགས་པ་ཁྱིམ་སུན་འབྱིན་གྱི་སྤྱོད་པ་བྱེད་པ་
ལ་གནས་དེ་ནས་སྐྱོད་པའི་གསོལ་བཞིའི་ལས་བྱེད་པའོ། །བཞི་པ་ཕྱིར་འགྱེད་ནན་ཏུར་ནི།
ཁྱིམ་པའམ་སོགས་ཏེ། དགེ་སློང་གང་ཁྱིམ་པ་ལ་ཐོ་འཚམས་པ་དང་། དེས་མཚོན་རབ་
བྱུང་སྡེ་ལྔ་པོ་གང་རུང་ལ་ཐོ་འཚམས་པས་བརྙས་ཐབས་བྱེད་པ་དེ་ལས་ཕྱིར་ལྡོག་པའི་ཆེད་
དུ་ལས་ཀྱི་མཐའ་དེ་མ་གཏོང་གི་བར་དུ་དགེ་འདུན་གྱི་འཛའ་ཞིང་གཅུགས་པ་དང་། དགའ་
བའི་དངོས་པོ་ལས་ཕྱིར་འགྱེད་པའི་གསོལ་གཞིའི་ལས་བྱ་བ་སྟེ། དེ་རྣམས་རང་རང་གི་
ནན་ཏུར་གྱི་མིང་དུ་གྲགས་པ་དེ་དང་དེའི་མཐའ་ལ་མི་གཏོང་ན་གནས་ནས་དབྱུང་བ་ཉིད་
ལྔ་པ་གནས་ནས་དབྱུང་བ་ནི། གནས་ཕྱུང་རྒྱུ་བདུན་སོགས་ཏེ། བདུན་པོ་གང་ཞེ་ན།
ལྟུང་བ་ཕྱིར་མི་འཆོས་པ་གནས་ནས་དབྱུང་བ། ལྟུང་བ་མ་མཐོང་ངོ་ཟེར་བ་གནས་ནས་
དབྱུང་བ། སྡིག་ལྟ་མི་གཏོང་བ་གནས་ནས་དབྱུང་བ། འཐབ་ཀྲོལ་བྱེད་པ་འབད་པས་
བཟློག་ཀྱང་མི་གཏོང་བ་གནས་ནས་དབྱུང་བ། རྣམ་པར་གཏན་ལ་འབེབ་པའི་རྩོད་པ་ཉེ་
བར རྩོད་པ་ཞི་བའི་ཐབས་བྱས་ཀྱང་གཏན་མ་ཞི་བ། མ་ཞི་ན་གནས་ནས་དབྱུང་བ། འཐབ་ཀྲོལ་གྱི་རྒྱུ་
411



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
འཁོན་དུ་འཛིན་པ། མི་གཏོང་ཞིང་ཉེ་བར་སྒྲུབ་པ་གནས་ནས་དབྱུང་བ། དགེ་སློང་མ་
རྣམས་དང་འདྲེ་ཞིང་འཕྱར་གཡེང་སོགས་ཀྱིས་གནས་པ་གནས་ནས་དབྱུང་བ་རྣམས་སོ། །
གནས་ཕྱུང་རྒྱུ་བདུན་པོ་གང་ལས་གྱུར་ཀྱང་རུང་རེ་ཞིག་གཙུག་ལག་ཁང་ཐ་མ་གཞན་དུ་
བཞག་ལ་དགེ་སློང་རང་བཞིན་དུ་གནས་པ་རྣམས་དང་ལྷན་ཅིག་ཏུ་གནས་པ་དང་ལོངས་
སྤྱོད་པ་ལ་མི་དབང་ཞིང་། སླར་བཟོད་པར་གསོལ་ན་དང་པོར་བཟོད་པ་སྦྱིན། དེ་ནས་
མཐུན་པ་དང་། མཐུན་པའི་གསོ་སྦྱོང་རིམ་བཞིན་བྱིན་པས་ས་རང་བཞིན་དུ་གནས་པ་ཐོབ་
བོ། །གལ་ཏེ་དགེ་སློང་སྡེ་སྣོད་གསུམ་འཛིན་ཞིང་། ཕྱོགས་དང་འཁོར་མང་བ། གྲགས་པ་
དང་བསོད་ནམས་ཅན་དག་གནས་དབྱུང་འོས་པར་གྱུར་ཀྱང་མི་བྱ་སྟེ། དགེ་འདུན་བྱེ་བའི་
རྒྱུ་དང་སྦོམ་པོར་འགྱུར་བས་སོ། །དེ་སྐད་དུ་ཚིག་ལེར། མདོ་སྡེ་འདུལ་བ་མ་མོ་རྣམས། །
མཁས་ཤིང་གྲགས་དང་ལྡན་པ་དང་། །བསོད་ནམས་ཆེན་པོ་ལ་སོགས་པ། །བསྐྲད་ཅིང་
བཀར་བ་འོས་པ་མིན། །གང་ཕྱིར་འདི་དག་མུ་སྟེགས་ཀྱི། །རི་དྭགས་སྐྲག་བྱེད་སེང་གེའི་
བུ། །འདི་དག་ཁྱིམ་པར་གྱུར་ནའང་། །སྟོན་པའི་བློ་ཡིས་རབ་དད་བསྐྱེད། །འདི་དག་
རྣམས་ཀྱིས་གཙུག་ལག་ཁང་། །མཛེས་བྱེད་ཁྱུ་མཆོག་སྒྲ་སྒྲོགས་ཤིང་། །དེ་བས་འདི་དག་
སྨད་ན་ནི། །རང་གི་བསྟན་ལ་སྨད་པ་ཡིན། །ཞེས་སོ། །སྔར་བཤད་པའི་བསྡིགས་པ་ནན་
ཏུར་སོགས་བཞི་པོ་ནི་དགེ་ཚུལ་ཕ་མ་དང་། དགེ་སློབ་མ་ལའང་ཇི་ལྟར་འོས་པར་བྱ་བ་
ཡིན་ནོ། །དྲུག་པ་གསོ་སྦྱོང་བཞག་པ་དང་། བདུན་པ་དགག་དབྱེ་བཞག་པ་དང་། བརྒྱད་
པ་གསོལ་བརྗོད་བཞག་པ་རྣམས་ནི། ལྟུང་བ་གླེང་ཡང་སོགས་ཏེ། དགེ་འདུན་གྱིས་ལྟུང་
བ་གླེང་ཡང་སྐབས་མི་འབྱེད་པ་དང་། སྐབས་ཕྱེ་ཡང་མཉན་པར་མི་བྱེད་པའི་གང་ཟག་ལ་
གསོ་སྦྱོང་གི་དུས་སུ་གསོ་སྦྱོང་བཞག་པ་དང་། དགག་དབྱེའི་དུས་སུ་དགག་དབྱེ་བཞག་
412



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པ་དང་། ལས་གྲལ་ལ་འོང་དུ་མི་གཞུག་པ་གསོལ་བརྗོད་བཞག་པ་རྣམས་ཡིན་ནོ། །དགུ་
པ་དགེ་ཚུལ་བསྙིལ་བ་ནི། སྡིག་ལྟ་སོགས་ཏེ། སྡིག་པའི་ལྟ་བ་ཅན་གྱི་དགེ་ཚུལ་ལྡོག་བྱེད་
ལྔས་ལྡོག་ཀྱང་མི་གཏོང་བ་གནས་ནས་དབྱུང་བ་ལ་བསྙིལ་ཞེས་བརྗོད་པའོ། །བཅུ་པ་ལྷུང་
བཟེད་ཁ་ཕུབ་པ་ནི། ཡང་དག་སོགས་ཏེ། དགེ་འདུན་ལ་ཡང་དག་པ་མ་ཡིན་པའི་སྐུར་པ་
འདེབས་པའི་ཁྱིམ་དུ་འགྲོ་བ་དང་སྟན་ལ་འདུག་པ་མི་བྱ་བ་དང་། དེས་བྱིན་པའི་ཟས་མི་
བཟའ་བ་དང་། ཁྱིམ་དེར་བསོད་སྙོམས་བསླང་བར་མི་བྱ། ཆོས་བསྟན་པར་མི་བྱ་བ་སྟེ་
མདོར་ན་དེར་ལྷུང་བཟེད་ཁ་བཟེད་པར་མི་བྱ་བས་ན་ལྷུང་བཟེད་སྒྲུབ་པ་ཞེས་བྱ་སྟེ་
བསྡིགས་པ་ནས་འདིའི་བར་ནི་ནན་ཏུར་བཅུའོ། །
གསུམ་པ་ནན་ཏུར་བྱས་པ་ལ་བཟོད་པ་བླང་བ་ནི། ནན་ཏུར་སོགས་ཏེ། བསྡིགས་
པ་སོགས་ནན་ཏུར་དང་པོ་བཞི་ལ་ཡུལ་དེས་ཞེ་ཐག་པ་ནས་བཟོད་པར་གསོལ་ན། དགེ་
འདུན་གྱིས་དང་དུ་བླངས་ཏེ། གསོལ་བཞིའི་ལས་ཀྱིས་བཟོད་པ་སྦྱིན་ནོ། །དེ་བཞིན་དུ་
གསོ་དགག་བཞག་པ་དང་། སོགས་ཀྱི་སྒྲས་ལས་བཞག་པ་ལའང་ཡུལ་དེས་གླེང་བའི་
སྐབས་ཕྱེས་ན། དགེ་འདུན་དང་ལྷན་ཅིག་གསོ་སྦྱོང་དང་དགག་དབྱེ་བྱས་པས་བཟོད་
གསོལ་གྱི་དོན་འགྲུབ་པ་ཡིན་ནོ། །ལྷུང་བཟེད་སྦུབ་པ་ལའང་ཁྱིམ་པས་བཟོད་པར་གསོལ་
ན་དགེ་འདུན་གྱིས་ལྷུང་བཟེད་གསོལ་བའི་ལས་ཀྱིས་བསྲད་ནས་ཁྱིམ་དེར་འགྲོ་བ་སོགས་
རུང་བ་ཉིད་དོ། །གཞན་ཡང་ཕམ་པ་བྱུང་བ་གཙུག་ལག་ཁང་གཞན་དུའང་མི་བཞག་པར་
མཚམས་ཀྱི་ཕྱི་རོལ་དུ་བསྐྲད་པར་བྱ། འཆབ་མེད་སྙིང་ནས་བཟོད་པར་གསོལ་ན་དགེ་
འདུན་གྱིས་བཟོད་པ་དང་དུ་བླངས་ཤིང་། གསོལ་བཞིའི་ཆད་ལས་ཀྱི་བསླབ་པ་བྱིན་ལ་
དེས་ཀྱང་ཇི་སྲིད་འཚོའི་བར་དུ་དགེ་འདུན་བཀུར་བའི་ལས། སྤོ་མགུའི་སྐབས་སུ་བཤད་
413



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པའི་དམན་སྤྱོད་དང་དུ་བླངས་ཤིང་། དགེ་སློང་རང་བཞིན་དུ་གནས་པ་ལ་ཆད་ལས་བཅད་
པ་སོགས་ཁྱད་པར་གྱི་སྤྱོད་པ་སྤངས་ཏེ་ཐོས་བསམ་བསྒོམ་གསུམ་ལ་འབད་པས་དགྲ་
བཅོམ་པ་ཐོབ་ན་དགེ་སློང་རང་བཞིན་དུ་གནས་པར་འགྱུར་རོ། །འཆབ་བཅས་དང་འཆབ་
མེད་ཡིན་ཡང་དགྲ་བཅོམ་པ་བསད་པ་ལྟ་བུ་མཚམས་མེད་བྱས་པ་དག་ནི་བསླབ་བྱིན་གྱིས་
གསོ་རུ་མི་རུང་སྟེ། བསླབ་པ་སྦྱིན་པ་ནི་ཚེ་འདི་ལ་རྣམ་པར་གྲོལ་བ་ཐོབ་པའི་ཆེད་ཡིན་ལ།
མཚམས་མེད་བྱས་པ་རྣམ་གྲོལ་གྱི་སྐལ་བས་དབེན་པ་ཡིན་ཏེ། མཛོད་ལས། མཚམས་
མེད་སྦྱོར་བ་བྱས་པ་ལ། །འདོད་ཆགས་བྲལ་འབྲས་མི་སྲིད་དོ། །ཞེས་འབྱུང་བས་སོ། །
གཉིས་པ་བཤགས་པས་ཕྱིར་བཅོས་པ་ལ་ལྔ་སྟེ། ཡུལ། གང་ཟག །བསམ་པ། ཆོ་ག །
དགོས་པའོ། །དང་པོ་ནི། བསྒོ་བསྒྱུར་བཅུ་ནི་སོགས་ཏེ། བསྒོ་བསྒྱུར་གྱི་ལྟུང་བ་བཅུ་ནི།
མཚམས་ནང་དེ་ན་གནས་པའི་དགེ་འདུན་ཐམས་ཅད་ལ་ཕྱིར་བཅོས་བྱ་ཞིང་བཤགས་པ་དང་།
སོར་བཤགས་རྣམས་ནི་གང་ཟག་ལ་རུང་བས། དགེ་སློང་གཅིག་གམ་གཉིས་སོགས་ལ་
ཐོས་པར་བྱ་ཞིང་སྨྲེ་སྔགས་འདོན་པའི་ཚུལ་གྱིས་བཤགས་པ་དང་། སྤང་བའི་ལྟུང་བྱེད་
རྣམས་ནི་ལྟུང་བ་འབྱུང་བའི་རྒྱུར་གྱུར་བའི་དངོས་པོ་དེ་སྤངས་བའམ། ཐ་ནའང་དེ་དང་
ཞག་གཅིག་འབྲལ་བ་སྔོན་དུ་སོང་ནས་ལྟུང་བ་རིས་མཐུན་མེད་པའི་གང་ཟག་གི་མདུན་དུ་
བཤགས་པ་དང༌། དེས་མཚོན་པ་ལྟུང་བྱེད་འབའ་ཞིག་པ་ལ་ཞག་གི་སྤང་འབྲལ་སྔོན་དུ་
འགྲོ་མི་དགོས་པའི་བཤགས་པ་འབའ་ཞིག་པའོ། །དགེ་འདུན་ལྷག་མ་ལ་གཏོགས་པའི་
སྦོམ་པོ་ལྕི་བ་ལས་སུ་རུང་བའི་ཡན་ལག་གི་རྣམ་པ་ལ་རྩོལ་བ་ལ་སོགས་པ་ནི་མཚམས་
ནང་དེའི་དགེ་སློང་ཉུང་མཐའ་ལྔ་ནས་བཟུང་ཇི་སྙེད་ཡོད་པ་ལ་བཤགས། ལྷག་མར་
གཏོགས་པའི་སྦོམ་པོ་ཡང་བ་ལས་སུ་མི་རུང་བའི་ཡན་ལག་གི་རྣམ་པ་ཉེད་པ་ལྟ་བུ་ནི་དགེ་
414



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སློང་གཅིག་ལ་བཤགས། ཕམ་པར་གཏོགས་པའི་སྦོམ་པོ་ལྕི་བ་ཡན་ལག་མ་ཚང་བའི་རྫས་
མང་པོ་བརྐུས་པ་དང་། རྟེན་བྱ་མཐུ་མེད་པར་ཁུ་བ་འབྱིན་པ་ལྟ་བུ་ལ་མཚམས་ནང་གི་དགེ་
འདུན་ནམ། གཞན་ནས་ཁ་བསྐང་ཀྱང་རུང་བས་ཉུང་མཐའ་དྲུག་ནས་ཇི་སྙེད་པའི་དགེ་
འདུན་ལ་བཤགས། ཕམ་པར་གཏོགས་པའི་སྦོམ་པོ་ཡང་བ་རྩ་དང་ཕུབ་མ་བརྐུས་པ་ལྟ་བུ་
ལ་དགེ་སློང་བཞི་ཡན་ཆད་ལ་བཤགས་པས་ལྟུང་བ་ལས་ལྡང་ངོ༌། ། །
གཉིས་པ་གང་ཟག་ནི། ལྟུང་བ་བྱུང་བ་ལྟར་སོགས་ཏེ། རང་རྒྱུད་ལ་ལྟུང་བ་བྱུང་
ཞིང་བྱུང་བ་ལྟར་དྲན་པའི་དགེ་སློང་གིས་བཤགས་པར་བྱ་བ་ཡིན་ནོ། ། །
གསུམ་པ་བསམ་པ་ནི། སྙིང་ནས་ནི་སོགས་ཏེ། སྙིང་ཐག་པ་ནས་བཤགས་འདོད་
ཅིང་། སྔར་བྱས་ལ་འགྱོད་པ་དང་། ཕྱིན་ཆད་མི་བྱེད་པའི་སྡོམ་སེམས་བརྟན་པོ་དང་ལྡན་པ་
གཙོ་ཆེའོ། །བཞི་པ་ཆོ་ག་ནི། ཆོ་ག་སོགས་ཏེ། བཤགས་པའི་ཆོ་ག་སྔགས་ཚིག་རྣམས་
འགྲེལ་པ་སོགས་གཞན་དུ་ཤེས་པར་བྱ་དགོས་མོད། ལོང་སྐབས་བྱུང་ན་དགེ་འདུན་དང་
གང་ཟག་གི་ལས་མཁོ་ཆེ་བ་རྣམས་ཕྱོགས་གཅིག་ཏུ་སྡེབ་པར་སྤྲོའོ། །ལྔ་པ་དགོས་པ་ནི།
དགོས་པ་སོགས་ཏེ། དེ་ལྟར་བཤགས་པ་བྱས་པས་ལྟུང་བ་དང་། དེའི་རྣམ་སྨིན་དག་པ་
དང་ཉེས་པ་མི་འཕེལ་ཞིང་། གཉེན་པོའི་བསམ་པ་གོང་འཕེལ་དུ་འགྱུར་པ་ཡིན་ནོ། །
གསུམ་པ་སྤོ་མགུའི་ཕྱིར་བཅོས་ནི། ལྷག་མ་འཆབ་བཅས་སོགས་ཏེ། དགེ་འདུན་
ལྷག་མ་བཅབ་པའི་ཉེས་པ་དང་ལྡན་པའི་གང་ཟག་ལ་བཅབ་ཉེས་འདག་པའི་ཕྱིར་ཞག་
གྲངས་ཇི་ཙམ་བཅབ་པ་བཞིན་དགེ་འདུན་གྱི་གཡོག་བྱ་བའི་སྤོ་བ་གསོལ་བཞིའི་ལས་
ཀྱིས་སྦྱིན་པར་བྱའོ། །དགེ་འདུན་གྱི་གཡོག་བྱ་བའི་ལས་གང་ཞེ་ན། ནང་པར་སྔ་བར་
ལངས་ཏེ་སྒོ་དབྱེ་བ་དང་། མར་མེའི་ཀོང་བུ་བསལ་བ་དང་། གཙུག་ལག་ཁང་དུ་ཆག་ཆག་
415



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གདབ་པ་དང་། ཕྱག་དར་དང་བའི་ལྕི་བ་འཇམ་པོས་བྱུག་པ་དང་། བཤང་གཅིའི་སྐྱབས་
སྦྱང་བ་དང་། ས་འཕྱག་པ་དང་། དུས་དང་མཐུན་པའི་ཆུ་བཞག་པ་དང་། ཝའི་ཁ་བསལ་
བ་དང་། སྟན་བཤམ་པ་སོགས་མཉེས་པ་ཁོ་ནར་སྒྲུབ་པ་སྟེ། བྱ་བ་འདི་དག་ནན་ཏུར་དང་
གནས་ཕྱུང་དག་གིས་ཀྱང་བྱའོ། །སྤོ་བ་དེ་སྤྱོད་པའི་བར་ལ་ལྟུང་བ་རིས་མཐུན་གཉིས་པ་
ཞུགས་ན་སྔར་ཞག་གྲངས་ཇི་ཙམ་སོང་བ་དེ་མི་བགྲང་བར་སྤྲོ་བ་བསྐྱར་ཏེ་སྦྱིན་པ་ནི་གཞི་
ནས་སྤོ་བ་ཞེས་བྱ་ལ། ཡང་ལྟུང་བ་རིས་མཐུན་གསུམ་པ་ཞུགས་ན་སླར་ཡང་སྤྲོ་བ་སྦྱིན་པ་
ནི་ཡང་སྤོ་ཞེས་བྱའོ། །སྤོ་བ་སྤྱོད་རིང་ལ་ལྷག་མ་འཆབ་ཉེས་མ་བྱུང་ན་དེའི་མཐར་ལྷག་
མའི་དངོས་གཞི་འདག་པའི་ཕྱིར་གསོལ་གཞིའི་ལས་ཀྱིས་དགེ་སློང་ཕ་ལ་ཞག་དྲུག་དང་།
མ་ལ་ཟླ་བ་ཕྱེད་ཀྱི་བར་དུ་དགེ་འདུན་མཉེས་པའི་གཡོག་འབའ་ཞིག་བྱ་བའི་མགུ་བ་སྦྱིན་
ནོ། །མགུ་བ་དེ་སྤྱོད་པའི་རིང་ལ་ཡང་ལྟུང་བ་རིས་མཐུན་གཉིས་པ་དང་གསུམ་པ་ཞུགས་ན་
གཞི་ནས་མགུ་བ་དང་། ཡང་མགུ་སྦྱིན་པ་སྔ་མས་འགྲེའོ། །སྤོ་མགུ་སྤྱོད་པའི་རིང་ལ་ལྟུང་
བ་གཞན་སྤྱད་པ་དྲན་ན་རང་སྐལ་གྱི་སྤོ་མགུ་ཐ་དད་དུ་སྦྱིན་པར་བཤད་ལ། གལ་ཏེ་ངོ་ཚ་
ཆེན་པོ་དང་ལྡན་ཞིང་སྡེ་སྣོད་གསུམ་འཛིན་པ་ཡིན་ན་གང་ཟག་གི་མདུན་དུ་ལྷག་མའང་
བཤགས་སུ་རུང་བར་བཞེད་པ་ཡོད་དོ། །ཕྱིར་བཅོས་ལ་ཀོ་ཤམྦིའི་གཞི་དང་། ནན་ཏུར་ལ་
དམར་སེར་ཅན་གྱི་གཞི་ཞེས་གྲགས་ཏེ། གླེང་གཞིའི་ཐོག་མར་ཀོ་ཤམྦི་དང་། དགེ་སློང་
དམར་སེར་ཅན་ལས་བྱུང་བ་ཡིན་པས་སོ། །འདི་གཉིས་སོ་སོར་བགྲང་ན་གཞི་བཅོ་བརྒྱད་
དུ་འགྱུར་མོད། འདིར་ཕྱིར་བཅོས་ཀྱི་གཞི་ཞེས་པ་གཅིག་ཏུ་བསྡུས་པའོ། །གཞན་ཡང་
ཉེས་བྱས་ཀྱི་སྡེ་ཚན་རྣམས་ལས་བཤགས་བྱའི་ཉེས་བྱས་རྣམས་ནི་གང་ཟག་ལ་ལྟུང་བ་རང་
མིང་གིས་བཤགས་ཤིང་། བསྡམ་བྱའི་ཉེས་བྱས་རྣམས་ནི་ཡིད་ཀྱིས་སྡོམ་པས་སོར་ཆུད་
416



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
E.
O
པར་གསུངས་སོ། །
གཉིས་པ་ཞར་བྱུང་བསླབ་ཚིགས་སྔ་མའི་ཕྱིར་བཅོས་ནི། དགེ་ཚུལ་སོགས་ཏེ།
དགེ་ཚུལ་ཕ་མ་ལ་ཕམ་འདྲ་འཆབ་བཅས་བྱུང་ན་གསོར་མི་རུང་ལ། འཆབ་མེད་ལ་དགེ་
སློང་བཞིན་དུ་བསླབ་སྦྱིན་སྒྲུབ་པ་འགྲེལ་པ་འོད་ལྡན་ལས་བཤད་ཅིང་། བཤགས་བྱའི་
ཉེས་བྱས་བླང་འདས་གཞན་རྣམས་ནི་ཚུལ་བཞིན་དུ་དགེ་སློང་གཅིག་ལ་བཤགས། ཉེས་
མེད་མ་གཏོགས་པའི་བླང་འདས་ཕྱོགས་མཐུན་རྣམས་ཡིད་ཀྱིས་བསྡམ་པས་འདག་པར་བྱ་
ཞིང་དགེ་སློབ་མ་ལའང་རིག་འགྲེ། ཡོངས་རྫོགས་དགེ་བསྙེན་ལ་ནི་མི་གསོད་པ་སོགས་རྩ་
བ་བཞི་བྱུང་ན་སྡོམ་པ་བསྐྱར་ནས་བླང་། མི་མ་ཡིན་པ་གསོད་པ་སོགས་ཡང་བ་བཞི་དང་།
ཆང་བཏུང་བ་རྣམས་སྡོམ་ལྡན་གཅིག་གི་དྲུང་དུ་བཤགས། ཕྲ་མ་སོགས་མི་དགེ་བ་དྲུག་པོ་
འགྱོད་པ་དང་སྡོམ་སེམས་ཀྱིས་འཆོས་རུང་བ་བོད་ཀྱི་བླ་མ་རྣམས་གསུངས་སོ། །ཐེག་ཆེན་
སོ་ཐར་ལྟར་ན་ཆོ་ག་ཉན་ཐོས་དང་ཐུན་མོང་བ་རྣམས་ལ་ནི་ཉན་ཐོས་ཀྱི་གཞུང་ལས་བཤད་
པའི་ཕྱིར་བཅོས་རྣམས་དང་། ཐེག་ཆེན་གྱི་སྡེ་སྣོད་ལས་བཤད་པའི་ཕྱིར་བཅོས་རྣམས་
ཀྱང་ཉམས་སུ་བླང་བར་བྱ་ཞིང་། དེ་ལས་གཞན་པའི་ཐེག་ཆེན་སོ་ཐར་རྣམས་ལ་ནི་ཐེག་
ཆེན་གྱི་གཞུང་ལས་བཤད་པ་ཁོ་ན་བྱའོ། །
གཉིས་པ་དེ་ལས་འཕྲོས་པའི་གཞི་གཞན་བཤད་པ་ལ་གསུམ་སྟེ། དུས་དང་དུས་མ་
ཡིན་པ་བསྡུས་པའི་གཞི། ས་གཞན་ན་སྤྱོད་པའི་གཞི། ཡོངས་སུ་སྦྱོང་བའི་གཞིའོ། །དང་
པོ་ལ་སྒྲ་དོན་གོང་དུ་སྨོས་པ་ལྟར་གྱི་སྤོ་བ་ཚུལ་བཞིན་དུ་སྤྱད་པས་བཅབ་ཉེས་ལས་ལྡང་
བའི་ཚད་དང་། སྤོ་བ་སྤྱད་པ་མ་རྫོགས་པས་ལྡང་བའི་དུས་མ་ཡིན་པ་གཉིས་སོ་སོར་དབྱེ་
བ་ལ་འཇུག་པས་འཆབ་ཉེས་སུ་འགྱུར་བའི་ཚད་རྟོགས་དགོས་ལ། དེ་ལ་གཞི། བསམ་པ།
417



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སྦྱོར་བ། མཐར་ཐུག་པའི་ཡན་ལག་སྟེ་བཞིའི་དང་པོ་ནི། མི་ཤེས་བརྗོད་དང་སོགས་ཏེ།
དེ་ཡང་དགེ་འདུན་ལྷག་མ་ངོ་མི་ཤེས་པ་ཉིད་དང་། དོགས་པ་མ་ཤར་བས་བརྗེད་པ་དང་།
ལྟུང་བ་བྱས་སམ་མ་བྱས་དྲན་པར་མི་ནུས་པ་དང་། བསྙེན་པར་མ་རྫོགས་པ་དང་། དགེ་
སློང་གནས་ནས་ཕྱུང་བ་རྣམས་ལ་འཆབ་པའི་ཉེས་པ་མི་འབྱུང་ལ། དེ་དག་ལས་ལྡོག་པའི་
ཁྱད་ཆོས་ལྡན་པ་སྟེ་ལྷག་མ་ལ་ལྷག་མར་ཤེས་པ་དང་། བཅབ་པའི་སེམས་སྔོན་དུ་བཏང་
བས་མ་བརྗེད་པ་སོགས་ལ་འབྱུང་བ་ཡིན་ནོ། ། །
གཉིས་པ་བསམ་པའི་ཡན་ལག་ནི། བྱུང་བར་སོགས་ཏེ། ལྷག་མའི་ལྟུང་བ་བྱུང་བ་
འབྱུང་བར་འདུ་ཤེས་ཤིང་ཞག་ལོན་པའི་བར་གསེང་སེམས་རྒྱུན་མ་ཆད་ཅིང་འཆབ་ཉེས་
ཁྱད་དུ་གསོད་པའོ། ། །
གསུམ་པ་སྦྱོར་བའི་ཡན་ལག་ནི། དེ་ཡིས་སོགས་ཏེ། གསང་སེམས་དེ་ཡིས་ཀུན་
ནས་བསླངས་པ་སྟེ་སྤྱད་པའི་ལུས་ངག་གི་ལས་སོ། །བཞི་པ་མཐར་ཐུག་གི་ཡན་ལག་ནི།
གོ་བར་སོགས་ཏེ། ལྷག་མ་བྱུང་བ་གོ་བར་བྱ་བའི་ཡུལ་དགེ་སློང་ལྷག་མས་མ་གོས་པའི་
རྣམ་པར་དག་པ་མཚམས་ནང་དེར་ཡོད་བཞིན་དུ་མ་བརྗོད་པར་སྐྱ་རེང་ཤར་བའོ། །རིམ་
བཞིན་སོགས་ནི་བསྡུས་པའི་དོན་དེ་དག་ཕྱོགས་གཅིག་ཏུ་བྱས་ཏེ་གསལ་བར་བྱེད་པའོ། །
དམིགས་བསལ་སྨྱོ་བ་དང་། བསླབ་པ་མ་བཅས་པའི་ལས་དང་པོ་པ་ལ་ཕམ་པ་ལ་སོགས་
པའི་ལྟུང་བ་ཀུན་ཀྱང་མི་འབྱུང་བར་གསུངས་པས་བཅབ་ཉེས་ལྟ་ཅི། འོན་ཀྱང་ནན་ཏུར་
བཞི་དང་། བསླབ་བྱིན་སོགས་ས་གཞན་ན་གནས་པ་རྣམས་ལའང་ལྟུང་བ་དང་། ལྟུང་བ་
བཅབ་པའི་ཉེས་པ་གཉིས་ཀ་འབྱུང་བར་གསུངས་ཤིང་། དགེ་འདུན་ལྷག་མ་ཡིད་གཉིས་ཟ་
བཞིན་དུ་གོ་བར་བྱ་བའི་ཡུལ་ལ་འཆབ་པ་ལ་དེ་བཞིན་དུ་ལྟུང་དང་འཆབ་ཉེས་གཉིས་ཀ་
418



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འབྱུང་ངོ་། །ལྷག་མ་བཅབ་པའི་ཞག་གྲངས་གསལ་པོར་མི་དྲན་ན་ཚོད་བྱས་པ་ལས་མང་
ཚད་སྦྱར་ཏེ་སྤོ་བ་སྤྱོད་དོ། །གཞི་འདི་ལ་མདོ་རྩར། སྤོ་བ་ལས་ལྡང་བའི་དུས་དང་དུས་མ་
ཡིན་པ་བསྡུས་པའི་གཞི་ཞེས་འབྱུང་བའམ་ལུང་གི་བར་སྡོམ་ལས་གང་ཟག་གི་གཞི་ཞེས་
འབྱུང་བ་བཞིན་ཐ་སྙད་དུ་བརྗོད་དོ། །
གཉིས་པ་ས་གཞན་ན་སྤྱོད་པའི་གཞི་ལ་གཉིས་ཏེ། མཚན་ཉིད་དང་འབྲེལ་བའི་
དབྱེ་བ་དང་། དེ་ལ་སྤྱོད་པའི་བསླབ་བྱའོ། །དང་པོ་ནི། སྤོ་ལས་སོགས་ཏེ། སྤོ་བའི་ཞག་
གྲངས་ཐིམ་ཀྱང་མགུ་བ་མ་ཕོག་པ་ནི་སྤོ་ལས་མགུ་བར་མ་དབྱུང་བས་སྤོ་ལྡན་དང་། དེ་
བཞིན་དུ་མགུ་བ་སྤྱད་པའི་ཞག་གྲངས་ཐིམ་ཀྱང་རང་བཞིན་དུ་གནས་པར་མ་དབྱུང་བ་ནི་
མགུ་ལྡན་གྱི་མཚན་ཉིད་ཡིན་ལ། སོགས་ཀྱི་སྒྲས་བསྟན་པའི་སྤོ་སྤྱོད་གསུམ་དང་། མགུ་
སྤྱོད་གསུམ་དང་། ལྟུང་བའི་ངོ་བོ་ཉིད་ཚོལ་བ་བྱིན་པ་དང་། བསླབ་བྱིན་དང་། བསྡིགས་པ་
སོགས་ནན་ཏུར་བཞི། གནས་ཕྱུང་བདུན་པོ་རྣམས་ཀྱི་མཚན་ཉིད་གོང་དུ་སོང་ཟིན་ལ་ས་
གཞན་ན་གནས་པའི་རྣམ་གྲངས་ལ་བཞེད་པ་མི་མཐུན་པ་ཅུང་ཟད་མཐོང་ངོ་། །
གཉིས་པ་དེ་དག་ལ་སྤྱོད་པའི་བསླབ་བྱ་ལ་ས་གཞན་ན་གནས་པ་ཆུང་ངུ་དང་། ཆེན་
པོ་གཉིས་སུ་བསྡུས་ནས་དམན་སྤྱོད་དང་དུ་བླང་མི་དགོས་པ་དང་། དགོས་པ་གཉིས་སུ་
འཇོག་པ་ཡོད་ནའང་འདིར་དབྱེ་བསལ་མི་མཛད་པའི་ལུགས་ལྟར་ན། སྤྱི་ཡི་བསླབ་བྱ་ནི་
སོགས་ཏེ། རང་ལས་བསླབ་པ་གཞོན་པའི་དགེ་སློང་རང་བཞིན་དུ་གནས་པས་ཕྱག་དང་
ལྡང་བ་ལ་སོགས་པ་བྱེད་ན་བླང་བར་མི་བྱ་ཞིང་། དགེ་སློང་རང་བཞིན་དུ་གནས་པ་ལ་ལྟུང་
བ་གླེང་བ་དང་། སོགས་ཀྱི་སྒྲས་བརྗོད་པ་དང་བཅས་པ་དང་། ཕུར་པ་དང་བཅས་པ་དག་
མི་བྱ་ཞིང་། གདམས་ངག་བཞག་པ་དང་། གསོ་སྦྱོང་དང་། དགག་དབྱེ་དང་། གསོལ་བ་
419



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དང་བརྗོད་པ་བཞག་པ་མི་བྱ་བ་དང་། ཆད་ལས་ཀྱི་རྒྱུ་བརྗོད་པ་སོགས་ཁྱད་པར་ཅན་གྱི་
སྤྱོད་པ་རྣམས་རྣམ་པ་ཀུན་ཏུ་སྤང་ལ། སྤོ་མགུའི་སྐབས་སུ་བཤད་པའི་དགེ་འདུན་གྱི་
གཡོག་བྱ་བའི་མཉེས་པ་མཐའ་དག་སྒྲུབ་དགོས་སོ། །རང་བཞིན་དུ་གནས་པ་རྣམས་ཀྱིས་
ཀྱང་དེ་དག་ལ་མངོན་པར་སྨྲ་བ་དང་། ཕྱག་དང་ལྡང་བ་སོགས་གུས་པའི་ལས་མི་བྱ་ཞིང་།
ལྷན་ཅིག་ཏུ་གནས་པ་དང༌། གོམ་པ་མཉམ་དུ་འདོར་བ་དང༌། གནས་གཅིག་ཏུ་ཉལ་བ་
སོགས་སྤྱོད་པ་འདྲེ་བ་སྤང་ངོ་། །འདི་ལ་ལུང་གི་བར་སྡོམ་ལས་སྤོ་བའི་གཞི་ཞེས་
གསུངས་ཀྱང་། ཆད་ལས་སུ་གཏོགས་པའི་ཀུན་སྤྱོད་བསྟན་པའི་ཕྱིར། མདོ་རྩ་བར། ས་
གཞན་ན་སྤྱོད་པའི་གཞི་ཞེས་བཞག་པར་མཛད་དོ། །
གསུམ་པ་ཡོངས་སུ་སྦྱོང་བའི་གཞི་ལ་གསུམ་སྟེ། ཡུལ་གང་ལ་གླེང་བ། དངོས་པོ་
གང་གླེང་བ། གླེང་ནས་ཇི་ལྟར་སྒྲུབ་པའོ། །དང་པོ་ནི། གཞན་གྱི་ལྟུང་བ་སོགས་ཏེ། དགེ་
སློང་གཞན་གྱི་ལྟུང་བ་མཐོང་ཐོས་དོགས་གསུམ་གྱིས་བྱུང་བར་གྲགས་ངེས་པ་རྣམས་གླེང་
དུ་རུང་ལ། མཐོང་ཐོས་དོགས་གསུམ་དང་བྲལ་བས་གཞི་མེད་པ་དང་། ལྟུང་བའི་ངོ་བོ་མ་
རྟོགས་པ་དང་། ལྟུང་བ་བྱུང་ཀྱང་བྱུང་བར་མ་གྲགས་པ་ནི་གླེང་བར་བྱ་བ་མ་ཡིན་པས་ཡུལ་
གྱི་རྒྱུད་ནས་དཔྱད། གླེང་བ་པོ་དང༌། བསམ་པ་དང་། དུས་སྐབས་རྣམས་ནན་ཏུར་གྱི་
སྐབས་སུ་སོང་བས་འདིར་མ་སྨོས་སོ། ། །
གཉིས་པ་དངོས་པོ་གང་གླེང་བ་ནི། ལྟུང་བ་བྱུང་དང་སོགས་ཏེ། ཚུལ་ཁྲིམས་ཀྱི་མི་
མཐུན་པའི་ཕྱོགས་སུ་གྱུར་པའི་ལྟུང་བ་བྱུང་བ་དང་། སྡིག་པ་ཅན་གྱི་ལྟ་བ་སྐྱེས་པ་དང་།
འགྲོ་འཆག་ཉལ་གསུམ་གྱི་སྤྱོད་པ་འདུལ་བ་དང་མི་མཐུན་པ་དང་། ལོག་པའི་འཚོ་བ་ལ་
ལོངས་སྤྱོད་པ་རྣམས་ལ་རིམ་བཞིན་ཚུལ་ཁྲིམས་ཉམས་པ་དང་། ལྟ་བ་ཉམས་པ་དང་། ཆོ་
42O



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ག་ཉམས་པ་དང་། འཚོ་བ་ཉམས་པ་ཞེས་བྱ་སྟེ་གླེང་བྱའི་དངོས་པོའོ། །འོན་ཀྱང་དེ་བཞིའི་
ནང་ནས་དང་པོ་སྟེ་ལྟུང་བ་ཉིད་གླེང་བྱའི་གཙོ་བོ་ཡིན་ནོ། །
གསུམ་པ་གླེང་ནས་ཇི་ལྟར་སྒྲུབ་པ་ནི། གླེང་ཚེ་སོགས་ཏེ། ལྟུང་བ་གླེང་བའི་ཚེ་མི་
དྲན་ནོ་ཞེས་ཁས་མི་ལེན་ཞིང་ཕྱིར་བཅོས་མི་བྱེད་ན་དྲན་དུ་གཞུག་པ་སྟེ་ལྟུང་བའི་ངོ་བོ་ཉིད་
ཚོལ་བ་སྦྱིན་ནོ། །ལྟུང་བ་མ་མཐོང་ངོ་ཟེར་ནས་ཕྱིར་བཅོས་མི་བྱེད་པ་ནི་གནས་དབྱུང་བྱ་སྟེ་
སྔར་བཤད་པ་ལྟར་རོ། །ལྟུང་བ་གླེང་བའི་སྐབས་མི་འབྱེད་ན་བརྗོད་བཅས་བྱེད་དགོས་ཏེ།
ཚེ་དང་ལྡན་པ་ཁྱོད་ལ་དགེ་འདུན་གྱིས་བརྗོད་པ་དང་བཅས་པ་ཉིད་བྱས་ཀྱིས། དགེ་འདུན་
ལ་མ་ཞུས་པར་གཞན་དུ་འགྲོ་བ་མི་བྱའོ། །ཁོ་བོ་ལ་ཚེ་དང་ལྡན་པ་ལ་བརྗོད་པར་བྱ་བ་ཉིད་
དུ་ངེས་པ་ནི་ཡོད་དོ་ཞེས་གོ་བར་བྱེད་པའོ། །ད་དུང་ཡང་སྐབས་མ་ཕྱེ་ན་དེ་ལ་དགེ་འདུན་
གྱིས་ལུང་འབོག་པ་དང་། གཏམ་འདྲེ་བ་སྤང་ངོ་། །དེ་བཞིན་དུ་དགེ་འདུན་གྱིས་གསོལ་
བཞིའི་ལས་ཀྱིས་གསོ་སྦྱོང་བཞག་པ་དང་། དགག་དབྱེ་བཞག་པའང་དགོས་ན་བྱའོ། །ལྟུང་
བ་གླེང་བའི་སྐབས་ཕྱེད་པར་གྱུར་ཀྱང་མཉན་པར་མི་བྱེད་ན་ཕུར་བཅས་ཞེས་པ་ལྟུང་བའི་
ཕུར་བཀལ་ཞིང་། ཞེས་པ་བཤད་དེ་ལྟུང་བའི་དྲི་མ་དང་བཅས་ནས་བཏང་བར་བྱ་བ་ཉིད་དེ།
དཔེར་ན་རྟ་རྨུ་རྒོད་ཕུར་པ་དང་བཅས་ཏེ་བཏང་བ་བཞིན་ནོ། །ལྟུང་བ་གླེང་བའི་གནས་
མཁན་པོ་དང་། སློབ་དཔོན་དང་། དགེ་འདུན་གྱི་དྲུང་དང་། ཞེ་འགྲེས་པའི་གང་ཟག་གི་
མདུན་དུ་མི་གླེང་བར། གནས་དབེན་པར་བག་ཕབ་སྟེ་གླེང་བར་བྱའོ། །གཞི་འདི་ལ་ལུང་
གི་བར་སྡོམ་ལས་གསོ་སྦྱོང་བཞག་པའི་གཞི་ཞེས་གསུངས་པ་ནི། གསོ་དགག་བཞག་པ་
ལས་གྲས་པ་ཡིན་མོད། ལྟུང་བ་གླེང་བ་སོགས་ཀྱིས་གཞན་གྱི་རྒྱུད་ཡོངས་སུ་སྦྱོང་བའི་ཕྱིར།
མདོ་རྩ་བར། ཡོངས་སུ་སྦྱང་བའི་མིང་གིས་ལེགས་པར་བསྟན་པ་ཡིན་ནོ། །
421



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
i
，
གཉིས་པ་དགེ་འདུན་མཐུན་པའི་ཆོས་ལས་ཉམས་པ་སོར་ཆུད་པར་བྱེད་པ་རྩོད་པ་
ཕྱིར་བཅོས་བཤད་པ་ལ་གཉིས་ཏེ། དབྱེ་བ་དང་། དབྱེ་བའི་ངོ་བོའོ། །དང་པོ་ནི། རྩོད་པ་
ཕྱིར་བཅོས་སོགས་ཏེ། དབྱེན་གྱི་གཞི་དང་། རྩོད་པའི་གཞིའོ། །དང་པོ་ལ་གཉིས་ཏེ།
ལས་ཀྱི་དབྱེན་དང་། འཁོར་ལོའི་དབྱེན་ནོ། །དང་པོ་ལ་བྱ་བ་གང་གིས་དབྱེན་དུ་འགྱུར་
བ་དང་། གྱུར་པ་དེ་ཇི་ལྟར་བསྡུམ་པའི་ཚུལ་གཉིས་ཀྱི་དང་པོ་ནི། མཚམས་ཀྱི་ནང་སོགས་ཏེ།
ལས་ཀྱི་མཚམས་ནང་གཅིག་ཏུ་ཆོས་དང་ཆོས་མ་ཡིན་པའི་ཕྱོགས་ཕན་ཚུན་དགེ་འདུན་དུ་
ལོངས་པ་དེའི་ཚེ། ཆོས་མ་ཡིན་པ་སྨྲ་བ་དག་གིས་ཆོས་ཕྱོགས་པ་ལས་ཐ་དད་དུ་དབྱེ་བའི་
སེམས་ཀྱིས་ལས་ཐ་དད་པར་བྱས་པས། དགེ་འདུན་ཕྱོགས་གཉིས་སུ་བྱེ་སྟེ། བྱེད་པ་པོ་
ཆོས་མིན་ཕྱོགས་པ་ལ་དབྱེན་གྱི་ལྟུང་བ་གྲུབ་པ་ཡིན་ནོ། །འོན་ཀྱང་མཚམས་མེད་དུ་འགྱུར་
པ་འདུ་ཤེས་ལ་རག་ལས་པས་ན། ཆོས་ཀྱང་ཆོས་ཉིད་དུ་ཤེས་ལ། ཆོས་མ་ཡིན་པ་ཡང་དེར་
འདུ་ཤེས་བཞིན་དུ་དགེ་འདུན་འབྱེད་པར་བྱེད་ན་ངེས་པར་མཚམས་མེད་ཀྱི་ལས་སུ་འགྱུར་
བར་གསུངས་སོ། །
གཉིས་པ་དབྱེན་དུ་གྱུར་པ་དེ་ཇི་ལྟར་བསྡུམ་པའི་ཚུལ་ནི། བྱེ་འགྱུར་དོགས་པས་
སོགས་ཏེ། དགེ་འདུན་བྱེ་བར་འགྱུར་བའི་དོགས་པའམ། དགག་བྱ་ཡོད་པའི་དུས་སུ་ཆོས་
མིན་ཕྱོགས་པ་ལ་མི་འདོད་བཞིན་དུ་གླེང་བ་དང་། ཚུར་གླེང་བའི་ལན་བཟློག་པ་གཉིས་ཀ་
མི་བྱ་ཞིང་། དེས་མཚོན་པ་མི་མཐུན་པ་གཉིས་གནས་ཁང་གཅིག་ཏུ་བཞག་པ་སོགས་དགེ་
འདུན་ཐུགས་མི་མཐུན་པའི་རྒྱུ་ཐམས་ཅད་རྣམ་པ་ཀུན་ཏུ་སྤང་ངོ་། །གལ་ཏེ་ཆོས་ཕྱོགས་པ་
ལ་བཟོད་པར་གསོལ་ན་བཟོད་པ་སྦྱིན་ཞིང་། མཐུན་པ་དང་མཐུན་པའི་གསོ་སྦྱོང་ཡང་རིམ་
པ་བཞིན་བྱིན་ཏེ། མཚམས་ནང་གི་དགེ་འདུན་ཐམས་ཅད་ཐུགས་མཐུན་པ་ལ་འབད་པས་
422



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སྦྱར་རོ། ། །
གཉིས་པ་འཁོར་ལོའི་དབྱེན་ནི། ཐར་ལམ་གྱིས་བསྡུས་སོགས་ཏེ། ཐར་པའི་ལམ་
གྱིས་བསྡུས་པའི་ཆོས་ལས་ཐ་དད་པའི་དངོས་པོ་གསོལ་བས་དགེ་འདུན་གྱི་དབྱེན་དུ་གྱུར་
པ་དང་། དོན་དེས་ཚུལ་ཤིང་བྲིམ་པ་ལས་གྱུར་པ་གཉིས་ཡོད་པ་ནི། སྔོན་བྱུང་བ་དགེ་སློང་
ལྷ་སྦྱིན་ལས་ཏེ། དེ་ཉིད་ཀྱིས་སྟོན་པའི་འཁོར་སོ་སྐྱེ་དགེ་འདུན་དུ་ལོངས་པ་ཁ་དྲངས་ནས།
འདུལ་བ་དང་མི་མཐུན་པའི་བསླབ་ཁྲིམས་ལྔ་བཅས་ཏེ་སོང་བ་ལ་བརྟེན་ནས་སྟོན་པས་
ཆོས་འཁོར་བསྐོར་བའི་རྒྱུན་ཞག་གཅིག་བཅད་པའི་ཕྱིར་འཁོར་ལོའི་དབྱེན་དུ་མཛོད་
འགྲེལ་སོགས་ལས་གསུངས་ལ། སྟོན་པ་མྱ་ངན་ལས་འདས་པའི་གནས་སྐབས་གཞན་དུ་
ནི་མི་འབྱུང་སྟེ་འགྲན་ཟླ་སྟོན་པ་ཉིད་མེད་པའི་ཕྱིར་རོ། ། །
གཉིས་པ་རྩོད་པའི་གཞི་ལ་གསུམ་སྟེ། འདི་ངོས་བཟུང་བ་དང་། རྩོད་པ་གང་ལ་ཞི་
བྱེད་གང་འཇུག་པ། རྩོད་པ་ཞི་བའི་ཕན་ཡོན་ནོ། །དང་པོ་ནི། འཁྲུགས་ལོང་ངོ་བོ་སོགས་ཏེ།
འཁྲུགས་ལོང་དང་རྩོད་པ་མིང་གི་རྣམ་གྲངས་ཡིན་ལ། ངོ་བོ་ནི་ཕན་ཚུན་མི་མཐུན་པ་སྨྲས་
པའི་རྗེས་སུ་སེམས་གཞོལ་བ་ལས་བྱུང་བའི་ལུས་ངག་གི་ལས་སོ། །དབྱེ་ན། དངོས་པོའི་
དེ་བཞིན་ཉིད་ལ་ལོག་པར་སྒྲུབ་པ་དང་། གདམས་ངག་གི་ལུང་མི་འཐོག་པར་བཞག་པ་དང་།
གླེང་བར་བྱ་བའི་ལྟུང་བ་དང་བཅས་པ་དང་། ལས་ལ་མཐུན་པ་མི་སྦྱིན་པ་སྟེ་རྒྱུ་བཞི་ལས་
གྱུར་པའི་འགྱེད་ཕྱིར་གྱི་རྩོད་པ། མི་གདམས་པའི་ཕྱིར་གྱི་རྩོད་པ། ལྟུང་ཕྱིར་གྱི་རྩོད་པ།
བྱ་ཕྱིར་གྱི་རྩོད་པ་དང་བཞི་ལ་འཇུག་པའི་ཞི་བྱེད་ཀྱི་ཆོས་བདུན་ཡོད་དོ། །དེ་དག་ཀྱང་གང་ཞེ་ན།
སོ་ཐར་གྱི་མདོར། མངོན་སུམ་དྲན་པ་མ་མྱོས་དང་། །དེ་བཞིན་གང་མང་ངོ་བོ་ཉིད། །རྩ་
རྣམས་བཀྲམ་པ་ལྟ་བུ་དང་། །ཁས་བླང་བ་ཡང་བྱ་བའོ། །ཞེས་འབྱུང་བ་ལྟ་བུའོ། །
423



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གཉིས་པ་རྩོད་པ་གང་ལ་ཞི་བྱེད་གང་འཇུག་པ་ལ་གཉིས་ཏེ་མདོར་བསྟན་པ་དང་།
སོ་སོར་བཤད་པའོ། །དང་པོ་ནི། དང་པོར་མངོན་སུམ་སོགས་ཏེ། རྩོད་པ་དང་པོ་ལ་
མངོན་སུམ་གྱི་འདུལ་བ་འཇུག་ལ། གཉིས་པ་ལ་དེ་དང་། དྲན་པས་འདུལ་བ་དང་། མ་
མྱོས་པས་འདུལ་བ་སྟེ་གསུམ་འཇུག་ཅིང་། གསུམ་པ་ལ་ལྟུང་བའི་ངོ་བོ་ཉིད་ཚོལ་དུ་གཞུག་
པ་སྦྱིན་པ་དང་། བཤགས་པས་ཕྱིར་བཅོས་རྩ་བཀྲམ་པ་ལྟ་བུ་དང༌། ལྟུང་བ་ཁས་བླང་བ་སྟེ་
གསུམ་པོ་འཇུག་པ་དང་། བཞི་པ་ལ་མངོན་སུམ་གྱིས་འདུལ་བ་སོགས་བདུན་ཀ་འཇུག་སྟེ།
དེ་དག་སོ་སོའི་མཐར་རང་རང་གི་འབྲས་བུ་འབྱིན་པས་ཞི་བར་འགྱུར་བ་ནི། དང་པོ་ལ་
དགེ་འདུན་རྣམས་ཆོས་ཕྱོགས་པ་ཉིད་དུ་ཐུགས་མཐུན་པ་དང་། གཉིས་པ་ལ་གདམས་ངག་
སྦྱིན་པ་དང་། གསུམ་པ་ལ་ལྟུང་བ་རང་གི་ངོ་བོ་ཤེས་པ་སོགས་དང་། བཞི་པ་ལ་མཐུན་པ་
སྦྱིན་པ་འབྱུང་བས་སོ། ། །
གཉིས་པ་སོ་སོར་བཤད་པ་ལ་བཞིའི། དང་པོ་ནི། ཆོ་ག་ནི་སོགས་ཏེ། དང་པོ་
མངོན་སུམ་གྱིས་འདུལ་བ་ལ། རྒོལ་ཕྱིར་རྒོལ་གྱི་མངོན་སུམ། གཟུ་བོའི་མངོན་སུམ།
དགེ་འདུན་གྱི་གཞི་བོའི་མངོན་སུམ། གསལ་བའི་མངོན་སུམ། གསལ་བའི་གསལ་བའི་
མངོན་སུམ། གནས་བརྟན་དང་བཅས་པའི་དགེ་འདུན་གྱི་མངོན་སུམ། སྡེ་སྣོད་འཛིན་པའི་
མངོན་སུམ། གནས་བརྟན་མཐུ་ལྡན་གྱི་མངོན་སུམ་སྟེ་བརྒྱད་འབྱུང་བའི་དང་པོ་ནི། རྒོལ་
ཕྱིར་རྒོལ་གཉིས་དང་པོ་ཆོས་གཏན་ལ་འབེབ་པ་གང་ལས་བརྩམས་ཏེ་རྩོད་པའི་ཚེ་ཕྱིས་
ལུང་རིག་གི་བྱེད་པ་ལ་བརྟེན་ནས་བློ་རྩེ་གཅིག་ཏུ་མཐུན་པ་ལྟ་བུའོ། །གཉིས་པ་ནི། རྒོལ་
ཕྱིར་རྒོལ་རང་སྟོབས་ཀྱིས་མ་ཞི་ན་མཁས་ཤིང་གཟུ་བོར་གནས་པའི་དཔང་པོས་ཞི་བར་
བྱས་པ་ལྟ་བུའོ། །གསུམ་པ་ནི་དེས་མ་ཞི་ན་རྩོད་པ་དེ་དགེ་འདུན་ལ་ཕུལ་ནས་དེས་ཞི་བར་
424



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བྱས་པ་ལྟ་བུའོ། །བཞི་པ་ནི། དེས་ཀྱང་མ་ཞི་ན་དགེ་འདུན་གྱིས་ལུང་རིག་ལ་མཁས་པའི་
དགེ་སློང་དགེ་འདུན་དུ་ལོངས་པ་གསོལ་བ་དང་གཉིས་ཀྱི་ལས་ཀྱིས་བསྐོས་པའི་དགེ་
འདུན་གྱིས་ཞི་བར་བྱས་པ་ལྟ་བུའོ། །དེ་ཡང་ཚོགས་ཀྱིས་ཚོགས་ལ་ལས་མི་ཆགས་པས་
དགེ་འདུན་དུ་ལོངས་པ་ཅིག་ཆར་དུ་མི་བསྐོ་བར། གསུམ་པ་ལ་ལས་གཅིག་དང་། ལྷག་པ་
ལ་ལས་གཅིག་སྟེ་ལས་ལན་གཉིས་སུ་བྱ་བ་ཡིན་ནོ། །ལྔ་པ་ནི། དེས་ཀྱང་མ་ཞི་ན་བསྐོས་
པའི་དགེ་སློང་གཞི་བོ་དེས་ཀྱང་གསོལ་བ་དང་གཉིས་ཀྱི་ལས་ཀྱིས་ལུང་རིག་ལ་ཆེས་
མཁས་པའི་དགེ་སློང་གཞན་བསྐོས་པ་དེས་ཞི་བར་བྱེད་པའོ། །
དྲུག་པ་ནི། དེས་མ་ཞི་ན་གནས་བརྟན་དང་བཅས་སོ་སོར་ཐར་པའི་མདོ་གདོན་པར་
བཅས་པའི་དགེ་འདུན་ལ་རྩོད་པ་ཕུལ་ཏེ་དེ་དག་གིས་ཞི་བར་བྱེད་པའོ། །བདུན་པ་ནི།
དེས་ཀྱང་མ་ཞི་ན་ཀུན་གྱིས་ཚད་མར་འཛིན་པའི་དགེ་སློང་སྡེ་སྣོད་འཛིན་པ་ལ་རྩོད་པ་ཕུལ་
ཏེ་དེས་ཞི་བར་བྱེད་པའོ། ། བརྒྱད་པ་ནི། དེས་ཀྱང་མ་ཞི་ན་སུས་ཀྱང་བཀའ་ལས་འདའ་
བར་མི་ནུས་པའི་གནས་བརྟན་མཐུ་དང་ལྡན་པ་ལ་རྩོད་པ་ཕུལ་ཏེ་དེས་ཞི་བར་བྱེད་པ་སྟེ།
མདོར་ན་རྩོད་པ་དང་པོ་འདི་ཆོས་རྣམ་པར་གཏན་ལ་འབེབ་པའི་རྩོད་པ་ཞེས་ཀྱང་བྱ་སྟེ།
དངོས་པོའི་དེ་བཞིན་ཉིད་ལས་བརྩམས་ཏེ་འདི་ནི་ཆོས་དང་འདུལ་བ་ཡིན་ནོ། །འདི་ལས་
གཞན་པ་ནི་ཆོས་མ་ཡིན་ཞིང་འདུལ་བ་ཡང་མ་ཡིན་ནོ་ཞེས་མཐའ་སོ་སོར་བཟུང་སྟེ་རྩོད་པ་
ཡིན་པས་ན། རྒོལ་དང་ཕྱིར་རྒོལ་དང་
། གཟུ་བོ་དང་། དགེ་འདུན་སོགས། ཞི་བར་བྱེད་པ་
པོ་གོང་མ་གོང་མ་ལ་མཐུ་ཡི་ཁྱད་པར་ཞུགས་པས། འཐད་པའི་ཕྱོགས་ལུང་རིག་གིས་
བསྒྲུབས་ཤིང་། མི་མཐུན་པའི་ཕྱོགས་ལ་གནོད་བྱེད་བཀོད་ཅིང་འབབ་པས་ཞི་བར་འགྱུར་
བའོ། །དེས་ཀྱང་མ་ཞི་ན་བཞིར་ལོངས་པས་ཚུལ་ཤིང་བྲིམ་པར་བསྐོས་པའི་དགེ་སློང་གིས་
426



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ཆོས་ཀྱི་ཚུལ་ཤིང་ཡ་ཡོ་མེད་པ་སོགས་ཀྱི་ཁྱད་ཆོས་དང་ལྡན་པ་དང་། ཆོས་མིན་ཕྱོགས་པའི་
ཚུལ་ཤིང་དེ་ལས་ལྡོག་པ་ཉེ་བར་བཞག་ལ་དགེ་འདུན་མཐའ་དག་བསྡུས་ཏེ་ཕྱོགས་མང་
ཉུང་ལེགས་པར་བརྟགས་ཤིང་ཆོས་མིན་ཕྱོགས་པ་མང་ན་མི་འགྲིམ། ཆོས་ཕྱོགས་པ་མང་ན་
ལག་པ་གཡས་པས་ཆོས་ཀྱི་ཚུལ་ཤིང་བཟུང་སྟེ་འབྲིམ། ཆོས་མིན་ཕྱོགས་པ་ལ་དེའི་ཚུལ་
ཤིང་གོས་ཀྱིས་གཡོགས་ནས་ལག་པ་གཡོན་པས་བཟུང་སྟེ་འབྲིམ། དེ་ལྟར་བྱས་པ་ན་ཆོས་
ཀྱི་ཚུལ་ཤིང་ལེན་འདོད་པར་འགྱུར་བས་དེ་བྱིན་ལ་གྲལ་སྤོས་པ་སོགས་ཀྱི་སྒོ་ནས་དག་པ་
བྱིན་ཏེ། ཆོས་ཕྱོགས་པ་མང་བའི་ཐབས་ལ་ལེགས་པར་གཞོལ་བས་རྩོད་པ་ཆོས་ཀྱི་ཕྱོགས་
སུ་ཞི་བར་བྱའོ། ། །
རྩོད་པ་གཉིས་པ་ཞི་བྱེད་ནི། གཉིས་པ་སོགས་ཏེ། སྔར་གྱི་མངོན་སུམ་གྱི་འདུལ་
བའི་སྟེང་དུ། གླེང་ཡུལ་དེ་ལ་ལྟུང་བ་ཡེ་མ་བྱུང་བས་གཞི་མེད་པ་དང་། ལྟུང་བྱེད་ཙམ་བྱུང་
བ་ལ་ལྷག་མ་ལ་སོགས་པས་གླེང་བ་དང་། ཕྱིར་བཅོས་བྱས་ཟིན་པ་གསུམ་ལ་སོ་སོ་ནས་
བརྩམས་པའི་མ་བྱུང་བའི་ངོས་ནས་དག་པ་སྦྱིན་པའམ། ལྟུང་བ་གླེང་ནས་གསལ་པོར་མི་
དྲན་པ་ལ་དྲན་དུ་གཞུག་པའི་འདུལ་བ་སྦྱིན་ནོ། །སྨྱོ་བའི་སྐབས་སུ་བྱ་བ་མ་ཡིན་པ་བྱས་པ་
དག་ལ་ལྟུང་བ་གླེང་བར་བྱས་པས། དེས་སྨྱོ་བའི་གནས་སྐབས་ལས་གཞན་དུ་ལྟུང་བ་མ་
བྱུང་བར་ཤེས་ན་ཉེས་པ་མེད་པའི་ཚུལ་བཤད་པ་མྱོས་པའི་འདུལ་བ་སྦྱིན་ཞིང་། དེ་ཀུན་
གྱིས་དགེ་སློང་རང་བཞིན་དུ་གནས་པ་དང་འདྲ་བ་ལྟུང་བས་དག་པར་གོ་ན་རྩོད་པ་ཞིའོ། །
མངོན་སུམ་གྱི་འདུལ་བས་ཞི་བྱའི་རྩོད་པ་ནི། ཆོས་གཏན་ལ་འབེབ་པའི་རྩོད་པ་དང་།
དག་པ་སྦྱིན་པ་གཉིས་ཀྱི་ཞི་བྱའི་རྩོད་པ་ནི་ལྟུང་ཕྱིར་གྱི་རྩོད་པ་ཡིན་པས་ན། ཞི་བྱའི་རྩོད་
པ་གཉིས་པ་འདི་ལ་དང་པོ་དང་། གསུམ་པ་དག་འདྲེས་པ་ཆ་གཉིས་སུ་ཡོད་པའི་གོ་བ་
426



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གཙོ་ཆེའོ། ། །
རྩོད་པ་གསུམ་པ་ཞི་བྱེད་ནི། གསུམ་པར་སོགས་ཏེ། ལྟུང་ཕྱིར་གྱི་རྩོད་པ་འདི་ལ་
ནང་གསེས་ཀྱི་ཞི་བྱ་གསུམ་སྟེ། གང་ཟག་གཅིག་པུ་དང་འབྲེལ་པ་དང་། གང་ཟག་ཁ་ཡར་
དང་འབྲེལ་པ་དང་། དགེ་འདུན་མཐའ་དག་དང་འབྲེལ་པའོ། །དང་པོ་ནི་ལྟུང་བ་གླེང་
ཡུལ་དང་། གླེང་བ་པོ་གཉིས་ལས་གཞན་ལ་མ་འཕྲོས་ན། ཡུལ་གྱིས་ལྟུང་བ་བྱུང་བར་ཁས་
བླངས་པ་ཙམ་གྱིས་རྩོད་པ་རང་བཞིན་འགྱུར་བས། དེའི་རྗེས་ཐོག་ཏུ་ཕྱིར་བཅོས་བྱ་བ་
ཡིན་ཞིང་། གཉིས་པ་ནི། གླེང་ཡུལ་དང་། གླེང་བ་པོ་གཉིས་ཙམ་དུ་མ་ཟད་དགེ་འདུན་དུ་
གཏོགས་པ་འགའ་ཞིག་ཀྱང་དེའི་རྗེས་སུ་འབྲང་སྟེ། ཉི་ཚེ་བའི་རྩོད་པ་བྱུང་བ་ནི། རྩོད་པ་
དང་པོ་ལྟར་རྒོལ་བ་ལ་ཕྱིར་རྒོལ་གྱི་ཆོས་མཐུན་གྱི་ལན་གྱིས་མངོན་སུམ་དུ་ཞི་བར་བྱའོ། །
གསུམ་པ་ནི། ལྟུང་བ་གླེང་བ་ན་དེར་གནས་པའི་དགེ་འདུན་ཐམས་ཅད་ཕྱོགས་
གཉིས་སུ་གྱུར་པའི་རྩོད་པ་བྱུང་བ་ནི། ཕན་ཚུན་ཕྱག་བྱས་ཏེ་བཟོད་པར་གསོལ་བས་
ཐམས་ཅད་མཐུན་པར་རྩོད་པ་ཞིའོ། །འདི་ཉིད་ལ་རྩ་བཀྲམ་པ་ལྟ་བུ་ཞེས་བྱ་སྟེ། རྩ་སྔོན་
བཅད་པའི་ཚོགས་རྩེ་སྤྲད་དེ་བཀྲམ་པའི་དཔེས་བསྟན་པ་ཡིན་ནོ། །བཤགས་ཚུལ་འདིས་
ནི་གང་ཟག་དུ་མའི་ལྟུང་བ་དགེ་སློང་གཅིག་གིས་འཆོས་སུ་རུང་ལ། ཡུལ་ཡང་གང་ཟག་སྟེ་
གླེང་བ་པོའམ། བཤགས་བྱའི་ལྟུང་བ་རིགས་མཐུན་མ་བྱུང་བའི་དགེ་སློང་གཅིག་གམ་
གཉིས་ལའོ། །འོན་ཀྱང་ཚོགས་སུ་བཤགས་དགོས་པ་ཕམ་པའི་ཆར་གཏོགས་ཀྱི་སྦོམ་པོ་དང་།
དགེ་འདུན་ལྷག་མ་དང་། དེའི་ཆར་གཏོགས་པའི་སྦོམ་པོ་རྣམས་ནི་མ་གཏོགས་སོ། །སྤྱིར་ན་
ལྟུང་བ་གླེང་མཁན་ལུས་ངག་དག་སྟེ་དབང་པོའི་སྒོ་བསྡམས་ཤིང་། སྡེ་སྣོད་ཤེས་ལ་དགེ་
འདུན་གྱི་ནང་དུ་ཆོས་དང་འདུལ་བ་ལོག་པར་མི་སྟོན་ཅིང་། ལོག་པ་ཆོས་དང་འདུལ་བ་
427



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཉིད་དུ་མི་སྟོན་པའི་ཁྱད་ཆོས་གསུམ་དང་ལྡན་པ་རྣམ་པ་ཀུན་ཏུ་སྟེའདི་དང་གོང་དུ་སྨོས་
པའི་སྐབས་རྣམས་སུའང་གཅེས་པ་ཡིན་ནོ། །རྩོད་པ་བཞི་པའི་ཞི་བྱེད་ནི། བཞི་པར་
སོགས་ཏེ། བྱ་ཕྱིར་གྱི་རྩོད་པ་འདི་ལ་ནི། ཞི་བྱེད་ཀྱི་ཆོས་བདུན་ཀ་འཇུག་ཅིང་། དེ་དག་
ཚང་བས་ཞི་བྱེད་ཀྱི་དོན་འགྲུབ་པ་ཡིན་ནོ། །
གསུམ་པ་རྩོད་པ་ཞི་བའི་ཕན་ཡོན་ནི། དགོས་པ་སོགས་ཏེ། དེ་ལྟར་རྩོད་པ་ཞི་བྱེད་
ཀྱི་ཆོས་རྣམས་སྒྲུབ་པའི་དགོས་པ་དགེ་འདུན་ཐུགས་མཐུན་པས་འཇིག་རྟེན་གྱི་ཁམས་
ཐམས་ཅད་དུ་བདེ་སྐྱིད་འབྱུང་ཞིང་། ཐུབ་པའི་བསྟན་པ་དར་རྒྱས་འགྱུར་ཞིང་ཡུན་རིང་དུ་
གནས་པ་སྟེ། སོ་ཐར་གྱི་མདོར། དགེ་འདུན་མཐུན་པ་བདེ་བ་སྟེ། །མཐུན་པ་རྣམས་ཀྱི་
དཀའ་ཐུབ་བདེ། །ཞེས་སོགས་གསུངས་སོ། ། །
བདེ་བར་གནས་པའི་རྐྱེན་གྱི་ཡ་གྱལ་བསྟན་པ་ཡུན་རིང་དུ་གནས་པར་བྱ་བ་གནས་
མལ་གྱི་གཞི་ལ་དྲུག་སྟེ། དགེ་འདུན་སྤྱིའི་གཙུག་ལག་ཁང་བཞེངས་པའི་ཚུལ། དེ་ལ་རི་
མོའི་བཀོད་པ། གང་ཟག་གི་ཁང་པའི་ཁྱད་པར། གཙུག་ལག་ཁང་ལ་སྤྱོད་པའི་ལས་ཚན་
གྱི་རིམ་པ། བསླབ་ཚིག་གོང་མར་ཕྱག་བྱ་བའི་ཚུལ། སྟེང་དུ་རྒྱལ་མཚན་འཛུག་པ། ཞར་
བྱུང་གནས་མལ་གྱི་དགོས་པ་ཅུང་ཟད་སྨོས་པའོ། །དང་པོ་ནི། གནས་མལ་གཞི་ལ་
སོགས་ཏེ། གང་དུ་བྱ་བའི་ཕྱོགས་རྩོད་པ་ཅན་དང་། འཇིགས་པས་ཉམས་ང་བ་དང་། སྲོག་
ཆགས་དུ་མ་དང་བཅས་པ་དང་། ཚེར་མ་དང་ངམ་གྲོགས་ཅན་སོགས་མ་ཡིན་པའི་གཞི་
དག་པར། དགེ་འདུན་གྱིས་གནང་བའི་སྐབས་ཕྱེད་པའི་གང་ཟག་གིས་གཙུག་ལག་ཁང་
བརྩིགས་པར་བྱ་སྟེ། ལུང་ལས། ཚད་དང་ལྡན་པའི་ཁྲུ་ཕྱེད་དང་དོ་ནི་བདེ་བར་གཤེགས་
པའི་མཐོ་གང་སྟེ། ནང་རོལ་ནས་དེ་བཅུ་གཉིས་དང་བདུན་གྱི་ཚད་དོ། །ཞེས་གསུངས་པ་
428



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
མ་མཐའི་ཚད་ཡིན་གྱི། ཆེ་ཚད་དམིགས་བསལ་མ་གསུངས་པས་དེ་ཡན་ཆད་ཇི་ཙམ་
དགོས་པ་བློ་ཡིས་དཔྱད་དུ་རུང་བར་མཁས་པ་དག་གིས་གསུངས་སོ། །དེ་ལ་གཙུག་ལག་
ཁང་གི་དབྱིབས་གྲུ་བཞི་པ་བྱ་ཞིང་། ངོས་གསུམ་ནས་ཁྱམས་བཏགས་པ་ཡང་སྤྲོ་ན་བྱ་ཞིང་།
མདུན་དྲང་ཐད་ཀྱི་ངོས་སུ་སྒོ་ཁང་དང་། ངོས་གཅིག་གི་དབུས་སུ་སྟོན་པའི་དྲི་གཙང་ཁང་
བྱ་ཞིང་། གཞན་ཡང་རུང་ཁང་སྟེ་ཟས་འཚོད་པའི་ཁང་པ་དང་། དགེ་འདུན་རྣམས་དུ་བ་
མེད་པའི་མེ་ལ་བསྲོ་ཁང་དང་། ལག་མཛོད་དང་། སྤོང་ས་དང་། ཆུ་ཁང་དང་། འཆག་པའི་
ཁང་པ་སོགས་ཀྱང་བཤད་ཚོད་ཀྱི་མཚན་ཉིད་དང་ལྡན་པ་བྱ་ཞིང་། གཙུག་ལག་ཁང་གི་
དབུས་སུ་ཆོས་འཆད་པ་པོ་བཞུགས་པའི་སེང་གེའི་ཁྲི་གྲུ་བཞི་པ། སྟན་ནང་ཚངས་ཅན་བླ་
བྲེ་དང་བཅས་པ་བྱའོ། །
གཉིས་པ་བཞེངས་ནས་རི་མོའི་བཀོད་པ་བྱ་བའི་ཚུལ་ནི། སྒོ་ལ་སོགས་ཏེ། སྒོར་
གསང་བ་པའི་བདག་པོ་ལག་ན་རྡོ་རྗེ་རྡོ་རྗེ་དང་བེ་ཅོན་ཐོགས་པ་བྲི་ཞིང་། སྒོ་ཁང་དུ་སྲིད་
པའི་འཁོར་ལོ་ཆ་ལྔ་པ་བྲི་སྟེ། སྟེང་གི་ཆ་དུམ་བུ་གཉིས་སུ་བྱས་པའི་གཅིག་ལ་ལྷ་དང་ལྷ་མིན།
གཅིག་ལ་མིའི་གནས། འོག་གི་ཆ་དུམ་བུ་གསུམ་དུ་བྱས་པའི་དབུས་སུ་དམྱལ་བ། གཡས་
གཡོན་དུ་ཡི་དྭགས་དང་དུད་འགྲོའི་ཚོགས་བྲི། ཐམས་ཅད་ཀྱི་དབུས་སུ་ཉོན་མོངས་པའི་
ཀུན་འབྱུང་མཚོན་བྱེད་འདོད་ཆགས་ཕུག་རོན་དང་། ཞེ་སྡང་སྦྲུལ་གྱི་གཟུགས་གཉིས།
གཏི་མུག་ཕག་གི་ཁས་བཟུང་བ་སྟེ་ཉོན་མོངས་པ་དང་པོ་གཉིས། གཏི་མུག་ལས་བྱུང་བ་
མཚོན་ནོ། །མཐའ་སྐོར་ལ་ལས་ཀྱི་ཀུན་འབྱུང་གི་དབང་གིས་བྱུང་བའི་རྟེན་འབྲེལ་ཡན་
ལག་བཅུ་གཉིས་མཚོན་བྱེད་ནི། མ་རིག་པ་རྒན་མོ་ལོང་བ་ལྟ་བུ། འདུ་བྱེད་རྫ་མཁན་ལྟ་བུ།
རྣམ་པར་ཤེས་པ་སྤྲེའུ་ལྟ་བུ། མིང་གཟུགས་གང་ཟག་གྲུར་ཞུགས་པ་ལྟ་བུ། སྐྱེ་མཆེད་གྲོང་
429



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སྟོང་ལྟ་བུ། རིག་པ་སྐྱེས་ཕོ་མོ་འོ་བྱེད་པ་ལྟ་བུ། ཚོར་བ་མིག་ལ་མདའ་ཟུག་པ་ལྟ་བུ། སྲིད་
པ་ཆང་འཐུང་བ་ལྟ་བུ། ལེན་པ་སྤྲེའུ་ཤིང་ཐོག་ལེན་པ་ལྟ་བུ། སྲིད་པ་བྱ་སྒོ་ང་ལ་གབ་པ་ལྟ་བུ།
སྐྱེ་བ་བཙའ་བ་ལྟ་བུ། ཤི་བ་སྐྱེས་བུ་ཤི་བའི་རོ་ལྟ་བུ་བྲི་ཞིང་། དེ་ཐམས་ཅད་ཀྱང་མི་རྟག་པ་
སྲིན་པོའི་གཟུགས་ཀྱི་ཁས་བཟུང་བ་བྲི། འགོག་བདེན་མཚོན་བྱེད་ནི། སྟེང་དུ་འཁོར་ལོ་
དཀར་པོ་སངས་རྒྱས་ཀྱི་ཕྱག་མཛུབ་ཀྱིས་སྟོན་པ་བྲི་སྟེ། ཁ་དོག་དཀར་བ་ནི་གནོད་པ་དང་
རྐྱེན་ཐམས་ཅད་དང་བྲལ་བ་མཚོན་ལ། སངས་རྒྱས་ཀྱིས་སྟོན་པ་ནི་དེ་ཐོབ་པ་སངས་རྒྱས་
ལ་རག་ལས་པ་མཚོན་ནོ། །ལམ་བདེན་གྱི་མཚོན་བྱེད་ནི། སྲིད་པའི་འཁོར་ལོའི་སྟེང་དུ་
བརྩམས་པར་བྱ་ཞིང་འབྱུང་བར་བྱ། ཞེས་སོགས་གློ་ཀ་གཉིས་བྲི་བར་བྱེད་པའོ། །
དབུས་ཀྱི་དྲི་གཙང་ཁང་དུ་བསྟན་པའི་གཙོ་བོ་ཐུབ་པའི་དབང་པོ་སློབ་མའི་མཆོག་
ཟུང་དང་བཅས་པ་དང་། ཁྱད་པར་བཀའ་གདམས་པའི་ཕྱག་སྲོལ་ལྟར་བྱམས་མགོན་མ་
བྱོན་གྱི་བར་དུ་བསྟན་པ་མི་ཉམས་པར་སྐྱོང་བ་ཞལ་གྱིས་བཞེས་པའི་གནས་བརྟན་ཆེན་པོ་
བཅུ་དྲུག་བྲི་བའམ་འབུར་སྐུ་བཞུགས་ཤིང་། སྒོར་གནོད་སྦྱིན་ལག་ན་མེ་ཏོག་གི་ཕྲེང་བ་
ཐོག་པ་བྲི། གཙུག་ལག་ཁང་གི་དངོས་གཞིའི་ཁོ་ར་ཁོར་ཡུག་ཏུ་ཐམས་ཅད་སྒྲོལ་དང་ཟླ་
འོད་ལ་སོགས་པ་ཐུབ་པའི་སྔོན་གྱི་སྐྱེས་རབས་རྣམས་བྲི་ཞིང་། སྤོད་སར་གནས་བརྟན་གྱི་
གྲལ་དག་བྲི་སྟེ། ཚིག་ལེར། ཀུན་ནས་འདུ་བའི་ཁང་པར་ནི། །བརྟུལ་ལྡན་རྒན་ཞིང་རྒན་
པ་རྣམས། །ཆོས་དང་མངོན་བརྗོད་འཆད་པ་ནི། །བྱེད་པ་མངོན་པར་གནས་པ་བྲི། །ཞེས་
པའི་ཚུལ་ཅན་ནོ། ། ལག་མཛོད་ཀྱི་སྒོར་གནོད་སྦྱིན་ལག་ན་མྱུ་གུ་ཐོགས་པ་བྲི་བར་
གསུངས་པ་དང་། ཚིག་ལེར། མཛོད་སྒོར་གནོད་སྦྱིན་ཆེན་པོ་ནི། །ལག་ན་རིན་ཆེན་མྱུ་
གུའི་མིང་། །ཁ་ནས་རིན་ཆེན་མང་སྐྱུག་པ། གསེར་གྱི་བུམ་བཟང་ཐོགས་པའོ། །ཞེས་པ་
43



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གཉིས་དོན་གཅིག་གམ་སྙམ་སྟེ་རིན་ཆེན་མྱུ་གུ་ཞེས་པ་ནེའུ་ལེ་ལ་བཞེད་པའང་ཡོད་པས་
སོ། །ཟས་ཀྱི་ཁང་པར་གནོད་སྦྱིན་ལག་ན་བཟའ་བ་དང་བཅས་པ་ཐོགས་པ་དག་དང་།
བསྲོ་ཁང་དུ་གནོད་སྦྱིན་མྱུ་གུ་དང་བུམ་པ་ཐོགས་པ་དང་། མེ་ཁང་དུ་གྲུལ་བུམ་མེ་སྦོར་བ་
དང་། གྲུལ་བུམ་གྱི་བུ་མོ་བྱི་དོར་དང་མེ་སྦོར་བ་དང་། སྦྱིན་བདག་མར་མེ་ཐོགས་པ་དང་
ལྷའི་ཕོ་ཉ་དག་བྲིའོ། །ཆུའི་ཁང་པར་ཀླུ་ལག་ན་བུམ་པ་ཐོགས་པ་རྒྱན་གྱིས་བརྒྱན་པ་དང་།
ཀླུའི་བུ་མོ་ཆུ་འབྲིམ་པ་དང་། ནད་པའི་རུང་བའི་ཁང་པར་དེ་བཞིན་གཤེགས་པ་ནད་པའི་
རིམ་གྲོ་མཛད་པ་དང་། བཤང་གཅིའི་སྐྱབས་སུ་དུར་ཁྲོད་དང་ཀེང་རུས་བྲི་ཞིང་། གང་ཟག་
གི་གནས་ཁང་དག་ཏུ་འང་ཀེང་རུས་དང་བཅས་པའི་དུར་ཁྲོད་བྲི་བ་ཚིག་ལེར་གསུངས་སོ། །
དེ་ལྟ་བུའི་ཁྱམས་དང་ཁང་བཟང་དུ་མེ་དང་དུད་པ་མི་བྱ་ཞིང་། ཉིན་རེ་བཞིན་ཕྱག་དར་བྱེད་
པའི་ཁང་སྐྱོང་བསྐོའོ། །
གསུམ་པ་གང་ཟག་གི་ཁང་པའི་ཁྱད་པ་ནི། གང་ཟག་སོ་སོའི་སོགས་ཏེ། མ་ཐ་
འདུག་པ་དང་། འཆགས་པ་དང་། ཉལ་བ་དང་། འགྲེང་བ་སྟེ་སྤྱོད་ལམ་བཞིཤོང་བ་ནས་
བཟུང་། ཡ་ཐ་སྔར་གྱི་ཚད་དེ་དེ་ལས་ཐལ་ན་དགེ་འདུན་ལྷག་མའི་ལྟུང་བས་རེག་པ་ཉིད་
དོ། །དེ་དག་ནི་ཁང་པ་ལ་བརྟེན་པའི་དབང་དུ་མཛད་ནས་གསུངས་པ་ཡིན་གྱི། གཞན་དུ་
ན་སྟེ་སྦྱང་པའི་ཡོན་ཏན་ལྷུར་ལེན་པས་ནི་གདམས་ངག་བརྗོད་པའི་སྐབས་བཞིན་ཤིང་
དྲུང་དང་། བས་མཐའ་དང་། དུར་ཁྲོད་ཀྱི་གནས་ལ་བརྟེན་ནས་ཚུལ་ཁྲིམས་དག་ཅིང་།
ཐོས་བསམ་སྒོམ་གསུམ་ལ་འབད་པས་རྒྱུད་སྨིན་པར་བྱ། གལ་ཏེ་ཡོན་ཏན་དེ་དག་དང་
ལྡན་པའི་སྟེང་དུ་གནས་ལ་ཞེན་པ་མི་སྐྱེ་ཞིང་། དཀའ་ཚེགས་ཀྱིས་མ་སྒྲུབ་པར་རྙེད་ན་ཁང་
བཟང་དང་། ཁང་བརྩེགས་ཁང་མིག་ལྔ་བརྒྱ་པ་ཡང་ལོངས་སྤྱོད་དུ་རུང་སྟེ་འདོད་པ་བསོད་
431



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཉམས་དང་། ངལ་ཞིང་དུབ་པའི་མཐའ་གཉིས་ཀ་བསལ་བ་གོས་ཀྱི་གཞིའི་སྐབས་དང་
འདྲ་བས་སོ། །
བཞི་པ་གཙུག་ལག་ཁང་ལ་སྤྱོད་པའི་ལས་ཚན་གྱི་རིམ་པ་ནི། ཀུན་དགའ་ར་བར་
སོགས་ཏེ། དེར་དགེ་འདུན་དང་ཚུགས་ཏེ་བསྒྲིགས་ལ་སྤྱོད་པའི་ལས་ཚན་ལ་གནས་ཁང་
ལ་བསྐོ་བ་ནས་སྒེའུ་ཆུང་བསྲུང་བའི་བར་གྱི་བཅོ་བརྒྱད་པོ་ཐམས་ཅད་ཀྱང་། དགེ་འདུན་
གྱིས་སྤྲོ་བར་བྱས་ཏེ་གསོལ་བ་གཉིས་ཀྱི་ལས་ཀྱིས་བསྐོས་ལ་བཞག་པའོ། །བཅོ་བརྒྱད་པོ་
གང་ཞེ་ན། གནས་ཁང་ལ་བསྐོ་བ་དང་། ཟས་ལ་དང་། ཐུག་པ་འབྲིམ་པ་ལ་དང་། བག་
ཚོས་འབྲིམ་པ་ལ་དང་། ཤིང་ཏོག་འབྲིམ་པ་ལ་དང་། པར་བུར་འབྲིམ་པ་ལ་དང་། སྣོད་
སྤྱད་འདྲུབ་པ་ལ་དང་། དབྱར་གྱི་རས་ཆེན་འགྱེད་པ་ལ་བསྐོ་བ་དང་། དེ་སྦེད་པ་ལ་བསྐོ་བ་
གཉིས་གཅིག་ཏུ་བྱས་པ་དང་། སྲ་བརྐྱང་འདིང་བ་ལ་བསྐོ་བ་དང༌། དེ་སྦེད་ལ་བསྐོ་བ་
གཉིས་ཀྱང་གཅིག་སྟེ་འདིང་བ་པོ་ཤི་ན་ཕྱི་མ་བསྐོ་བ་ཡིན་པས་སོ། །དེ་བཞིན་དུ་གོས་
འགྱེད་པ་དང་སྦེད་པ་ལ་བསྐོ་བ་གཅིག་ཏུ་བྱས་པ་དང་། མངག་གཞུག་པ་བསྐོ་བ་དང༌།
སྡེར་སྤྱད་འབྲིམ་པ་བསྐོ་བ་དང་། ཆུའི་ཞལ་ཏ་པ་ལ་བསྐོ་བ་དང་། མཛེས་ཆོས་པ་ལ་བསྐོ་
བ་དང་། དགེ་འདུན་རྣམས་སྤྱོད་ལམ་མི་མཛེས་པ་མཐོང་ན་སེ་གོལ་གྱི་སྒྲ་སྔོན་དུ་བཏང་ནས་མཛེས་པ་ལ་སྦྱར་བའོ། །
བང་རིམ་གྱི་ཞལ་ཏ་བ་ལ་བསྐོ་བ་དང་། དགེ་འདུན་ཟས་ལ་ལོངས་སྤྱོད་པ་ན་མཆོད་རྟེན་གྱི་བང་རིམ་སོགས་
ལ་འབབ་པའི་བྱ་དང་བྱིའུ་སོགས་ཀྱིས་འཚེ་བ་བཟློག་པའོ། །གནས་མལ་འབོག་པ་ལ་བསྐོ་བ་དང་། དེའི་
བྱི་དོར་འབོག་པ་ལ་བསྐོ་བ་དང་། སྒེའུ་ཆུང་བསྲུང་བ་ལ་བསྐོ་བ་རྣམས་སོ། །དགེ་འདུན་ལ་རུང་
བའི་ཤ་དང་བཅས་པའི་ཟས་འབྲིམ་པ་མ་དད་པའི་ཁྱིམ་པ་སོགས་འོང་དུ་མི་གཞུག་པའོ། །
ལྔ་པ་བསླབ་ཚིག་གོང་མར་ཕྱག་བྱ་བའི་ཚུལ་ནི། བསླབ་ཚིག་འོག་མ་སོགས་ཏེ།
!
432



སྡོམ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བསླབ་པའི་ཚིག་འོག་མར་གྱུར་པ་དགེ་ཚུལ་གྱིས་གོང་མ་དགེ་སློང་ལ་ཕྱག་བྱ་ཞིང་། དགེ་
ཚུལ་མས་དགེ་སློབ་མ་ལ་ཕྱག་བྱ། དེ་གཉིས་ཀས་དགེ་སློང་མ་ལ་ཕྱག་བྱ་བ་དང་། བསླབ་
ཚིག་མཉམ་ན་བསླབ་པ་བླངས་པའི་དུས་ཀྱི་རྒན་པ་ལ་ཕྱག་བྱ་སྟེ། ལོ་ཟླ་ཚེས་གྲངས་ཉིན་
མཚན་གྱི་ཆ་ཙམ་དུ་མ་ཟད་གྲིབ་ཚོད་ཐུར་མ་སོར་རེ་ཙམ་གྱིས་ཀྱང་ཁྱད་འཇོག་པར་
གསུངས་སོ། །བུད་མེད་བསླབ་དུས་རྒན་པར་གྱུར་ཀྱང་། སྐྱེས་པ་བསླབ་ཚིག་ནང་མཐུན་
པ་ལ་ཕྱག་བྱ་བར་འོས་ཏེ། དགེ་ཚུལ་མས་དགེ་ཚུལ་ལ་ཕྱག་བྱ་ཞིང་། བུད་མེད་ཀྱི་རྟེན་
གསུམ་ཀས་དགེ་སློང་ལ་ཕྱག་བྱ་བ་དང་། སྐྱེས་པའི་རྟེན་གཉིས་ཀྱིས་ཕར་ཕྱག་མི་བྱ་བ་ནི་
མཚན་མི་མཐུན་པའི་ཁྱད་པར་རོ། །
དམིགས་བསལ་གཞན་ན་གནས་པ་དགེ་སློང་ཡིན་པར་གྱུར་ཀྱང་དགེ་སློང་མ་རང་
བཞིན་དུ་གནས་པས་ཕྱག་བྱ་མི་རུང་ལ། དགེ་སློང་རང་བཞིན་དུ་གནས་པ་ཡིན་ཀྱང་བློས་
ཕབ་སྟེ་ཉལ་བ་དང༌། ཏིང་ངེ་འཛིན་ལ་སྙོམས་པར་འཇུག་པ་དང་། བྱ་བས་བྲེལ་བ་དང་།
སེམས་གཞན་དུ་གཡེངས་པ་དང་། རྒྱབ་ཀྱིས་ཕྱོགས་པ་དང་། ཁྱིམ་གཞན་སྟེ་ཁྱིམ་པའི་
ནང་དུ་གནས་པ་དང་། ཟས་ཀྱི་གྲལ་དུ་འདུག་པ་ལ་དགེ་སློང་མ་སོགས་སུས་ཀྱང་ཕྱག་མི་
བྱ་ལ་མཁན་པོ་དང་སློབ་དཔོན་ཚུལ་ཁྲིམས་ཉམས་པར་གྱུར་ཀྱང་སྔར་གྱི་སློབ་མས་ཕྱག་
བྱ་ཞིང་། སྤགས་པ་སྟེ་བཟའ་བཏུང་ལ་སྤྱོད་པའི་སྐབས་སོགས་དང་། གཅེར་བུར་གནས་
པ་དང་། དེས་མཚོན་གོས་གཅིག་བ་ལ་ཕྱག་མི་བྱ་ཞིང་། དེ་དག་གིས་ཀྱང་གཞན་ལ་ཕྱག་
མི་བྱའོ། །སྤྱིར་འདིར་བསྟན་པའི་ཕྱག་གི་ངོ་བོ་ནི་རྣམ་པ་གཉིས་ཏེ། པུས་མོའི་ལྷ་ང་གཉིས།
ལག་མཐིལ་གཉིས། མགོ་བོ་སྟེ་ཡན་ལག་ལྔ་ས་ལ་རེག་པས་འཚལ་བ་དང་། ཡུལ་གྱི་སྐྱིད་
པ་ལ་འཁྱུད་དེ་མགོ་བོས་རྐང་པ་ལ་གཏུགས་པའི་ཕྱག་གང་རུང་ངོ༌། །
433



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དྲུག་པ་མཆོད་རྟེན་དང་ཀུན་དགའ་ར་བ་ལ་རྒྱལ་མཚན་འཛུག་པ་ནི། མཆོད་རྟེན་
དང་ནི་སོགས་ཏེ། ཕྱག་བྱ་བའི་ཡུལ་མཆོད་རྟེན་ལ་གཙང་ཁང་ཅན་དང་། ཀ་བ་ལྟ་བུ་སྟེ་
གཉིས་སུ་གསུངས་པའི་ཕྱི་མ་ལ་དྲུང་དུ་དང་། སྔ་མ་དང་གཙུག་ལག་ཁང་གི་སྟེང་རྒྱལ་
མཚན་འཛུག་པར་བྱ་སྟེ། སེང་གེའི་རྒྱལ་མཚན་དང་། ཆུ་སྲིན་གྱི་རྒྱལ་མཚན་དང་། ཀླུའི་
རྒྱལ་མཚན་དང་། ཁྱུ་མཆོག་གི་རྒྱལ་མཚན་སྟེ་རྣམ་པ་བཞིར་ཡོད་པར་གསུངས་སོ། །ཞར་
བྱུང་གནས་མལ་གྱི་དགོས་པ་ཅུང་ཟད་བཤད་པ་ནི། དེ་ལྟར་སོགས་ཏེ། གོང་དུ་བཤད་པ་
དེ་ལྟ་བུའི་གཙུག་ལག་ཁང་དང་ཁང་ཕྲན་ལ་སོགས་པ་སྟོན་པས་གནང་བའི་ཚད་དང་
དབྱིབས་ཇི་ལྟ་བ་བཞིན་བསྐྲུན་ན་ཡོན་གྱི་བདག་པོའི་རྒྱུད་ལ་བསོད་ནམས་རྒྱ་ཆེན་པོ་
བསྐྱེད་ཅིང་། དགེ་འདུན་རྣམས་བག་ཕེབ་པར་གནས་པས་བྱ་བ་ཆོས་སྤྱོད་ཀྱི་འཁོར་ལོ་དང་།
ཀློག་པ་ཐོས་བསམ་གྱི་འཁོར་ལོ་དང་། སྤོང་བ་བསམ་གཏན་གྱི་འཁོར་ལོ་སྟེ་འཁོར་ལོ་
གསུམ་གྱིས་ཐུབ་བསྟན་རིན་པོ་ཆེ་ཡུན་རིང་དུ་གནས་པར་སྐྱོང་བའི་དགོས་པ་ཡོད་དོ་ཞེས་
པའི་དོན་ཏེ་ལེའུ་གཉིས་པའི་རྣམ་པར་བཤད་པ་བསྟན་ཟིན་ཏོ། །ལེགས་གསུངས་མ་ལ་ཡ་
རི་ནས་བཏུས་པའི། །བསླབ་ཚོགས་གོདྷིཥཡི་ཕུར་མ་འདི། །ཐར་འདོད་ཡོངས་ཀྱི་སྙིང་གི་
གདུང་སེལ་དང་། །ཐུབ་དབང་བསྙེན་པའི་སྤོས་ཀྱི་ཁང་བརྩེགས་འགྱུར། །ལེའུའི་མཇུག་
བསྡུ་བ་ནི་ཡོངས་རྫོགས་བསྟན་པའི་ཉམས་ལེན་ཞེས་སོགས་ཏེ་གོ་སླའོ།། །།
434

༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN7099
ImageGroup:
ISBN:
13CN7117
n/a
LCCN:
n/a
Title:
རིས་མེད་ཆོས་རིག་གཏེར་མཛོད་ལས།
ཐེངས་གཉིས་པ་དང་གསུམ་པ།
|ris med chos rig gter mdzod las/_thengs gnyis pa dang gsum pa/
to-be-supplied
Author:
to-be-supplied
Descriptor:
Original Publication:
Place:
Publisher:
Date:
n/a
Volume:
20
Total Volumes:
TBRC Pages:
Introductory Pages:
Text Pages:
Scanning Information:
n/a
Ina
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



དཀར་ཆག་
ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །....... 1
ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་
སྤྲིན་ཕུང་། ..
ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་
བ་དན།
.........…......
.....-103
....200



༄༅། །ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་
མཛོད་ཀྱི་ལྡེ་མིག་བཞུགས་སོ། །
གང་ཞིག་སྒེག་སོགས་མཆོག་ཏུ་བདེ་བའི་གར། །རྨད་བྱུང་བྱེ་བ་བརྒྱ་ཡི་རོལ་པ་ཅན། །
ཧེ་རུ་ཀ་དཔལ་མངའ་བདག་ལོ་ཙཱ་བ། །བདག་མེད་ལྷ་མོའི་ཞབས་བཅས་ཕྱག་འཚལ་ལོ། །དེ་
ཚུལ་མཐའ་ཡས་རིས་མོར་སུ་ཡི་ནུས། །སྔར་བྲིས་མཐོང་ཐོས་གཞིར་བཅས་ཅུང་ཟད་ཙམ། །
རང་གཞན་མོས་པ་སྤེལ་ཕྱིར་འདིར་དགོད་དེ། །འདི་ནི་མཐོང་ཐོས་དྲན་རེག་བདེར་བྱེད་
པའོ། །
བྱང་ཆུབ་སེམས་དཔའ་ཆེན་པོ་བློ་གྲོས་རིན་ཆེན་གྱི་རྣམ་པར་འཕྲུལ་པ།བདག་ཉིད་
ཆེན་པོ་ལོ་ཙཱ་བ་འདི་ནི། རྒྱུད་སྡེ་རབ་འབྱམས་རྒྱ་མཚོའི་དབང་ཕྱུག་རྒྱལ་བ་རྡོ་རྗེ་འཆང་
ཆེན་པོ་དངོས་སུ་གྲུབ་ཀྱང་། གདུལ་བྱའི་དབང་གིས་སྤྲུལ་པ་དང་ཡང་སྤྲུལ་གྱི་རྣམ་པ་ཐ་
མལ་གྱི་སྤྱོད་པ་དང་རྗེས་སུ་མཐུན་པར་མཛད་དེ། དེ་ཡང་འཛམ་བུའི་གླིང་གི་བྱང་ངོས།
བོད་ཡུལ་ཁ་བ་ཅན་གྱི་ལྷོ་ཕྱོགས། ལྷོ་བྲག་ཆུ་ཁྱེར་ཞེས་བྱ་བ་ཡོན་ཏན་མང་པོ་དང་ལྡན་
པར། ཡབ་མར་པ་དབང་ཕྱུག་འོད་ཟེར་དང་། ཡུམ་རྒྱ་མོ་འོད་ཟེར་ཞེས་བྱ་བའི་སྲས་སུ་སྐུ་
འཁྲུངས་ཏེ། གཟུགས་བྱད་བཟང་ཞིང་མཛེས་ལ། ལྟ་ན་སྡུག་པ། མཚན་བཟང་པོ་རྣམས་
དང་ལྡན་པ། མཐོང་བ་ཙམ་གྱིས་ཐམས་ཅད་ཀྱི་ཡིད་འཕྲོག་པ་དབང་པོ་རྣམས་དག་ཅིང་
གསལ་ལ་བློ་ཤིན་ཏུ་རྣོ་བས་མཚན་ཡང་བློ་གྲོས་ཞེས་བྱ་བར་གྲགས་སོ། །བྱིས་པའི་དུས་ཀྱི་



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
རྩེད་མོའི་བྱེ་བྲག་རྣམས་ཀྱང་། དགོན་པ་དང་། དབེན་ཁང་དང་། གསུང་རབ་ཀྱི་རྩིག་པ་
དང༌། དཀྱིལ་འཁོར་དང་། གཏོར་མ་དང་། ཆོས་བཤད་སྒོམ་པ་ལ་སོགས་པ་རྩེད་མོའི་
རྣམ་པར་སྣང་བའི་ཆོས་ཀྱི་སྤྱོད་པས་བྱིས་པ་ཟླ་བོ་རྣམས། ཡང་དག་པའི་ལམ་ལ་སྦྱོར་ཞིང་
དོན་མཛད་དེ། དགུང་ལོ་བཅུ་གཉིས་ལོན་པ་ན་སྔགས་རྙིང་མའི་སློབ་དཔོན་ཞིག་ལ་
བརྟེན་ཏེ། སློབ་གཉེར་མཛད་པ་ལས། འབྲི་ཀློག་ལ་སོགས་པ་ཡོན་ཏན་མང་པོ་ཐུགས་སུ་
ཆུད་ཅིང་། གནས་སྐབས་སུ་འཇིག་རྟེན་གྱི་ཆོས་ལ་ཞེན་པ་བཟློག་པའི་ཕྱིར། ཅུང་ཟད་
རྩུབ་པའི་སྤྱོད་པ་མཛད་དེ། དེའི་ཚེ་ཡབ་ཡུམ་གཉིས་ཀྱིས་ཀྱང་ཆོས་ལ་བསྐུལ་ཞིང་།
འཇིག་རྟེན་གྱི་དྲན་སྣང་ཐམས་ཅད་སྒྱུ་མ་ལྟ་བུར་ངེས་ནས། གྲོགས་པོ་ཞིག་ལ་གྲོས་བྱས་ཏེ།
ང་ནི་འཁོར་བའི་སྡུག་བསྔལ་འདི་ལ་ཡིད་འབྱུང་བ་ཞིག་བྱུང་། འོ་སྐོལ་གཉིས་ལ་སྔར་
དངོས་པོ་དེ་ཙམ་ཡོད་པ་ཡང་། གློ་བུར་དུ་མེད་པར་སོང་། ང་ལ་ཐམས་ཅད་དགའ་བར་
ཡོད་པ་ཡང་དེང་སང་ཀུན་གྱིས་འབར་ཞིང་གཤེ། ལར་འཇིག་རྟེན་འདིའི་ཟས་ནོར་ཐམས་
ཅད་སྒྱུ་མའི་རང་བཞིན། དྲན་སྣང་ཐམས་ཅད་གློ་བུར་མི་རྟག་པར་འདུག་པ། ངེད་རང་
གྲོགས་མཆེད་གཉིས། ཚེ་འདི་ཕྱི་ཐམས་ཅད་ལ་ཕན་པའི་ཆོས་ཤིག་བྱ་དགོས། དེ་ཡང་
ཆོས་ཀྱི་བྱུང་ཁུངས་ཡིན་པས་རྒྱ་གར་དུ་འགྲོ། ལོ་ཙཱ་སློབ་བོ་ཞེས་གསུངས་པས། གྲོགས་
པོས་ཀྱང་དེ་ལྟར་བྱའོ་ཞེས་ཟེར་ནས། རྒྱ་གར་དུ་འགྲོ་བར་གྲོས་བཅད་དོ། །
དེར་རྗེ་བཙུན་གྱི་ཁུ་བོ་ཕྱུག་པོ་གཅིག་ཡོད་པ་ལ། ང་རྒྱ་གར་དུ་ཆོས་ཉན་དུ་འགྲོ་ལོ་
ཙཱ་མཁས་པ་ཞིག་བྱེད་པ་ཡིན་གསུངས་པས། ཁུ་བོ་ན་རེ། ཁྱོད་རང་ཡུལ་གྱི་སོ་ནམ་མི་ཡོང་
པ་ལ། རྒྱ་གར་དུ་འགྲོ་བ་དང་ལོ་ཙཱ་སློབ་པ་ཨེ་ཡོང་ངམ་ཞེས་ཟེར་བ་ལ། ངས་ཅིས་ཀྱང་རྒྱ་
གར་དུ་འགྲོ་ཞིང་ཆོས་སློབ་པ་ཡིན་གསུངས་པས། དེ་ལྟ་ན་ཡུལ་འདི་དག་ཀྱང་ཁྱོད་བདག་
ཏུ་འཇུག་པ་ཡིན་ཞེས་ཆད་བྱས། དེ་ནས་གྲོགས་པོ་དེ་ཉེ་བ་གཅིག་གིས་བཤོལ་དེ་མ་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
ཐེངས། རྗེ་བཙུན་ལ་ཡབ་ཡུམ་གྱིས་ཤོག་གུ་མང་དག་ཅིག་དང་། གསེར་ཞོ་གཅིག་བྱིན། ནེ་
ནེ་དང་སྲིང་མོ་གཉིས་ཀྱིས་གསེར་ཞོ་གཅིག་བྱིན། དེ་དག་ཁྱེར་ནས་བྱོན་པ་ལས། ཉང་
སྟོད་རྩིས་ཀྱི་ལྷ་ཁང་དུ་ཕེབས་ཏེ་བཞུགས་ཙ་ན། གཡོག་འགའ་དང་བཅས་པའི་པཎ་ཆེན་
ཞིག་ཟས་ནོར་མང་པོ་བཀལ་ཏེ་བྱུང་། དེ་ན་རེ། ཁྱོད་སུ་ཡིན་གར་འགྲོ་ཟེར་བ་ལ། ང་ལྷོ་
བྲག་པ་ཞིག་ཡིན་རྒྱ་གར་དུ་སློབ་གཉེར་ལ་འགྲོ་བྱས་པས། ཁོ་ན་རེ། འོ་ན་ཁྱོད་ལ་གསེར་
ཅི་ཡོད་ཟེར། གསེར་མེད་གསུངས་པས། རྒྱ་གར་དུ་གསེར་དགོས། གསེར་མེད་ན་ཆོས་མི་
ལོབས་ཟེར། རྗེ་བཙུན་གྱིས་ལོབས་ཀྱང་མ་ལོབས་ཀྱང་འགྲོ་བྱས་ནས་གཟིམ་ཙ་ན། པཎ་
ཆེན་དེ་གཉོས་ལོ་ཙཱ་ཡིན་པར་འདུག་སྟེ་ཇ་དྲངས་ཤིང་སྤྲོ་བ་བསྐྱེད་ནས་འགྲོགས་ཏེ་བྱོན་ནོ། །
མང་ཡུལ་གུང་ཐང་དུ་ཕེབས་ཙ་ན།མར་པའི་རྗེ་བོ་རྙི་བ་རྣལ་འབྱོར་པ་ཆེན་པོ་བྱ་བ་
སྣང་བས། བོད་དུ་ཚུར་མ་ཕྱིན་གྱི་བར་ལ་གཅིག་གིས་གཅིག་མི་གཏོང་བའི་ཆད་བྱས་ཏེ་
བྱོན་པ་ལས། བལ་ཡུལ་མཐིལ་དུ་བྱོན་པ་ལས། བལ་པོའི་རྒྱལ་པོ་གཅིག་དང་། རྒྱ་གར་
རྒྱལ་པོ་གཅིག་འཁྲུག་པས། ལམ་ཆད་དེ་ཡུན་རིང་དུ་བལ་པོར་བཞུགས། ཉིན་གཅིག་གི་ཚེ།
ལུང་པའི་ཕུ་ན་དགོན་པ་ཞིག་སྣང་བ་ལ། རྣལ་འབྱོར་པ་དང་། འབའ་རི་མ་མང་པོ་ཆོས་
ཉན་དུ་འགྲོ་ཞིང་འདུག །ཡ་གི་ན་སུ་ཡོད་པ་ཡིན་ཞེས་དྲིས་པས། རྒྱ་གར་གྱི་གྲུབ་ཐོབ་བླ་
མ་ནཱ་རོ་པ་ཆེན་པོའི་སློབ་མ། བལ་པོ་སྤྱི་ཐེར་བ་དང་། བླ་མ་པཎྜེ་བ་གཉིས་བཞུགས་པ་
ཡིན། གསང་སྔགས་ཟབ་མོའི་རྒྱུད་སྡེ་སྟོན་ཅིང་ཡོད་ཟེར་བ་ལ། རྗེ་བཙུན་ནཱ་རོ་པའི་མཚན་
ཐོས་པ་ཙམ་གྱིས་དད་པ་བསམ་གྱིས་མི་ཁྱབ་པ་སྐྱེས་ཏེ། གཉོས་ལ་ཆོས་ཉན་དུ་འགྲོའི་
བྱས་པས། དེ་རུང་ཟེར་ཏེ་ཕྱིན་ཙ་ན། བལ་པོ་གཅིག་ན་རེ། བོད་འདི་ཀུན་དབང་བསྐུར་མ་
བྱས་པ་ལ་ཆོས་ཉན་དུ་བཏུབ་བམ་ཟེར་བ་ལ། གཅིག་ན་རེ་བ་གླང་དང་འདྲ་མི་གོ་ཟེར་
བས། གཉོས་ལོ་ཙཱ་ཁྲོས་ཏེ། ང་རྒྱ་གར་གྱི་པཎྜི་ཏ་ཉི་ཟླ་ལྟ་བུ་ལ་ཆོས་ཉན་པ་ཡིན་ཟེར་ནས་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཆོས་ཉན་དུ་འགྲོར་མ་འདོད། རྗེ་བཙུན་གྱིས་འཕྲལ་སྐད་མཁྱེན་ཏེ་གསན་པས། ཀྱེའི་རྡོ་རྗེ་
འཆད་ཅིང་འདུག་པ་ལ་ཉིན་རེ་བཞིན་གསན། དབང་སྐུར་མཛད་པས་དབང་བསྐུར་ཡང་
ཐོབ། ཐུགས་རབ་དང་ལྡན་པས་སྒྲ་བཟང་པོར་མཁྱེན། དེ་ནས་རྒྱ་གར་དུ་འགྲོ་བའི་དངོས་
པོ་འདྲ་བཙལ་དགོས་སྙམ་ནས། གཙང་ལ་སྟོད་དུ་བྱོན་པའི་ཚེ། མྱུ་གུ་ལུང་དུ་ཕེབས་ཙ་ན།
འབྲོག་མི་ལོ་ཙཱ་རྒྱ་གར་ནས་ཚུར་བྱོན་པ་དང་དུས་མཚུངས་ཏེ། ཁོང་གི་སྙན་པ་ཡང་ཆེ་བར་
སྣང་བས་དེར་བྱོན་པ་ལ། ཁོང་ཆོས་ལ་ཤིན་ཏུ་དཀའ་དོག་པར་འདུག་སྟེ། དང་པོ་ཆོས་ཀྱི་
ཞུ་རྟེན་ལ་འབུལ་བ་བཟང་པོ་རེ། བར་དུ་ཚོགས་མཆོད་ཆེན་པོ་རེ། ཐ་མར་ཐོན་སྐྱེམས་
བཟང་པོ་དང་བཅས་པ། མཚོ་སྐྱེས་ཀྱི་སྒྲུབ་ཐབས་ཙམ་རེ་ལ་ཡང་འབྲི་བཟང་པོ་རེ། ཆོས་
ཐུན་རེ་ལ་ཡང་ལག་གཡོན་གསེར་ཞོ་རེ། གདན་ཆང་ལ་སོགས་པ་དགོས་པ་འདུག་པས་མ་
ལང་། ཁོང་རང་གི་ཞལ་ནས་ཀྱང་། ངའི་ཆོས་འདི་ཀུན་ང་རང་གིས་ཀྱང་རྒྱ་གར་དུ་བླ་མ་ལ་
ཆོས་ཞུ་བའི་ཚེ། དཀའ་ལས་འདི་ལྟར་དུ་བྱས། ངའི་འདི་ཀུན་གསེར་ཆོས་དང་གཡུ་ཆོས་
ཡིན་བྱ་བ་ལ་སོགས་ཆོས་ཐུན་རེ་ལ་ཡང་། ལན་གཉིས་གཉིས་སུ་གསུངས་ཤིང་། ཞལ་ཡང་ཚ།
ཆོས་སྒོ་ཡང་དོག་པར་འདུག་ནས། རྗེ་བཙུན་གྱི་ཐུགས་དགོངས་ལ་འདིར་སྡོད་པ་ཟས་ནོར་
བསོད་ནམས་ཆེ་དགོས་འདུག་པ་ལ། དེ་ཡང་བདག་ལ་མེད། ཆོས་ཚར་བར་འོང་ན་ཅི་
བྱས་ཀྱང་བཏུབ་པ་ལ། ཆོས་ཚར་བའི་རིགས་སུའང་མི་འདུག །གལ་ཏེ་ཚར་ན་ཡང་། ངའི་
བླ་མ་པཎྜི་ཏས་འདི་སྐད་གསུངས་བྱ་བ་ཞིག་དགོས་པར་འདུག་པ་ལ། འདིར་དཀའ་སླ་
བྱེད་པ་ཙམ་ལྷོ་བལ་དུ་ཕྱིན་ན་དྲག་པར་འདུག་སྙམ་དུ་དགོངས་ཤིང་། མཁའ་འགྲོ་མ་གུར་
གྱི་དཔེ་ཞུས་པས་ཀྱང་མ་གནང་བ་དང་། ཟས་ནོར་མེད་ན་སྣོད་དང་ལྡན་ཡང་ཆོས་མི་སྟོན་
པར་འདུག་དགོངས་ནས་ཅུང་ཟད་མ་དགྱེས་པའི་མགུར་ཡང་མཛད་དེ། སྤྱད་པ་ཅི་ཡོད་
ཀུན་ཡང་སྒྱུར་བ་དང་། གཞན་ཉ་མ་མི་སྐྱ་ལ་སོགས་པ་ཆོས་ཞུ་བའི་མི་བག་རེ་བྱུང་བས་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
ཕུལ་བའི་ཡོ་བྱད་རྣམས་བཙོངས་པས། རྟ་ནག་པོ་སེང་གེ་སྲབ་མེད་བྱ་བ་དང་། ཟབ་ཆེན་
ཡུག་ཅིག་དང་། སེང་ལྡེང་གི་སྒ་ཁྲ་གཅིག་དང་གསུམ་སྟག་རིས་སུ་གསེར་ལ་བཙོངས་པས།
གསེར་སྲང་བཅོ་བརྒྱད་བྱུང་སྟེ། བལ་ཡུལ་དུ་བྱོན་པར་བཞེད་པ་ལ་གྲོགས་མེད་ཙ་ན།
གཙང་དགྱེར་ཕུའི་དགེ་བཤེས་ཀློག་སྐྱ་ཆེན་པོ་དེ། སྟག་སྡེ་མིག་མངས་སུ་སློབ་མ་ཞིག་
གིས་ཆོས་ལ་གདན་དྲངས་ནས། འབུལ་བ་མང་པོ་དང་བཅས་ཏེ་བྱོན་པ་ལ་ལམ་གྲོགས་
བཅོལ་བས་དགེ་བཤེས་དེས་ལམ་རྒྱགས་གནང་། སྐབས་སུ་དྲེའུ་ལ་ཞབས་གསོར་ཡང་
མཛད། དགྱེར་ཕུར་ཕེབས་པའི་ཚེ་རྗེ་བཙུན་གྱི། ཇོ་བོ་དེ་ལ་དམ་ཚིག་ཡོད་པར་གཟིགས་
ནས་གསུངས། ཁོ་བོ་ལྷོ་བལ་དུ་ལོ་ཙཱ་སློབ་ཏུ་འགྲོ་བ་ཡིན། ད་རེས་ཁྱོད་ཀྱི་ཐུགས་ལ་
བཏགས། ཁོ་བོ་ཚེ་ལ་བར་ཆད་མ་བྱུང་ན་སང་ཕྱིས་ཀྱང་། ཁྱོད་ཀྱིས་ཁོ་བོའི་འབབས་ས་
དང་གནས་མལ་བགྱི་བར་ཞུ་གསུངས་པས། དགེ་བཤེས་དེ་ན་རེ། དེ་ལྟར་བགྱི་ཁོ་བོ་ནི་ན་
སོ་རྒས་པས་ཁྱེད་དང་མཇལ་དེ་མི་འོང་། ངའི་ཇོ་སྲས་འདི་ཀུན་ལ་ཁྱེད་ཀྱི་ཤངས་ལེན་དང་
བསུ་སྐྱེལ་བྱེད་དུ་འཇུག་པ་ཡིན་པས། ཅིས་ཀྱང་འདིར་འབྱོན་པར་ཞུ་ཟེར་ཏེ། གསེར་སྲང་
ཕྱེད། རེའུ་སྣམ་ཕྲུག་བུབས་གཅིག་རྫོངས་སུ་བཏབ། དེ་ནས་དངོས་པོ་ཐམས་ཅད་དྲིལ་
བས་གསེར་སྲང་ལྔ་བཅུ་ཙམ་བྱུང་བ་ཁྱེར་ནས། མྱུ་གུ་ལུང་ལ་ལམ་ཕྱུང་སྟེ། བལ་ཡུལ་དུ་
བྱོན། འཕགས་པ་རང་བྱོན་དུ་ལོ་གསུམ་བཞུགས། ཚད་པ་ལ་གོམས་སུ་བཅུག །སྔར་གྱི་
བླ་མ་བལ་པོ་སྤྱི་ཐེར་བ་ལ། རྡོ་རྗེ་གདན་བཞི་རྩ་རྒྱུད་བཤད་རྒྱུད་གདམས་ངག་ཕྲན་དང་
བཅས་པ། དེའི་བཀའ་སྲུང་ཆོས་སྐྱོང་དུད་སོལ་ལྷ་མོ་ལ་སོགས་པ་གསན་པ་ལས། ཡང་
བལ་པོའི་པཎྜི་ཏ་འདི་རྣམས་ཀྱང་། རྒྱ་གར་དུ་མ་གཏུགས་ཀྱི་བར་ལ་མཁས་པར་མི་བྱེད་
འདུག་པས། བདག་ཅིས་ཀྱང་རྒྱ་གར་དུ་འགྲོ་སྙམ་ནས་བྱོན་ཏེ། བི་ཀ་མ་ལ་ཤཱི་ལའི་གཙུག་
ལག་ཁང་ཆེན་པོའི་པཎྜི་ཏ་རྣམས་ལ་མཁས་པ་ངོ་མཚར་ཆེ་བ་སུ་ཡིན་དྲིས་པས། དཔལ་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཆེན་པོ་ནཱ་རོ་པ་ལ་སུས་འགྲན་པའི་དོ་མེད་ཅེས་ཟེར་ནས། བླ་མ་ནཱ་རོ་པ་ཆེན་པོ་འཚོལ་དུ་
སོང་བ་ལས། དུས་དེར་པཎྜི་ཏ་ཡེ་ཤེས་སྙིང་པོ་དང་། དཔལ་ཀུ་སུ་ལི་པ་དང་། དཔལ་པཎྜི་
པ་སྐུ་མཆེད་དང་མཇལ་བ་ལགས། ཀྲི་ཡའི་རྒྱུད་མང་དུ་གསན། མ་རྒྱུད་ཀྱི་སྒྲུབ་ཡིག་དང་།
གདམས་ངག་འགའ་གསན། ལོ་ལྔ་ན་རྒྱགས་ཆད་པས་བལ་པོར་རྒྱགས་འཚོལ་དུ་བྱོན་པ་ལ།
གཙང་གི་སློབ་མ་རྣམས་ཀྱིས་གསེར་བསྡུས་ཏེ། སྐྱེལ་དུ་བཏང་བ་དང་འཕྲད་ནས་ཡང་རྒྱ་
གར་དུ་བྱོན་ཏེ། བླ་མ་རྣམས་ལ་གསེར་སྲང་དང་། ཞོ་ཤས་ཀྱི་མཎྜལ་ཕུལ། དེར་པཎེ་པ་
ཤིན་ཏུ་དགྱེས་པར་གྱུར་ཏེ། ཁྱོད་དམ་ཚིག་ཅན་དུ་འདུག་པས་ངའི་བླ་མ་སངས་རྒྱས་
གཉིས་པ་ལྟ་བུ། དཔལ་ཆེན་པོ་ནཱ་རོ་པ་ཞེས་བྱ་བ་ཡོད། ཁོང་འདོད་པ་དང་བྲལ་བའི་བྱང་
ཆུབ་སེམས་དཔའ་བྱམས་སྙིང་རྗེ་བྱང་ཆུབ་ཀྱི་སེམས་འབྱོངས་ཤིང་མཁྱེན་པ་གཉིས་དང་
ལྡན་པའི་སྐྱེས་བུ་ཆེན་པོ་ཡིན་པས། ད་ངས་ཁྱོད་ཁོང་ལ་སྤྲད་དོ། །ཞེས་གསུངས་ཏེ། ཚོང་
པ་འགའ་དང་སྦྲགས་བཏང་བས་དཔལ་ནཱ་ལེནྡྲའི་བྱང་སྒོར། སློབ་དཔོན་ཆེན་པོ་ནཱ་རོ་པའི་
ཉེ་གནས་དགེ་ཚུལ་ཤེས་རབ་སེང་གེ་ཞེས་བྱ་བ་ཡོད། དེ་ལ་བོད་བན་འདི་གཏོད་ལ་ཇོ་བོ་
ནཱ་རོ་པ་ཆེན་པོ་དང་སྤྲོད། ཆོས་ཞུར་ཆུག་ཅིག་ཅེས་པའི་འཕྲིན་བཏང་། དེར་བྱོན་པས་ལམ་
དུ་གཉོས་ལོ་དང་འཕྲད། གཉིས་པོ་འགྲོགས་ནས་མགྲོན་པོའི་ཟླ་ལ་བྱོན་ཏེ། མ་ག་དྷར་
ཕེབས་པ་དང་། རྗེ་བཙུན་གྱིས། ང་བླ་མ་ནཱ་རོ་པ་ཆེན་པོའི་སྤྱན་སྔར་འགྲོ་བ་ཡིན་གསུངས་
པས། གཉོས་ལོ་ན་རེ་ངའི་ཕྱིར་འདེང་དང་གསེར་ལྷན་ཅིག་སྤྱད་ལ། ངའི་སློབ་དཔོན་པཎྜི་
ཏ་ལ་ཆོས་ཉན་ནོ་ཟེར་བ་ལ། རྗེ་བཙུན་གྱིས་མ་གསན་ཏེ་དཔལ་ནཱ་ལེནྡྲ་བཱི་ཀ་མ་ལ་ཤཱི་ལའི་
གཙུག་ལག་ཁང་དུ་བྱོན། དུས་དེ་ཙ་ན་སྒོ་སྲུང་གི་པཎྜི་ཏ་ཆེན་པོ་བཞི། ཤར་ཕྱོགས་ཀྱི་རཏྣ་
ཨཱ་ཀ་ར་ཤཱནྟི་པ། ལྷོ་ཕྱོགས་ཀྱི་ངག་གི་དབང་ཕྱུག་གྲགས་པ། ནུབ་ཕྱོགས་ཀྱི་ཤེས་རབ་
འབྱུང་གནས་སྦས་པ། བྱང་ཕྱོགས་ཀྱི་དཔལ་ཆེན་པོ་ནཱ་རོ་པ། དེ་རྣམས་ཀྱི་དབུས་ན་སློབ་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
དཔོན་ཆེན་པོ་བསོད་སྙོམས་པ། བར་ཆད་སེལ་ཞིང་དབང་སྐུར་བའི་ཨཱ་ཙརྱ་བྷ་ལིང་ནག་པོ།
གནས་བརྟན་ཇོ་བོ་པཎ་ཆེན་ཨ་ཏི་ཤ །དགུང་ལོ་བཅུ་དགུ་བཞེས་པ། ལོ་དེ་ཉིད་ལ་བསྙེན་
རྫོགས་མཛད་དེ། སློབ་དཔོན་ཆེན་པོ་བསོད་སྙོམས་པའི་ཉེ་གནས་མཛད་པར་སྣང་། དེ་
རྣམས་དུས་མཚུངས་པ་ལས། །
རྗེ་བཙུན་གྱིས་དང་པོར་ཤར་ཕྱོགས་སུ་བྱོན་ཏེ།པཎྜི་ཏ་རྣམས་ལས་སུ་ཆེ་དྲིས་པས།
ལྷོ་ཕྱོགས་པ་དང་ནུབ་ཕྱོགས་པ་ནི་སྨད། བྱང་ཕྱོགས་པ་ཆེ་ཞེས་ཟེར། ལྷོ་ཕྱོགས་སུ་བྱོན་ཏེ་
དྲིས་པས། ཤར་ནུབ་ལ་སྨད་བྱང་ཕྱོགས་ལ་བསྟོད། །ནུབ་ཕྱོགས་སུ་བྱོན་ཏེ་དྲིས་པས་ཀྱང་།
ཤར་ལྷོ་ལ་སྨད་དེ་བྱང་ཕྱོགས་ལ་བསྟོད་དོ། །དབུས་སུ་བྱོན་ཏེ་དྲིས་པས་ཀྱང་བྱང་ཕྱོགས་
པ་ལ་སུས་ཀྱང་འགྲན་པའི་ཟླ་མེད་ཟེར་ཞིང་། བྱང་སྒོར་བྱོན་ཏེ། དགེ་ཚུལ་ཤེས་རབ་སེང་
གེ་དང་མཇལ། འཕྲིན་རྣམས་བརྗོད་པ་ལས། ཁོང་གི་ཞལ་ནས་སློབ་དཔོན་ཆེན་པོ་ནཱ་རོ་
པ་རྒྱ་གར་ནུབ་ཕྱོགས་སུ་ཆོས་གསུངས་པ་ལ་བཞུད། དེ་རིང་ཕྱག་ཕེབས་པར་ཡོད་ཀྱི།
ངལ་གསོས་ཤིག་གསུངས་ནས་བཞུགས་པའི་ཚེ།
ནངས་གཅིག་དགེ་ཚུལ་ཤེས་རབ་སེང་གེའི་ཞལ་ནས།དེ་རིང་སློབ་དཔོན་ནཱ་རོ་པ་
ཆེན་པོ་འབྱོན་པར་འདུག །ངེད་རང་གི་འདིར་ཡང་བང་ཆེན་ཞིག་འོང་བར་འདུག་ཅེས་
གསུངས་ཤིང་། ཉི་མ་ཤར་ཙ་ན་བང་ཆེན་པ་བྱུང་སྟེ། བླ་མ་ནཱ་རོ་པ་ཉེ་བའི་སར་ཕྱག་ཕེབས་
ཡོད། ད་ཡང་རྒྱ་གར་ཤར་ཕྱོགས་སུ་ཆོས་གསུངས་པ་ལ་འབྱོན་པར་ཡོད་པས་མཇལ་བར་
འདུག་ན་ཤོག་ཟེར་ཏེ། དགེ་ཚུལ་ཤེས་རབ་སེང་གེ་དང་ལྷན་ཅིག་པུ་ལ་ཧ་རིའི་དགོན་པ།
ལྗོངས་མེ་ཏོག་བརྒྱན་པ་ཞེས་བྱ་བར། བླ་མ་ནཱ་རོ་པ་ཆེན་པོ་ཤིང་སྡོང་པོ་ཞིག་ལ་སྐུ་རྒྱབ་
གཏད་དེ། སྒྲ་ཚད་ལ་འཇུག་པ་ཞེས་བྱ་བའི་ཆོས་གསུངས་ཤིང་འདུག་པ་དང་མཇལ། དེའི་
ཚེ་གསེར་གྱི་མཎྜལ་ཕུལ་ཞིང་། དད་པ་དང་མོས་པ་དཔག་ཏུ་མེད་པས་ཕྱག་འཚལ་ཞིང་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
བསྐོར་བ་བྱས་ཞབས་སྤྱི་བོར་བླངས་ཏེ། གདམས་ངག་བཀའ་དྲིན་གནང་བའི་ཞུ་བ་ཕུལ།
ཉེ་གནས་ཤེས་རབ་སེང་གེས་ཀྱང་ཞུ་དོན་རྒྱས་པར་བཀྲོལ་བས་བླ་མའི་ཞལ་ནས། ཁྱོད་
ཀྱིས་དབང་སྐུར་ཐོབ་བམ་གསུངས། བལ་པོར་དབང་ཐོབ་པའི་རྒྱུ་མཚན་ཞུས་པས་དགྱེས་ཏེ།
ཟབ་མོ་ཆོས་ཀྱི་གསུང་གླེང་མང་དུ་མཛད། དཔལ་ཀྱེ་རྡོ་རྗེ་དང་། བདེ་མཆོག་ཇོ་བོ་ལྷན་
ཅིག་སྐྱེས་པ་རྣམས་ཀྱི་དབང་བྱིན་རླབས་མན་ངག་དང་བཅས་པ་གནང་། ཁྱད་པར་དུ་ཡང་
མ་ཧཱ་མུ་དྲ་ཐུགས་ཀྱི་ཉིང་ཁུ་གཏུམ་མོ་ཨ་ཐུང་གི་ཁྲིད་མཛད་ཅིང་
། ཐུན་མཚམས་ཀྱེའི་རྡོ་
རྗེའི་རྒྱུད་ལ་སློབ་གཉེར་མཛད་དེ་བཞུགས་པ་ལས། ལོ་གཉིས་ལོན་པ་དང་རྒྱགས་ཟད་
ནས་བསྒྲུབ་ཏུ་བྱོན་པའི་ལམ་དུ། གཉོས་ལོ་དང་འཕྲད་ཆོས་ཀྱི་བགྲོ་གླེང་མཛད་པས་རྗེ་
བཙུན་རྒྱལ།
གཉོས་ལོ་ན་རེ།གནས་པ་(རྩ་)ལ་གཡོ་བ་རླུང་། བཀོད་པ་བྱང་ཆུབ་ཀྱི་སེམས་དང་
གསུམ། བྱ་བ་དེའི་གདམས་ངག་ལ་སྒྱུ་མ་ཆེན་པོ་དགོས་པ་ཡིན། དགྱེས་རྡོར་བོད་རང་
ནའང་ཡོད་ཟེར་ཏེ། རྗེ་བཙུན་གྱིས་གསེར་བཙལ་ནས་བླ་མ་ནཱ་རོ་པ་ཆེན་པོའི་དྲུང་དུ་
ཕེབས་པའི་ཚེ་ཞུས་པ། བདག་ལ་མ་ཧཱ་མཱ་ཡའི་རྒྱུད་གདམས་ངག་དང་བཅས་པ་ཐུགས་ལ་
གདགས་པར་ཞུ། ཞེས་གསོལ་བ་བཏབ་པས། བླ་མའི་ཞལ་ནས། མ་ཧཱ་མཱ་ཡ་ལ་རྒྱ་གར་
ཙམ་ན་སློབ་དཔོན་ཀུ་ཀུ་རི་པ་ལས་མཁས་པ་མེད་དེ། དེར་ཁྱེད་འགྲོ་བ་ལ་ལམ་དུ་ཙི་དུག་
གི་གནོད་པ་དང་། སྲིན་མོའི་གླིང་དུ་འཁྱམས་དོགས་ཡོད་པས་བྱིན་བརླབས་བྱེད་དགོས་
གསུངས་ཏེ། དུར་ཁྲོད་འཛིན་པ་ཞེས་བྱ་བ་རྣལ་འབྱོར་པ་གྲུབ་ཐོབ་གསུམ། སོ་ས་གླིང་གི་
དུར་ཁྲོད་ནས་བརྡས་བསྐུལ་ཏེ། བླ་མའི་དྲུང་དུ་ཚོགས་གཏོར་མཛད་ནས་རྣལ་འབྱོར་པ་
གསུམ་ལ་བཀའ་བསྩལ་པ། ཁོ་བོའི་བུ་མར་པ་བློ་གྲོས་འདི་ལྷོ་དུག་མཚོ་ཁོལ་མའི་ནང་དུ་
འགྲོ་བ་ལ། ཁྱེད་གསུམ་གྱིས་འཇིགས་པ་མེད་པར་བྱིན་གྱིས་རློབས་དང་ཞེས་གསུངས་པ་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
ལས། གཅིག་ན་རེ། ངས་དུག་གིས་མི་ཚུགས་པར་བགྱིའོ་ཞེས་ཟེར། ཡང་གཅིག་ན་རེ་ངས་
སྲིན་མོའི་འཇིགས་པ་མེད་པར་བགྱིའོ་ཞེས་ཟེར། ཡང་གཅིག་ན་རེ་ངས་མི་དང་མ་ཡིན་གྱི་
གནོད་པ་མེད་པར་བགྱིའོ་ཞེས་ཟེར། དེ་ནས་བླ་མའི་ཞལ་ནས། ཁྱོད་རང་གཙོ་བོར་བླ་མ་
ལ་གསོལ་བ་ཐོབ་ཅིང་སོང་། ཆུ་ཆུང་བའི་ས་ན་བོལ་ནུབ་ཙམ། ཆེ་ས་ན་བརླ་སྦོམ་ཕྲ་སླེབ་
ཙམ་ལ་ཟླ་བ་ཕྱེད་དུ་འགྲོ་དགོས་པར་ཡོད། ཤིང་གཉིས་ཟུག་པ་ཙམ་གྱི་བར་དུ་སོང་། ཤིང་
གཅིག་རྣམས་ཀྱི་དྲུང་ན་ཕར་སོང་། ཞག་མལ་གྱི་ས་འདུག་ན་གར་སྣང་བའི་སར་སྡོད་ཅིང་
སོང་། མཚོ་སྒྲོལ་ཟིན་པ་དང་། སྤྱིར་ཡང་རྣལ་འབྱོར་པ་རྣམས་ཆ་ལུགས་རྣམ་འགྱུར་ཅི་ལྟ་
བུར་འོང་ངེས་པ་མེད་ལ། བྱེ་བྲག་ཀུ་ཀུ་རི་པ་བྱ་བ་སྤྲུལ་པ་སྣ་ཚོགས་སྟོན་པ་ཞིག་ཡོད་དེ།
ཅི་འདྲ་བར་སྣང་ཡང་ཁྱོད་ཡིད་གཉིས་དང་ཐེ་ཚོམ་མ་བྱེད་པར། དད་གུས་རྣམ་པར་དག་
པས་ཆོས་ཉོན་ལ་ཤོག་ཅིག་གསུངས། དེ་ནས་བླ་མས་ཇི་ལྟར་གསུང་བ་བཞིན་ལམ་དུ་
ཞུགས་ཏེ་བྱོན་པ་ལས། བྱ་གཉིས་ཚུར་འཕུར་ཏེ་བྱུང་བ་ཕར་ལོག་ནས་སོང་། དུག་མཚོའི་
གླིང་དུ་ཕེབས་ནས་གསོལ་བ་བཏབ་ཅིང་བཙལ་བ་ན་སྤྲེའུ་བཞིན་དུ་ལུས་ཐམས་ཅད་སྤུས་
འཐུམས་པ། མིག་དམར་ཀེ་ཀེ་པ་ཞིག་སྣང་སྟེ། བླ་མ་ཀུ་ཀུ་རི་པ་མཐོང་ངམ་ཞེས་དྲིས་པས།
ངས་ས་འདིར་ཡུན་རིང་དུ་བསྡད་པ་ལ། ཀུ་ཀུ་རི་པ་བྱ་བ་མིག་གིས་མ་མཐོང་ཟེར། འགྲོ་
ལུགས་ཀྱང་སྤྲེའུ་བཞིན་བྱེད་ཅིང་འདུག །དེར་སྔར་གྱི་བླ་མའི་གསུང་དྲན་ཏེ། ཕྱག་འཚལ་
བསྐོར་བ་བྱས་ཞབས་སྤྱི་བོར་བླངས། ཡང་དག་པའི་གདམས་ངག་ཐུགས་ལ་འདོགས་པར་
ཞུ་ཞེས་ཞུས་པ་ལས། །
ཁྱོད་སུས་བཏང་གསུངས། བདག་བླ་མ་ཆེན་པོ་ནཱ་རོ་པས་བཏང་བ་ལགས་ཞུས་
པས། བླ་མ་ནཱ་རོ་པ་ལ་ཅུང་ཟད་སྨོད་པ་ལྟར་མཛད། དེ་ལ་རྗེ་བཙུན་ཅུང་ཟད་མ་དགྱེས་པ་
ཐུགས་ཀྱིས་མཁྱེན་ཏེ། ཁྱོད་དེ་ལ་མི་དགའ་མི་དགོས། བསུ་མཁན་གྱི་རྣལ་འབྱོར་པ་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
གཉིས་བཏང་ཡོད་པ་མ་འཕྲད་དམ་གསུངས། མ་འཕྲད་ལགས་ཞུས་པས། བྱ་གཉིས་སུ་
རྫུས་ཏེ་སོང་ཡོད་པ་ལ་གསུངས། དེ་ནས་གདམས་ངག་གནང་སྟེ། ཟླ་བ་ཕྱེད་ཀྱི་བར་དུ་
བཞུགས། དབང་བསྐུར་ཞིང་སྐྱུག་ཆེན་སྐུག་ཆུང་ལ་སོགས་རྫོགས་རིམ་ཉི་ཤུ་རྩ་བཞི་ཡན་
ལག་དང་བཅས་པ་རྒྱས་པར་གནང་སྟེ། །
དེ་ཡང་དམན་པ་དབྱིབས་ཀྱི་རྣལ་འབྱོར་ལ་བརྟེན་ནས་ལམ་ཕྲ་རྒྱས་གསུམ་ལམ་དུ་
སློང་བ། ཟབ་པ་སྔགས་ཀྱི་རྣལ་འབྱོར་ལ་བརྟེན་ནས་རིགས་གསུམ་ལམ་དུ་དགྱེར་བ།
མཐར་ཐུག་ཆོས་ཀྱི་རྣལ་འབྱོར་ལ་བརྟེན་ནས། གནད་ཀྱི་ཆིངས་ལྔ་རྫོགས་རིམ་དང་བཅས་
པ་འདི་ལྟར་ཡིན་ནོ་ཞེས་གསུངས་ཤིང་ལུང་བསྟན་པས། མར་པ་ལ་ཅི་རིགས་མི་ཚེར་བའི་
ཞལ་ནས་ཐོན་ཚད་མགུར་དུ་གསུངས་པ་ལགས་སྐད། །
རྗེ་དུས་གསུམ་སངས་རྒྱས་ཀུན་གྱི་ཐུགས་ཀྱི་སྲས། །འགྲོ་བ་རྣམས་ཀྱི་རྡོ་རྗེ་འཆང་། །
རྒྱུད་གཉེན་པོ་རྣམས་ཀྱི་གཏེར་བདག་པོ། །དཔལ་ཞི་བ་བཟང་པོའི་ཞབས་ལ་འདུད། །སྐུ་
མཐོང་བས་ང་རྒྱལ་རི་བོ་སྙིལ། །གསུང་ཐོས་པས་ཐ་མལ་སེམས་རྒྱུད་གྲོལ། །ཐུགས་དྲན་
པས་ཕྱི་ནང་བར་གཅོད་བསལ། །དེང་སང་དུས་ཀྱི་སྐལ་ལྡན་བདག །བོད་ནས་རྒྱ་གར་
ཡུལ་དུ་མཆིས། །བཤུལ་ཐག་རིང་པོའི་མི་གཅིག་ཡིན། །དམ་ཆོས་པཎྜི་ཏ་ལ་ཞུས། །རྒྱུད་
པ་ཉེ་བའི་དམ་ཆོས་བདོག །རྗེ་དངོས་གྲུབ་ཅན་གྱི་ཞབས་ལ་གཏུགས། །མི་དང་མི་མིན་
བར་གཅོད་ཞི། །གསང་སྔགས་ཕ་རྒྱུད་མ་རྒྱུད་ཐོབ། །གདམས་ངག་ཆེ་བའི་སྟོན་པ་ཡིན། །
དཔལ་ཞི་བ་བཟང་པོས་ཐུགས་ལ་བཏགས། །བླ་མ་བཟང་པོའི་བུ་གཅིག་ཡིན། །བར་
གཅོད་མེད་པར་ལྷོ་བལ་བགྲོད། །ལས་འཕྲོ་ཅན་གྱི་བན་དེ་ཡིན། །བདེ་མཆོག་རྒྱུད་རྒྱལ་
བདེ་ལེགས་འཁུམས། །སྒྲུབ་ཐག་ཉེ་བའི་དམ་ཆོས་ཡིན། །བཀྲ་ཤིས་ལུང་བསྟན་ཞལ་ནས་
ཐོས། །མི་ལུས་ཐོབ་པའི་དོན་ཅན་ཡིན། །ལྷོ་བྲག་བོད་དུ་ལྟེ་བ་བཅད། །དཀར་པོའི་རྒྱ་ལ་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
ལས་འཕྲོ་སད། །གྲུབ་ཐོབ་མཁས་པ་རྣམས་དང་མཇལ། །དབང་བསྐུར་རྒྱུད་བཤད་མན་
ངག་བསྟན། །ལུས་ངག་ཡིད་གསུམ་བྱིན་གྱིས་བརླབས། །མཁའ་འགྲོའི་དབང་ཕྱུག་
ཞབས་དྲུང་དུ། །རྣལ་འབྱོར་གསུམ་གྱི་དོན་ལ་བསླབས། །སྒྱུ་མ་ཆེན་མོའི་མ་དང་མཇལ། །
ཀུན་ཏུ་བཟང་པོའི་ཕ་རྒན་བརྟེན། །ཆགས་ལམ་ཏིང་འཛིན་ཉམས་སུ་བསྟར། །ཤེས་རབ་
གསུམ་གྱི་སྒྲོན་མེ་རྒྱས། །གཏི་མུག་གསུམ་གྱི་མུན་པ་བསལ། །སྒྲིབ་པ་གསུམ་གྱི་བུད་ཤིང་
བསྲེགས། །ངན་སོང་གསུམ་གྱི་དུར་ས་སྟོངས། །སྐྱིད་ན་ཆོས་ཀྱི་བློ་གྲོས་བདག །དགའ་ན་
འདིར་བཞུགས་གྲོགས་པོ་ཀུན། །ཞེས་གསུངས་པས། བོད་ཀྱི་གྲོགས་དང་། བོད་སྐད་གོ་
བ་ནི་མེད། དྷ་ར་ཤཱི་ལ་ལ་སོགས་པའི་གྲོགས་པོ་རྣམས་ན་རེ། མར་པ་ཁྱོད་རླུང་གིས་སྨྱོ་བ་
མིན་ནམ་གསུངས། བདག་མར་པ་རིགས་དང་ལས་འཕྲོ་ཁྱད་པར་ཅན་ཡོད་ཀྱང་། སྐྱེ་བ་
འདིའི་བག་ཆགས་ཤས་མཐུག་པའི་སྟོབས་ཀྱིས་བོད་སྐད་དུ་བྱུང་བ་ཡིན་གསུངས་ནས།
སླར་རྒྱ་གར་གྱི་སྐད་དུ་བསྒྱུར་བས། ཁོང་རྣམས་ངོ་མཚར་སྐྱེས་སྐད། དེར་མར་པས་འབྱོན་
པའི་གྲབས་སུ་ཆས་ནས་ཕྱི་བཞག་གི་ཚུལ་དུ་མགུར་འདི་གསུངས་སོ། །
འདི་ན་བཞུགས་པའི་རྗེ་བཙུན་དང་། །སྙིང་གྲོགས་སྤུན་རྣམས་སྙན་གསན་འཚལ། །
མགོ་སྨོན་དམར་པ་ལོ་ཙཱ་ངས། །ལས་འབྲེལ་སད་པས་ལྷོ་བལ་ཕྱིན། །དངོས་གྲུབ་ཅན་གྱི་
བལ་པོ་དང་། །ཡེ་ཤེས་སྙིང་པོ་ཞི་བཟང་ལ། །གདན་བཞི་གསང་འདུས་བདེ་མཆོག་སྐོར། །
རྒྱུད་དང་མན་ངག་གཏེར་ཁ་ཕྱེ། །ད་ལྟ་སློབ་དཔོན་ཞལ་སྔ་ནས། །ཞུས་པས་གནང་བའི་
དམ་ཆོས་ཚར། །ལུང་བསྟན་བཀྲ་ཤིས་དུས་བཞི་ཐོབ། །མདང་གསུམ་ཐལ་བའི་ཁར་ནུབ་
ཏུ༑ ༑མཎྜལ་སྔོན་དུ་བཤམས་ནས་ཀྱང་། །མེ་ཏྲི་པ་ལ་སྙིང་གཏད་ཉལ། །འཁྲུལ་པའི་བག་
ཆགས་རྨི་ལམ་དུ། །མངའ་བདག་མེ་ཏྲིའི་ཕོ་ཉ་མ། །བུད་མེད་ལུས་ལ་བཞིན་རྒྱས་མ། །
ལག་ན་བུམ་པ་ཐོགས་པ་ཞིག །མི་ཁོ་བོའི་ལུས་ལ་རེག་པ་རྨིས། །ཐུགས་རྗེས་བྱིན་གྱིས་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
བརླབས་པ་འདྲ། །སྔོན་སྨོན་ལམ་ལས་ཀྱིས་འབྲེལ་ལམ་བསམ། །སང་སོང་གནངས་ཀྱི་
ཉིན་པར་དུ། །ཕ་རྒན་དེ་ཡི་སྤྱན་སྔར་མཆིས། །འདི་ན་བཞུགས་པའི་རྗེ་བཙུན་ལ། །མོས་
གུས་ལྟེམ་རྐྱང་མེད་པ་བྱུང་། །སྐྱབས་སུ་འདུ་འབྲལ་མེད་པ་མཆི། །ངན་སོང་མེད་པར་བྱིན་
གྱིས་བརླབས། །ཚེ་འདི་དང་ཕྱི་མར་འགྲོགས་པ་ཡི། །རྡོ་རྗེ་སྤྱན་གྱི་གྲོགས་པོ་ཀུན། །
འཁོར་བའི་བློ་བྲིད་རྒྱབ་ཏུ་སྐྱུར། །དམ་པའི་གདམས་ངག་ཉམས་སུ་ལོངས། །དམ་ཚིག་ངོ་
ལྐོག་མེད་པར་བསྲུངས། །རྟག་ཏུ་སྤྱི་བོར་བླ་མ་བསྒོམ། །དགེ་བ་བཅུ་ལ་ལོངས་སྤྱོད་
མཛོད། །མི་དགེ་བཅུ་པོ་དུག་བཞིན་སྤོངས། །སྒྲུབ་པ་རྒྱུན་ཆད་མེད་པར་མཛོད། །ཅེས་པ་
དེ་སྐད་གསུངས་པ་དང་། །
བླ་མ་ཞི་བ་བཟང་པོས། མར་པའི་སྤྱི་བོར་ཕྱག་བཞག་ནས་བྱིན་གྱིས་བརླབས་ཏེ་ད་
སོང་ཞིག་དང་།ལམ་དུ་བར་ཆད་མི་འོང་ཞིང་མྱུར་དུ་ཕྱིན་པར་འགྱུར་རོ་ཞེས་གསུངས། དེར་
བླ་མའི་བྱིན་བརླབས་ཀྱིས། རྗེ་བཙུན་གྱི་སྐུ་ལུས་རས་བལ་གྱི་འདབ་མ་ལྟར་ཡང་བར་གྱུར་ཏེ།
བྱ་བཞིན་དུ་ནམ་མཁའ་ལ་ལྡིང་ཞིང་བྱོན་པས། ཞག་གསུམ་གྱིས་པུ་ལ་ཧ་རིའི་དགོན་པར།
ཇོ་བོ་ནཱ་རོ་པ་ཆེན་པོའི་དྲུང་དུ་མཇལ། ལམ་དུ་དཀའ་བ་ཇི་ལྟར་སྤྱད་པ། བླ་མ་དང་མཇལ་
ཚུལ། ཆོས་ཇི་ལྟར་གནང་བ། ཚུར་ལམ་རྐང་མགྱོགས་ཀྱིས་བྱོན་པའི་ཚུལ་རྣམས་ཞུ་མ་
དགོས་པར། ཚུར་ལ་གསུངས་ཤིང་། ད་ཁོ་བོས་ཀྱང་མ་ཧཱ་མཱ་ཡ་ཚར་གཅིག་བཤད་དོ་ཞེས་
གསུངས་ནས་ཞུས་པ་ལས། བླ་མ་རྣམ་གཉིས་ཀྱི་དགོངས་པའི་དོན་ཐུགས་སུ་ཆུད་པར་
གྱུར་ཏོ། ། །
དེ་ནས་ཡང་ལན་གཅིག་གི་ཚེ། གནས་གཞི་ཞིག་ཏུ་གཉོས་ལོ་དང་འཕྲད། མ་ཧཱ་མཱ་
ཡའི་བགྲོ་གླེང་བྱས་པས་རྗེ་བཙུན་རྒྱལ་ཏེ། ཁོ་ན་རེ་མ་ཧཱ་མཱ་ཡ་སུ་ལ་ཉན་པ་ཡིན་ཟེར།
དེའི་ལན་དུ་རྗེ་བཙུན་གྱིས། དམན་པའི་དབྱིབས་ལ་ཟབ་པ་སྔགས། །མཐར་ཐུག་ཆོས་ཀྱི་
12



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
རྣལ་འབྱོར་རྣམས། །ལེགས་པར་སྟོན་པའི་སློབ་དཔོན་ནི། །བླ་མ་ཐར་པའི་ལམ་སྟོན་ཡིན། །
ཞེས་བླ་མའི་མཚན་བསྒྲིབས་ཏེ་གསུངས་པས།
གཉོས་ལོ་ན་རེ། ཉི་མ་དང་ཟླ་བ་ལྟར་གྲགས་པའི་རྒྱུད་དཔལ་གསང་བ་འདུས་པ་
རིམ་པ་ལྔའི་མན་ངག་དང་བཅས་པ་དགོས་པ་ཡིན་ཞེས་ཟེར་ཏེ། རྗེ་བཙུན་གྱིས་བླ་མ་ནཱ་རོ་
པ་ཆེན་པོའི་དྲུང་དུ་གཉོས་ལོ་དང་འཕྲད་པའི་རྒྱུ་མཚན་རྣམས་ཞིབ་ཏུ་ཞུས་ཤིང་། ཕ་རྒྱུད་
གསུང་བར་གསོལ་བ་བཏབ་པས། བླ་མའི་ཞལ་ནས། སློབ་དཔོན་གྱི་མཚན་མ་བསྒྲིབས་
ཀྱང་ཁོང་གསེར་མང་སྟེ། དུག་མཚོ་ཁོལ་མ་བགྲོད་པར་མི་ནུས། ཁོས་གསང་བ་འདུས་པ་
ཆ་ཤས་ཙམ་ལས་མི་ཤེས། ཁོ་བོས་ཁྱོད་ལ་བསྟན་པས་ཆོག་སྟེ། སང་ཕ་རྒྱུད་འཆད་པའི་
དུས་གཅིག་ན་བྱ་ཡིས་གསུངས། དེ་ནས་ཉིན་གཅིག་གི་ཚེ་པུ་ལ་ཧ་རིར་ཆོས་སྟོན་ཞིག་བྱུང་
བའི་སར། ཁ་ཆེའི་པཎྜི་ཏ་ཨཱ་ཀ་ར་སིདྡྷི་བྱ་བ་དེ་བྱུང་། བླ་མ་ལ་ཕྱག་འཚལ་ནས། བདག་
རྒྱའི་རི་བོ་རྩེ་ལྔ་ལ་བསྒོམ་དུ་འགྲོ་བས། ད་ལན་གསང་འདུས་ཀྱི་དབང་རྒྱུད་འགྲེལ་
གདམས་པ་དང་བཅས་པ་ཐུགས་ལ་འདོགས་པར་ཞུ་ཞེས། ཞུ་ཞིང་འདུག་པ་ལ། བླ་མའི་
ཞལ་ནས་ད་ནི་ཁྱོད་ཀྱི་དུས་ལ་བབ་བོ་ཞེས་གསུངས་ཏེ། དབང་རྒྱུད་འགྲེལ་མན་ངག་
ཐམས་ཅད་རྫོགས་པར་གནང་། །
དེ་ནས་ཁ་ཆེ་ཨཱ་ཀ་ར་སིདྡྷི་རི་བོ་རྩེ་ལྔ་ལ་འགྲོ་བའི་ལམ་བོད་ལ་དབྱུང་བར་བརྩམས་ཏེ།
དཔོན་གཡོག་ལྔ་མང་ཡུལ་དུ་སླེབས་པའི་ཚེ། ནག་ཚོ་ལོ་ཙཱ་བ་དང་འཕྲད་ནས། གསང་
འདུས་འཆད་པར་བརྩམས་པ་ན། རྗེ་བཙུན་གྱི་ཐུགས་དགོངས་ལ། ཁ་ཆེ་ཨཱ་ཀ་ར་སིདྡྷི་
བོད་དུ་སོང་། ད་ང་བོད་དུ་འགྲོ་ཙ་ན། ཆོས་མགོ་མི་ཐོན་སྙམ་དུ་དགོངས་ནས། དེ་ཁ་ཆེ་ཨཱ་
ཀ་ར་སིདྡྷིས་མངོན་ཤེས་ཀྱིས་མཁྱེན་ནས། མར་པ་བློ་གྲོས་བྱང་ཆུབ་སེམས་དཔའི་ཐུགས་
དཀྲུག་ཏུ་མི་རུང་གསུངས་ཏེ། མོད་ལ་རྒྱ་གར་དུ་ལོག །པུ་ལ་ཧ་རིར་བྱོན་ནས། གྲོགས་པོ་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཁྱེད་མི་དགྱེས་པ་མ་བྱས་སོ་གསུངས་ནས། ཨོ་རྒྱན་དུ་བཞུད། །
གཞན་ཡང་བླ་མ་ནཱ་རོ་པ་ཆེན་པོ་ལ། བཅོམ་ལྡན་འདས་བདེ་མཆོག་ལ་སོགས་པ་
རྒྱུད་སྡེ་མང་པོ་གསན་ཅིང་ཡོད་པ་ལས། དེའི་ཚེ་རྒྱལ་བ་མེ་ཏྲི་པའི་སྙན་པས་ཕྱོགས་ཐམས་
ཅད་ཁྱབ་སྟེ། ཇོ་བོ་ནཱ་རོ་པ་ཆེན་པོའི་དྲུང་དུ་གསོལ་བ་བཏབ་པས་ཀྱང་གནང་བ་མཛད་དེ།
རྒྱལ་བ་མེ་ཏྲི་པའི་སྤྱན་སྔར་བྱོན་ནས་ཕྱག་འཚལ་བསྐོར་བ་བྱས་གསེར་གྱི་མཎྜལ་ཕུལ། བླ་
མའི་སྐུ་གསུང་ཐུགས་ལ་བསྟོད་པའི་མགུར་མ་ལགས་སྐད། །
ལས་ཀྱི་དབང་གིས་འཛམ་གླིང་འདིར། །བྲམ་ཟེའི་རིགས་སུ་སྐྱེ་བ་བཞེས། །ཕྱི་ནང་
སྒྲུབ་ཐབས་སྣ་ཚོགས་མཁྱེན། །པཎྜི་ཏ་ལ་ཕྱག་འཚལ་ལོ། །ཇོ་མོ་སྒྲོལ་མས་ལུང་བསྟན་
པས། །བར་གཅོད་མེད་པར་བྱིན་གྱིས་བརླབས། །རི་ཁྲོད་དབང་ཕྱུག་ཞབས་རྡུལ་རེག །
ཨ་ཝ་དྷུ་ཏི་ཁྱེད་ལ་བསྟོད། །སྐུ་ནི་རིན་ཆེན་གཏེར་གྱི་རི། །ཡེ་ཤེས་སྨན་སོགས་རྣམ་དག་པ། །
ཉོན་མོངས་ནད་རྣམས་འཇོམས་མཛད་པའི། །ཆོས་ཀྱི་ཉི་མ་ཁྱེད་ལ་བསྟོད། །ཐུགས་ནི་
སྟོང་ཉིད་རྡོ་རྗེ་ཡིས། །བདག་ལྟའི་རི་བོ་ཆེན་པོ་འཇོམས། །ཆོས་འཕགས་མཉམ་པ་ཉིད་
གཟིགས་པའི། །མཉམ་མེད་བླ་མ་རྗེ་ལ་བསྟོད། །སྤྲུལ་སྐུ་འཛམ་གླིང་ཀུན་གྱི་རྒྱན། །རྡོ་རྗེ་
སེམས་དཔའི་ངོ་བོ་ཉིད། །ཐུགས་རྗེ་གཏེར་ལྡན་འགྲོ་བའི་མགོན། །གཙུག་གི་རྒྱན་གྱུར་
ཁྱེད་ལ་བསྟོད། །མི་དང་མི་མིན་འབྱུང་པོའི་ཚོགས། །གང་ཞིག་དྲེགས་པ་ཐམས་ཅད་ཀུན། །
བཏུལ་ཞིང་ཇི་བཞིན་བཀའ་ཉན་མཛད། །རྡོ་རྗེ་འཛིན་པ་ཁྱེད་ལ་བསྟོད། །བདེ་གཤེགས་
བླ་མ་ཐུགས་རྗེ་ཅན། །བདག་འཕངས་བོད་ནས་ཆོས་ལ་མཆིས། །ཡེ་ཤེས་སྙིང་པོ་ལ་
སོགས་པའི། །བླ་མ་ཀུན་ལ་དམ་ཆོས་ཞུས། །སློབ་གཉེར་འགའ་རེ་འགའ་རེ་ཚར། །ལྷོ་
དུག་མཚོ་ཁོལ་མའི་དོ་རི་ལ། །དཔལ་ཞི་བ་བཟང་པོའི་ཞབས་དྲུང་དུ། །དམ་པ་ཁྱེད་ཀྱིས་
ཐུགས་རྗེས་བཟུང་། །སྲོག་ཕངས་པ་མེད་པར་ད་ལྟ་མཆིས། །མེ་ཏོག་མདངས་འཕྲོག་གི་
14



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
དགོན་པ་ན། །ཤིང་ནྱ་གྲོ་དྷ་ཡི་བསིལ་གྲིབ་ལ། །མངའ་བདག་རྒྱལ་སྲས་མེ་ཏྲི་པ། །ཕ་
སངས་རྒྱས་ཁྱེད་དང་ད་ལྟ་མཇལ། །ཉི་མཤར་འདྲའི་དང་བ་སྐྱེས། །ཤི་ཡང་ཕོད་པའི་དད་
པ་གཡོས། ཁ་གཏིང་མེད་པར་གསོལ་བ་བཏབ། །རྒྱུན་ཆད་མེད་པར་བྱིན་གྱིས་རློབས། །
རྗེ་བྲམ་ཟེ་ཆེན་པོའི་སྲོལ་འཛིན་ཅིང་། །སྤྲུལ་པ་རི་ཁྲོད་དབང་ཕྱུག་དྲུང་། །ལེགས་པར་འོང་
བ་དམ་པའི་ཆོས། །ཐེག་པའི་ཡང་རྩེ་སྙིང་པོའི་དོན། །མཐའ་བྲལ་ཕྱག་རྒྱ་ཆེན་པོ་དེ། །ནམ་
མཁའ་ལྟ་བུར་གནང་བ་ཞུ། །ཞེས་པ་ལན་གསུམ་གསོལ་བ་ལས།།
མངའ་བདག་གིས་རྗེས་སུ་བཟུང་ནས། ཕྱག་རྒྱ་ཆེན་པོའི་བརྡ་དོན་རྣམས་དང་།
འཇམ་དཔལ་མཚན་བརྗོད་ཀྱི་དོན། སྐྱེ་མེད་སྣང་སྟོང་ཟུང་འཇུག་ཏུ་བཤད་པ་དང་། དོ་
ཧའི་དོན་གནང་བ་རྣམས། ཅིག་ཅར་དུ་སྒྲོ་འདོགས་ཆོད་པར་ཉམས་སུ་བླངས། བླ་མས་
ནང་ཟབ་མོ་བརྡའི་དབང་བཞི་བསྐུར། ཕྱག་རྒྱ་ཆེན་པོའི་ངོ་སྤྲོད་མཛད། དེར་བླ་མ་མཉེས་
པའི་མཆོད་པ་ཕུལ། མཁའ་འགྲོ་མཉེས་པའི་ཚོགས་གཏོར་བཤམས། ནམ་མཁའ་གསེར་
གྱི་མེ་ཏོག་བསྡུས། ཙན་དན་གྱིས་ཆག་ཆག་བཏབ། སྒྲོན་ཤིང་མཛུབ་གང་གི་མར་མེ་སྤར།
ཨ་ཀ་རུ་དང་དུ་རུ་ཀའི་དྲི་བཟང་རྣམས་བཏང་སྟེ། དར་ཅིག་སེམས་དང་བས་བླ་མ་ལ་
གསོལ་བ་བཏབ་པས། དབང་གི་གསང་མཚན་ཐུགས་ཀྱི་རྡོ་རྗེར་བཏགས། དེ་རྩ་ན་ངོ་
མཚར་བའི་ལྟས་མང་པོ་བྱུང་བ་ལགས། དུར་ཁྲོད་ཅེ་སྤྱང་དངོས་སུ་གཏོར་མ་ལེན་པ་དང་།
བེམ་པོ་ལྗོན་ཤིང་མ་བཟོད་འདར་བ་དང་། ས་གསུམ་གནས་པའི་ཌཱ་ཀི་རྣམས། ལུས་མི་
མངོན་སྔགས་ཀྱི་རང་སྒྲ་སྒྲོག་པ་དང་། ལུས་ལ་བདེ་བ་རྒྱས། ལུས་བར་སྣང་ལ་ཡོད་དམ་
བསམ་པ་དང་། སེམས་ལ་རྟོགས་པ་ཤར། གློ་བུར་གྱི་རྣམ་རྟོག་རྣམས་རང་ཡལ་དུ་སོང་
ནས། ལྷན་སྐྱེས་ཡེ་ཤེས་སྔར་འདྲིས་ཀྱི་མི་དང་འཕྲད་པ་ལྟ་བུ་བྱུང་། ཞག་བདུན་བར་ལ་
ཟག་མེད་ཀྱི་ཏིང་ངེ་འཛིན་དུ་སོང་སྟེ། ངོ་འཕྲོད་པའི་རྟོགས་པ་འདི་མགུར་དུ་གསུངས་པ་



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
ལགས་སྐད།
སྤྱི་བོ་བདེ་ཆེན་གཞལ་ཡས་སུ། །དྲི་མེད་པདྨ་ཉི་མ་ལ། །བླ་མ་མངའ་བདག་བྱམས་
མགོན་བཞུགས། །བདག་གི་སེམས་རྒྱུད་བྱིན་གྱིས་རློབས། །དུས་གསུམ་སངས་རྒྱས་
ཐམས་ཅད་དང་། །ཡི་དམ་ལྷ་ཚོགས་ཇི་སྙེད་པ། །དབྱེར་མེད་དཔལ་ལྡན་དྷཱ་ཏཱི་པ། །སྙིང་
གི་པདྨོར་བཞུགས་ནས་ཀྱང་། །ངག་གི་བདེན་པ་འགྲུབ་ཏུ་གསོལ། །ལྷོ་བལཾ་ཞིང་ཁམས་
རྣམ་དག་ཏུ། །བླ་མ་གྲུབ་ཐོབ་རྣམས་ཀྱི་ཞབས་རྡུལ་དེ། །མི་བདག་གིས་སྤྱི་བོའི་གཙུག་ཏུ་
བླངས། །རྒྱུད་སྡེའི་ཚིག་རྣམས་མཐའ་དག་ཉན། །བདག་དེས་ཀྱང་ཆོག་ཤེས་མ་བྱུང་བས། །
མངའ་བདག་རྗེ་བཙུན་ཞབས་དྲུང་དུ། །བྱིན་རླབས་དམ་ཆོས་ཚུལ་བཞིན་ཞུས། །ཁྱད་པར་
ཕྱག་རྒྱ་ཆེན་པོ་ཞུས། །ཆོས་ཤེས་པ་རྣམས་ཀྱི་སྒྲོ་འདོགས་བཅད། །མི་ཤེས་པ་རྣམས་སློབ་
གཉེར་བྱས། །རྗེ་ས་ར་ཧ་ཡི་བཀའ་སྲོལ་གྱིས། །བྱིན་རླབས་དང་རྟོགས་པ་དུས་གཅིག་བྱུང་། །
རྗེ་ལ་རྟོགས་པ་འབུལ་གྱི་དབྱངས་ཤིག་ལེན། །ཕྱི་ནང་གྲུབ་མཐའ་སྣ་ཚོགས་ཀུན། །རྟོགས་
ཤིང་ཕྱག་རྒྱ་ཆེན་པོར་འདུས། །སྣང་བ་བདེན་མེད་མཐའ་ཡས་ཀུན། །ཟུང་འཇུག་མཉམ་
ཉིད་རོལ་བར་ཤར། །རྒྱུན་ཆད་མེད་པའི་ཆོས་ཉིད་འདི། །རང་གསལ་རིག་པ་འགག་པ་
མེད། །ཟུང་འཇུག་རིག་པ་གཉུག་མའི་ངང་། །ཡེ་ཤེས་ལྷུན་གྲུབ་ལྟ་བ་ལགས། །སྤྱོད་ལམ་
བཞི་ཡི་མཉམ་རྗེས་སུ། །དུས་གསུམ་འབྲལ་མེད་ཆུ་བོའི་རྒྱུན། །རྣལ་འབྱོར་མངོན་གསལ་
འགྲིབ་ཏུ་མེད། །ཡེངས་སུ་མེད་པ་སྒོམ་པ་ལགས། །དུས་གསུམ་ལུས་ངག་ཡིད་ཀྱི་ཆོས། །
སྣ་ཚོགས་ངེས་མེད་རྒྱུན་གཅིག་ཏུ། །མ་འགགས་འབད་མེད་ངོ་བོར་མཉམ། །སྤྲུལ་པ་ལྟ་
བུའི་སྤྱོད་པ་ལགས། །རྟོག་པའི་ངོ་བོ་སྐད་ཅིག་མ། །ཅིག་ཅར་བ་ལ་འཕྲི་བསྣན་མེད། །
རང་གྲོལ་གཉུག་མ་བདེ་བ་ཆེ། །རེ་དོགས་བྲལ་བའི་འབྲས་བུ་ལགས། །ཚིག་ཚོགས་མ་
ཉན་དགུ་ཉན་ཀྱང་། །གཞི་སེམས་ཆོས་སྐུར་ད་གཟོད་གོ །མི་ཁོ་བོའི་ཐེ་ཚོམ་ད་གཟོད་ཟད། །



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
འཁྲུལ་པའི་གཞི་རྩ་ད་གཟོད་ཞིག །ཐ་སྙད་ལ་སངས་རྒྱས་མི་འདུག་པས། །རྗེ་མངའ་
བདག་ཆེན་པོའི་ཞབས་དྲུང་དུ། །དོན་ཉམས་སུ་བླངས་པའི་འབྲས་བུ་དང་། །བརྒྱུད་པ་
རྣམས་ཀྱི་བྱིན་བརླབས་ཀྱིས། །དེ་ལྟ་བུ་ཡི་སྨྱོ་ཚིག་དེ། །སློབ་དཔོན་ལྷ་ལ་ཞུས་པ་ལགས། །གོ་
ལུགས་དང་རྟིང་སྐུལ་བགྱིས་པ་ལ། །མཆེད་གྲོགས་འདིར་བཞུགས་དགྱེས་པར་མཛོད། །
ཅེས་པ་དེ། བླ་མ་དང་མཆེད་གྲོགས་རྣམས་ལ་ཕུལ་བ་དང་། མངའ་བདག་མེ་ཏྲི་པས། མར་
པ་ལ་བཅུ་གཉིས་རྡོ་རྗེའི་མགུར་འདི་གསུངས་པ་ལགས་སྐད། །
བུ་དད་པའི་རྩ་བ་མ་བརྟན་ན། །གཉིས་མེད་ཀྱི་ལམ་སྣ་བརྟན་མི་འགྱུར། །ཕྱོགས་
མེད་སྙིང་རྗེ་མ་སྐྱེས་ན། །གཟུགས་སྐུ་རྣམ་གཉིས་ཐོབ་མི་སྲིད། །ཤེས་རབ་རྣམ་གསུམ་མ་
སྦྱངས་ན། །རྟོགས་པ་རྒྱུད་ལ་སྐྱེ་མི་འགྱུར། །བླ་མ་རྗེ་བཙུན་མ་བརྟེན་ན། །དངོས་གྲུབ་
རྣམ་གཉིས་ཐོབ་མི་སྲིད། །སེམས་ཀྱི་རྩ་བ་མ་ཆོད་ན། །ཤེས་པ་གང་དགར་བཏང་མི་བྱ། །
སྣང་བ་རྒྱ་ཡིས་མ་ཐེབས་པར། །བདེ་བ་ཆེན་པོར་དབེན་མི་གནས། །ཞེན་ཆགས་ཤེས་པ་
སྐྱེས་གྱུར་ན། །གླང་ཆེན་རབ་དགའི་སྤྱོད་པ་བྱ། །སྐབས་སུ་ཉོན་མོངས་སྐྱེས་གྱུར་ན། །
སེམས་ལ་བལྟས་ལ་མ་ཡེངས་སྒོམས། །རྐྱེན་གྱིས་སེམས་ལ་གནོད་གྱུར་ན། །བདེ་ཆེན་
སྤངས་ལ་དབེན་པར་སྡོད། །ཚིག་མེད་པ་ཡི་དོན་རྟོགས་ནས། །དཀར་པོའི་ཆོས་སྤྱོད་རྒྱུན་
མི་གཅོད། །ཉམས་སུ་མྱོང་བ་འགྲིབ་གྱུར་ན། །དབང་མཆོག་འོད་གསལ་བླང་བར་བྱ། །
ཉོན་མོངས་རང་རྒྱུད་ཤོར་གྱུར་ན། །བླ་མའི་གདམས་ངག་དྲན་པར་གྱིས། །རྩེ་གཅིག་
གསོལ་བ་མ་བཏབ་ན། །དམ་པའི་ཐུགས་དགོངས་ག་ལ་ལོན། །ལྷ་བསྐྱེད་རྫོགས་ཟུང་
འཇུག་མ་བསྒོམས་ན། །འཁོར་འདས་དབྱེར་མེད་ག་ལ་རྟོགས། །བཅུ་གཉིས་རྡོ་རྗེའི་
མགུར་ལྡན་པ། །དྲན་པ་དང་བཅས་བཅུ་གསུམ་པ། །རྣལ་འབྱོར་ཉམས་སུ་མ་བླངས་ན། །
རྣལ་འབྱོར་བཅུ་བཞིའི་ས་ལ་རྣམ་པར་གནས། །ཞེས་པ་དེ་གསུངས་ནས། བྱིན་བརླབས་



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
མཛད། བླ་མ་མར་པས།
དེ་ནས་ཡང་དཱུ་ལ་ཀེ་ཏྲའི་གྲོང་ཁྱེར་དུ་བྱོན་ཏེ། དཔལ་ཡེ་ཤེས་སྙིང་པོ་ལ་གསང་བ་
འདུས་པ་དང་། སྒྱུ་ལུས་འོད་གསལ་གྱི་གདམས་ངག་གསན། ལམ་རིམ་པ་ལྔའི་ཁྲིད་
བསྐྱངས། དེ་ནས་རྗེ་བཙུན་གྱི་ཐུགས་དགོངས་ལ་ད་ནི་ཆོས་གདམས་ངག་ཀྱང་མང་དུ་ཐོབ།
ལན་གཅིག་བོད་དུ་ཕྱིན་ལ་གསེར་བག་ཙམ་ཞིག་བསྒྲུབ་སྟེ། བླ་མ་རྣམས་ལ་དྲིན་ལན་དུ་
འབུལ་ལོ་སྙམ་དུ་དགོངས་ནས། བལ་ཡུལ་དུ་བྱོན་པའི་ཚེ་ཆུ་རྣམས་རྒྱས་པ་དང་ཐུག་སྟེ།
དཔེ་ཆ་རྣམས་ཆུ་ལ་ཤོར། བོད་དུ་འབྱོན་པ་ཡང་བཤོལ་ནས། གྲོགས་བལ་པོ་ཕམ་འཐིང་
པ་ལ་གསེར་ཞོ་བཞི་བསྐྱིས་ཏེ། སླར་རྒྱ་གར་དུ་བྱོན་མངའ་བདག་མེ་ཏྲི་པ་དང་དང་པོར་
མཇལ་ཏེ་ཆོས་མང་པོ་གསན། དེ་ནས་ཇོ་བོ་ཆེན་པོ་ནཱ་རོ་པའི་སྤྱན་སྔར་བྱོན་ཏེ་ཆོས་ཞུས་པ་
ལས། བསྲེ་འཕོ་གནད་ཀྱི་གདམས་ངག་ལ་སོགས་པ་ངོ་མཚར་ཅན་མང་དུ་གནང་། ཁྱོད་
བོད་དུ་ཕྱིན་གསེར་བླངས་པ་ལས། འདིར་ཆོས་ཀྱི་སྒྲོ་འདོགས་གཅོད་དུ་འོངས་པ་ཤིན་ཏུ་
དགའ་གསུངས།
ཁྱོད་ཟབ་མོ་གསང་སྔགས་ཀྱི་ཆོས་ལ་ཤིན་ཏུ་མོས་པས། ད་ལྷོ་དུག་མཚོ་ཁོལ་མ་
སྒྲོལ་བའི་ཕ་རོལ་ཏུ་སོང་དང་། དེ་ན་རྩྭ་སྤྱིལ་པོ་གཅིག་གི་ནང་ན་ཡེ་ཤེས་ཀྱི་མཁའ་འགྲོ་མ་
ཞིག་བཞུགས། དེ་ལ་གདན་བཞིའི་དབང་རྒྱུད་འགྲེལ་དང་བཅས་པ་ཞུས་ཤིག་གསུངས།
བླ་མའི་བྱིན་རླབས་ལ་བརྟེན་ནས་དུག་མཚོ་ལ་ཐོགས་པ་མེད་པར་གྱུར་ཏེ། རྩྭའི་སྤྱི་པོར་ཡེ་
ཤེས་ཀྱི་ཌཱ་ཀི་མ་དང་མཇལ། ཕྱག་བཙལ་བསྐོར་བ་བྱས། གསེར་གྱི་མཎྜལ་ཕུལ། ཐུགས་
རྗེས་བཟུང་བར་ཞུ་འཚལ་ཞེས་གསོལ་བ་བཏབ་པ་ལས། གདན་བཞིའི་དབང་བྱིན་རླབས་
རྒྱུད་གདམས་ངག་དང་བཅས་པ་གནང་། གསང་མཚན་བདེ་བའི་རྡོ་རྗེར་བཏགས། དེ་ལྟར་
རྗེ་བཙུན་གྱིས་རྒྱ་གར་དུ་སྔ་རེས་ལོ་ལྔ། ཕྱི་རེས་ལོ་བདུན་ཏེ་བཅུ་གཉིས་བཞུགས། དཔལ་
18



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
ཆེན་ནཱ་རོ་མི་ཏྲི་རྣམ་གཉིས་ཀྱིས་ཐོག་དྲངས་གྲུབ་ཐོབ་ཀྱི་བླ་མ་དགུ་དང་མཇལ། རྡོ་རྗེ་ཐེག་
པའི་རྒྱུད་དང་གདམས་ངག་མ་ལུས་པ་ནི་མཁྱེན་པར་མཛད། ཟབ་མོའི་དོན་གྱི་སྙིང་པོ་ནི་
ཐུགས་སུ་ཆུད་དེ། ད་ཡང་ཁོ་བོའི་བླ་མ་གྲུབ་ཆེན་སྤྲུལ་པའི་སྐུ་འདི་རྣམས་ལ་ཡང་ཕྱག་རྟེན་
དང་འབུལ་བ་རེ་བྱེད་པ་དང་། དཔལ་རྡོ་རྗེ་གདན་ལ་སོགས་པ་རྟེན་ཁྱད་པར་ཅན་རྣམས་
ལ་ཡང་མཆོད་པ་ཞིག་བྱ་དགོས་པས། རེ་ཞིག་བོད་དུ་འགྲོ་བ་ལ་གསེར་སྲང་འགའ་བཙལ་
ལ་འོང་དགོས་དགོངས་ནས། ཆོས་འཕྲོ་ཐམས་ཅད་རྫོགས་པར་མཛད་དེ་བོད་དུ་འབྱོན་
པར་བརྩམས་སོ། །
དེ་ནས་ཇོ་བོ་ནཱ་རོ་པ་ཆེན་པོའི་ཞལ་ནས། ཁྱོད་བོད་དུ་འགྲོ་ཙ་ན། སྤྱིར་ཟབ་མོ་
གསང་སྔགས་ཀྱི་ཆོས་ཐམས་ཅད། བླ་མའི་བཀའ་བཞིན་བསྒྲུབས་པ་ལས་འབྱུང་བ་ཡིན་ཏེ།
ཁྱོད་ཀྱང་ཁོ་བོའི་ངག་འདི་རྣམས་ཡིད་ལ་ཟུང་ཞིག །ཅེས་བཀའ་སྩལ་ནས་གསུངས་པས།
ཆོས་བརྒྱད་ཚེ་འདིའི་དོན་མ་བསྒྲུབ། །གཟུང་འཛིན་ང་ཁྱོད་རིས་མ་གཅོད། །གཉིས་འགྲན་
སེམས་ཀྱི་གཞུ་མ་རྡུང་། །མཐོ་སེམས་ཕྲག་དོག་མདའ་མ་འཕེན། །ཕ་ཡུལ་སོ་མཚམས་
དགོན་མ་བཟུང་། །ཉེ་དུ་དགྲ་ལ་སྐུར་མ་འདེབས། །གཞན་གྱི་ཆོས་ལ་སྒྲོ་མ་འདོགས། །
ཐོས་བསམ་མ་རིག་མུན་སེལ་ཡིན། །ཐར་པའི་ལམ་མཆོག་འཕྲང་མ་བཅད། །སྔར་ཡང་བླ་
རྗེ་ཡིན་པའི་ཆོག །ཕྱིས་ཀྱང་ཁུར་ཅིག་བློས་མ་སྤངས། །རང་སེམས་ནོར་བུ་རིན་ཆེན་འདི། །
བརྗེད་བོར་ཆུ་ལ་མ་སྐུར་བར། །བག་ཟོན་ཡེངས་མེད་སྲུངས་ཤིག་དང་། །དགོས་འདོད་
བསམ་པ་ཐམས་ཅད་འགྲུབ། །ཅེས་ཞལ་ལྟ་རྒྱས་པར་གནང༌།
དེ་ནས་རྗེ་བཙུན་གྱིས་གསེར་ལྷག་མ་ཅུང་ཟད་ཡོད་པ་དེ་བསྒྱུར་ནས། ཉི་ཤུ་དགུའི་
དགོང་མོ་ཚོགས་ཀྱི་འཁོར་ལོ་བསྐོར། ཇོ་བོ་ནཱ་རོ་པ་ཆེན་པོ་ལ་ཕྱག་འཚལ་བསྐོར་བ་བྱས།
ཞབས་སྤྱི་བོར་བླངས་ནས། བདག་གི་བསམ་པ་ཐམས་ཅད་འགྲུབ་ཅིང་། འདིར་མྱུར་དུ་



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
སླེབས་ནས་བླ་མ་དང་མཇལ་བར་ཐུགས་རྗེས་བཟུང་དུ་གསོལ། ཞེས་གདུང་ཤུགས་ཀྱི་
སྤྱན་ཆབ་བྱུང་ཞིང་གསོལ་བ་བཏབ། བླ་མའི་ཞལ་ནས། མར་པ་ལོ་ཙཱ་ཁྱོད་ཁོ་བོ་ལ་དཔལ་
ལྡན་རྗེ་བཙུན་ཏེ་ལོ་པས་ལུང་བསྟན་པའི་བུ་ཡིན། ཁྱོད་བོད་དུ་སོང་ལ་སེམས་ཅན་གྱི་དོན་
གྱིས་ཤིག་དང་། བླ་མའི་ཞབས་ཏོག་དེ་རང་ཡིན་ནོ་གསུངས། །
དེར་རྗེ་བཙུན་གྱིས་བདག་བླ་མ་དམ་པ་རྣམས་དང་། ཆོས་གྲོགས་རྟོགས་པ་མཆོག་
དང་ལྡན་པ་རྣམས་ལས་གཞན་དུ་འགྲོ་བ་འདི་ཆེད་ཤིན་ཏུ་འཚེར་བར་བྱུང་ཞེས་ཞུས་པས།
བུ་ཁྱོད་དང་ཁོ་བོ་རྣམ་པ་ཐམས་ཅད་དུ་འབྲལ་བ་མེད་པ་ཡིན་ནོ་ཞེས་གསུངས་ཏེ། ནམ་ཐོ་
རངས་ཀྱི་དུས་ལ་བབ་པའི་ཚེ། བླ་མའི་ཕྱག་གཡོན་རྗེ་བཙུན་གྱི་སྤྱི་བོར་བཞག་ནས་
གསུངས་པ། ནམ་མཁའི་མེ་ཏོག་སྐྱེས་བུ་ཡིས། །མོ་གཤམ་བུ་ཡིས་རྟ་ཞོན་ནས། །རུས་
སྦལ་སྤུ་ཡིས་ཐུན་བྲབས་ཏེ། །རི་བོང་རྭ་ཡི་ཕུར་པ་ཡིས། །དགྲ་བོ་ཆོས་ཉིད་ཀློང་དུ་བསད། །
ལྐུགས་པས་སྨྲ་ཞིང་དམུས་ལོང་མཐོང་། །འོན་པས་ཐོས་བཞིན་ཞ་བོ་རྒྱུག །ཉི་ཟླ་གར་
མཁན་དུང་འབུད་ཅིང་། །འཁོར་ལོ་བུ་ཆུང་བསྐོར་བར་བྱེད། །ཅེས་བརྡ་དོན་ཚིགས་སུ་
བཅད་དེ་གསུངས་པ་ལས། དོན་ཇི་ལྟར་ལགས། རྗེ་བཙུན་གྱིས་ཀྱང་མ་ཞུས། བླ་མ་ཆེན་
པོས་ཀྱང་མི་གསུངས། ཚིག་ཏུ་ནི་ཟིན་ཏེ་བོད་ཕྱོགས་ལ་མྱུར་པོར་བྱོན་པ་ལས། བལ་ཡུལ་
དུ་སླེབ་ལ་ཁད་པའི་གྲོ་མལ་ཞིག་ཏུ། བརྟག་གཉིས་ཀྱི་བེའུ་བུམ་ལུས་པ། སླར་འཚོལ་དུ་
བྱོན་པས། ལུང་པ་དེར་མེ་ཤོར་འདུག་པ་ལ། དཔེ་བཞུགས་པའི་འདོམ་སྐོར་ཙམ་ཞིག་མ་
ཚིག་པར་སྣང་བས་དཔེ་བླངས་ཏེ་བལ་པོར་བྱོན། བླ་མ་བལ་པོ་སྤྱི་ཐེར་བ་དང་མཇལ་ཆོས་
གདམས་ངག་མང་དུ་བརྫངས་ནས་བྱོན་ཏེ། །
བལ་ཡུལ་གྱི་ཆུ་ཆེན་པོ་ཞིག་ལ་བསྒྲལ་བའི་ཚེ། གྲུ་ཆེ་བ་གཅིག་གི་ནང་དུ་ཕྱག་དཔེ་
མང་བ་དང་གཉོས་ལོ་སྡུན་ལ་བསྒྲལ་ནས་བཏང་།རྗེ་བཙུན་གྱིས་དཔེ་ཆ་ལྷག་མ་དང་། གྲུ་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
རྟིང་མ་ལ་བཞུགས་ཏེ་བྱོན་པས་ཆུའི་ཕ་ཁར་ཕེབས་ཙ་ན། གཉོས་ལོས་ཕྲག་དོག་བྱས་ཏེ། །
རྗེ་བཙུན་གྱི་ཕྱག་དཔེ་རྣམས་ཆུ་ལ་ཤོར་བ་སྐད་བྱས་ནས་སྦས། དེར་རྗེ་བཙུན་གྱི་ཐུགས་
དགོངས་ལ། བདག་གིས་དཀའ་ལས་དེ་སྙེད་བྱས་པའི་ཆོས་རྣམས་མེད་ན། ད་ཇི་ལྟར་བྱ་
སྙམ་དུ་དགོངས་ཤིང་བྱོན་པ་ལས། བལ་བོད་ཀྱི་མཚམས་སུ་ཞག་འགའ་བཞུགས་པ་ལས་
མནལ་ལམ་དུ་བྲམ་ཟེ་ཆེན་པོ་དང་མཇལ། ཆོས་ཀྱི་སྤྲོས་པ་ཆོད་ནས་བོད་དུ་བྱོན་ཏེ། །
གཙང་ལ་སྟོད་དགྱེར་ཕུའི་སྔགས་ཀྱི་ཀློག་སྐྱ་དགེ་བཤེས་ཆེ་བ་དེ་ནི་སྐུ་འདས། དེའི་
ཇོ་སྲས་ཀྱི་བླ་མ་རྗེ་བཙུན་དཔལ་མོ་རྡོར་ཕྲེང་ནས་བསུ། དགྱེར་ཕུར་གདན་དྲངས་ཟླ་བ་
ཕྱེད་དུ་ཆོས་གྲྭ་བཙུགས། ཞབས་ཏོག་ཕུན་སུམ་ཚོགས་པ་བྱས། ཁྱད་པར་དུ་ཚེས་བཅུའི་
མཆོད་པ་ཞིག་གི་ཚོགས་གྲལ་དུ། ཇོ་སྲས་ཀྱིས་ཕྱག་འཚལ་ཏེ་གསོལ་བ་བཏབ་པ། ངེད་
ཅག་ཕ་སྤད་ཀྱིས་སྔར་ཡང་ཞབས་ཏོག་ཅུང་ཟད་བགྱིས་ཤིང་། ད་ཡང་བགྱིད་པ་ལགས་
པས། དེ་སྔ་བཞེངས་མ་མྱོང་བའི་མགུར་ཞིག་ཐུགས་ལ་གདགས་པར་ཞུ་ཞེས་ཞུས་པས།
རྗེ་བཙུན་གྱི་ཞལ་ནས། ཁོ་བོ་ན་ནིང་དཔྱིད་ཀ་བལ་པོའི་མཐིལ་ནས་ཡར་འོངས་པའི་ལམ་ན།
ལི་ཤོ་ཀ་ར་ཞེས་བྱ་བ། མཐའ་འཁོབ་ཀྱི་གྲོང་ཆུང་ཤོ་གམ་ལེན་པ་ཞིག་འདུག །དེར་ཞག་ལྔ་
བསྡད་དེ། ནུབ་གཅིག་གི་རྨི་ལམ་ན། ཞིང་སྐྱོང་གི་ཌཱ་ཀི་མ་གཉིས་བྲམ་ཟེའི་བུ་མོའི་ཆ་བྱད་
དུ་སྤྲུལ་ནས་ཁོ་བོ་སྤྱན་འདྲེན་དུ་བྱུང༌། དེར་ལྷོ་དཔལ་གྱི་རི་ལ་ཕྱིན་ནས་བྲམ་ཟེ་ཆེན་པོ་
དང་ཞལ་མངོན་སུམ་དུ་མཇལ། དེའི་དུས་སུ་ཡིད་ལ་མི་བྱེད་པ་སྙིང་པོའི་དོན། བྲམ་ཟེ་
ཆེན་པོའི་ཞལ་ནས་འདི་ལྟར་ཐོས་སོ་ཞེས་གསུངས་ཤིང་། སེམས་ལ་གནད་དུ་སྣུན་པ་སྙིང་
པོ་དོན་གྱི་མན་ངག །དོ་ཧ་རྡོ་རྗེའི་མགུར་ལྟ་བ་ཁྱུང་ཆེན་གྱི་གཤོག་རྒྱངས་མགུར་དུ་
བཞེངས་པ།
དཔལ་དེ་རིང་བཀྲ་ཤིས་ཡར་གྱི་ངོ༌། །ཁྱད་པར་ཡར་ངོའི་ཚེས་བཅུ་ལ། །དཔའ་བོ་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
དགའ་སྟོན་ཚོགས་གྲལ་དུ། །བུ་འགྱུར་བ་མེད་པའི་དམ་ཚིག་ཅན། །ཀློག་སྐྱ་སྟོན་པས་ཞུ་
འབུལ་བ། །རྗེ་སྔར་མ་ཐོས་པའི་གླུ་ལོངས་སྐད། །ང་བཤུལ་རིང་ལམ་ནས་བཤར་བ་ཡིས། །
ལུས་ངལ་དུབ་དབང་དུ་ཐལ་བའི་ཕྱིར། །གླུ་ཡིད་འཕྲོག་སྙན་པ་ཅུང་མ་མཆི། །ཚིག་སྡེབ་
སྦྱོར་མཁས་པ་མི་འཚལ་ཡང་། །བུ་ཁྱེད་ལས་ངོ་ཚ་མེད་པའི་ཕྱིར། །ཞུ་ཆེན་གྱི་དཔྲལ་བ་མི་
བཟློག་པས། །དོན་སྔར་མ་ཐོས་པའི་ངོ་མཚར་ཅན། །རྗེ་བྲམ་ཟེའི་བཞེད་དགོངས་གླུར་
ལེན་གྱིས། །ཁྱེད་གདན་གང་བཞུགས་པའི་མདོ་སྔགས་རྣམས། །སྙན་ལྷན་ནེ་གསན་ལ་
ཐུགས་དགོངས་འཚལ། །དུས་ཁ་ནིང་དཔྱིད་ཟླ་ཐ་ཆུང་ལ། །གཞི་བལ་པོའི་མཐིལ་ནས་
ཡར་འདས་པ། །གདུགས་གྲོ་ལམ་གཅིག་གི་ཤུལ་ས་ན། །བལ་པོ་ལོ་ཤོ་ཀ་རིའི་ཡུལ། །
མཐའ་གདོལ་པ་ཅན་གྱི་གྲོང་ཁྱེར་དུ། །མི་བརྡ་མི་འཇལ་གྱི་ཤོ་གམ་པས། །མགྲོན་ཁས་
ཉེན་པོ་ཡི་བོད་རྣམས་བསྐྱིལ། །མི་ངེད་ཀྱང་དབང་མེད་ཞག་ལྔ་བསྡད། །གུང་ནུབ་གཅིག་
ཐམ་ཐུམ་རྨི་ལམ་ན། །རིགས་ཀྱི་མཚན་ལྡན་ཚངས་སྐུད་ཅན། །བྲམ་ཟེའི་བུ་མོ་མཛེས་མ་
གཉིས། །ཅུང་ཟད་འཛུམ་ཞིང་ཟུར་མིག་བལྟ། །ཁོ་བོའི་དྲུང་དུ་འོངས་ནས་ཀྱང་། །ལྷོ་
དཔལ་གྱི་རི་ལ་འགྲོ་དགོས་སྐད། །ཁོ་བོས་སྔོན་ཆད་ཕྱིན་མ་མྱོང་། །རྒྱུས་མེད་ལམ་ཡང་མི་
ཤེས་བྱས། །སྲིང་མོ་གཉིས་ཀྱི་མཆིད་ན་རེ། །མིང་པོས་དཀའ་བ་སྤྱད་མི་དགོས། །ངེད་ཀྱི་
ཕྲག་ལ་ཁུར་རོ་ཟེར། །མདོ་ལི་དར་གྱི་ལྡིང་ཁྲིའི་སྟེང་། །གདུགས་བཞིན་མཁའ་ལ་
བཏེགས་ནས་ཀྱང་། །གློག་འགྱུ་སྐད་ཅིག་ཡུད་ཙམ་གྱིས། །ལྷོ་དཔལ་གྱི་རི་ལ་ཕྱིན་པ་རྨིས། །
ཤིང་བླག་ཤ་ལྗོན་པའི་བསིལ་གྲིབ་ལ། །སྟི་ར་རོ་ཡི་གདན་སྟེང་ན། །རྗེ་བྲམ་ཟེ་ཆེན་པོ་ས་
ར་ཧ། །སྐུ་ལ་དུར་ཁྲོད་ཆས་ཀྱིས་བརྒྱན། །དགྱེས་པའི་ཞལ་རས་འཛུམ་དང་བཅས། །བུ་
བདེ་བར་འོངས་སམ་ཞེས་ཀྱང་གསུངས། །དེ་མཐོང་དགའ་བས་མ་བཟོད་པས། །ལུས་
ཀྱང་བ་སྤུ་གཡོ་བ་སྙམ། །ལན་བདུན་བསྐོར་ཞིང་ཕྱག་ཀྱང་འཚལ། །ཞབས་མཐིལ་སྤྱི་བོར་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
བླངས་ནས་ཀྱང་། །ཕ་ཐུགས་རྗེས་བཟུང་འཚལ་ཞུས་པ་ལས། །ལུས་ལ་སྐུ་ཡིས་བྱིན་
བརླབས་པས། །ཕྱག་དབང་སྤྱི་བོར་བཞག་ཙམ་གྱིས། །ཟག་མེད་བདེ་བས་ར་རོ་བ། །གླང་
ཆེན་ཆང་གིས་མྱོས་པ་ལྟར། །ལུས་འགུལ་མི་ཤེས་ཉམས་ཤིག་སྐྱེས། །ངག་ལ་གསུང་གིས་
བྱིན་བརླབས་པས། །ཡི་གེ་བཞི་ཡི་དོན་གསུངས་པས། །ལྐུགས་པས་རྨི་ལམ་རྨིས་པ་
བཞིན། །ངག་སྨྲ་རུ་མེད་པའི་ཉམས་ཤིག་སྐྱེས། །ཡིད་ལ་ཐུགས་ཀྱིས་བྱིན་བརླབས་པ། །
ལྷན་ཅིག་སྐྱེས་པ་ཆོས་ཀྱི་སྐུ། །འགྲོ་འོང་མེད་པའི་དོན་རྟོགས་པས། །དུར་ཁྲོད་ཉལ་བའི་
མི་རོ་ལྟར། །བསམ་དུ་མེད་པའི་ཉམས་ཤིག་སྐྱེས། །དེ་རྗེས་བདེ་ཆེན་དག་པའི་གསུང་། །
རིན་ཆེན་མགུར་གྱི་བུམ་པ་ནས། །ཚངས་པའི་དབྱངས་ཀྱི་གདངས་སྐད་ཀྱིས། །དཔེ་བྲལ་
ནམ་མཁའ་སྟོང་པའི་དོན། །གནས་ལུགས་མཚོན་པ་རྡོ་རྗེའི་གླུ། །སྐྱེ་མེད་རང་སྒྲ་འདི་ལྟར་
ཐོས། །ན་མོ། སྟོང་ཉིད་སྙིང་རྗེ་དབྱེར་མེད་པ། །རྒྱུན་མི་ཆད་པ་གཉུག་མའི་དོན། །གདོད་
ནས་དག་པའི་རང་བཞིན་ཉིད། །ནམ་མཁའ་ནམ་མཁའ་སྦྱོར་བ་མཐོང་། །རྩ་བ་ཁྱིམ་ན་
གནས་པའི་ཕྱིར། །ཡིད་ཀྱི་རྣམ་ཤེས་བཙོན་དུ་བཟུང་། །སྒོམ་པའི་ཤེས་པ་ཕྱི་མ་ཡིས། །
སེམས་ལ་ལྷན་པ་གདབ་ཏུ་མེད། །སྣང་སྲིད་སེམས་ཀྱི་རང་བཞིན་ཤེས། །གཉེན་པོ་གསར་
པ་སྒོམ་དུ་མེད། །སེམས་ཀྱི་གནས་ལུགས་དྲན་དུ་མེད། །མ་བཅོས་རང་དགར་ཞོག །དེ་
དོན་མཐོང་ན་གྲོལ་བའི་ཕྱིར། །བུ་ཆུང་གདོལ་པའི་སྤྱོད་པ་ལྟོས། །སེམས་ཀྱི་གླང་པོ་ཡན་
དུ་ཆུག །འཁོར་བ་སྐྱོན་དུ་མི་ལྟ་ཞིང་། །མྱ་ངན་འདས་ལ་མི་རེ་བ། །ཐ་མལ་ཤེས་པའི་
གནས་ལུགས་དེ། །མ་བཅོས་སོ་མ་ཉིད་དུ་ཞོག །བྱ་བ་རྣམས་ལ་ཁྱེད་མ་རྟོག །ཕྱོགས་དང་
ཆ་ལ་མི་གནས་པས། །སྤྲོས་བྲལ་ནམ་མཁའི་དཀྱིལ་དུ་ལྟོས། །ཆོས་ཟད་སར་སྐྱོལ་བ་སྙིང་
པོའི་དོན། །ལྟ་བའི་མཐར་ཐུག་ཕྱག་རྒྱ་ཆེ། །སེམས་གནད་དུ་བསྣུན་པའི་བརྡ་དོན་ཞིག །
རྗེ་བྲམ་ཟེ་ཆེན་པོའི་ཞལ་ནས་ཐོས། །སྐད་ཅིག་དེ་ལ་གཉིད་ཀྱང་སད། །མ་རྗེད་དྲན་པའི་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ལྕགས་ཀྱུས་ཟིན། །མ་རིག་གཉིད་ཀྱི་མུན་ཁུང་དུ། །རིག་པའི་ཡེ་ཤེས་མཐོངས་ཕྱེས་ཏེ། །
སྤྲིན་མེད་མཁའ་ལ་ཉི་ཤར་ལྟར། །འཁྲུལ་པའི་མུན་ནག་དེངས་ནས་ཐལ། །དུས་གསུམ་
སངས་རྒྱས་ཞལ་མཐོང་ཡང་། །ཕྱིན་ཆད་དྲི་རྒྱུ་མེད་དོ་སྙམ། །སེམས་ཕུ་ཐག་ཆོད་པའི་
ཉམས་ཤིག་སྐྱེས། །ཡིད་འགྱུ་བ་ཆད་པ་ངོ་མཚར་ཆེ། །ལར་ཡི་དམ་མཁའ་འགྲོའི་ལུང་
བསྟན་དང་། །རྗེ་བླ་མས་བསྟན་པ་ཟབ་མའི་དོན། །སྨྲ་རུ་མི་བཏུབ་གསུངས་ན་ཡང་། །
དགུང་དོ་ནུབ་མི་གླེང་ཐབས་མ་བྱུང་། །དུས་ད་རེས་ཙམ་ལས་མ་གཏོགས་པས། །ཕྱིས་ཀྱང་
བཟློས་སམ་རྣ་བ་ཉོན། །ང་སྔོན་ཆད་བཤུལ་རིང་རྒྱངས་ཀྱི་མི། །མཛའ་བཤེས་གཉེན་མེད་
གྲོགས་ཀྱང་མེད། །ལུས་ངལ་དུབ་བཀྲེས་པར་གྱུར་པའི་ཚེ། །བུ་ཁྱོད་ཀྱིས་ཅི་བྱས་སེམས་
ལ་ཡོད། །དེ་བརྗེད་དུ་མི་བཅུག་ཡིད་ལ་བཅགས། །དྲིན་འཁོར་བར་ཐལ་ལོ་སྙིང་གི་
གྲོགས། །གླུ་འདི་ལ་མཁའ་འགྲོའི་བྱིན་རླབས་ཆགས། །རྗེ་གོང་ན་བཞུགས་པའི་བླ་མ་དང་། །
བར་ཆད་སྲུང་བའི་ཆོས་སྐྱོང་རྣམས། །མི་བདག་ལ་བཀའ་བཀྱོན་མི་གསུང་འཚལ། །ཞེས་
གསུངས།
དེ་ནས་རྗེ་བཙུན་གྱིས་ལྷོ་བྲག་ཆུ་ཁྱེར་དུ་བྱོན། ཁུ་བོ་དང་། ལྕམ་སྲིང་མོ་དང་། སྔར་
གྱི་སློབ་དཔོན་ཞིག་ཡོད་པ་དང་གསུམ་གྱིས་ཤངས་ལེན་ཅུང་ཟད་རེ་བྱས། རྗེ་བོ་མར་པ་
དཀོན་མཆོག་ན་རེ། ཁྱོད་ཀྱིས་རྒྱ་གར་དུ་ཆོས་ཅི་འདྲ་བ་བསླབས་ཤིང་ཤེས་པ་ཡིན་ཟེར་བ་ལ།
རྗེ་བཙུན་གྱི་ཞལ་ནས། ཧེ་བཛྲ་ཤེས། ཙཀྲ་སམྦ་ར་ཤེས། མཉྫ་བྷི་ཤེས་གསུངས་པས། དེ་
རྣམས་མི་གོ་བར་འདུག་ཟེར་ཡང་། ཆོས་མཁས་པར་རིག་ནས་ཅུང་ཟད་དད་པར་གྱུར།
དེ་ནས་དུས་གཅིག་ན། རྗེ་བཙུན་གྱིས་ཇོ་བོ་ལ་གྲོ་བོ་ལུང་ཞེས་བྱ་བ་དེར་ད་གཟོད།
ཁོ་བོ་ཕུ་ན་འབྲོག་སྐྱོང་། བར་དུ་དགོན་པ་འདེབས།མདར་ཞིང་རྨོ་བས་ཁྱོད་ཀྱིས་སྟེར་རམ་
ཞེས་གསུངས་པས། རྗེ་བོས་ཀྱང་སློབ་དཔོན་དེ་དཔང་པོར་བཞག་ནས་འབུལ་བར་ཁས་
24



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
བླངས། དེའི་ཚེ་བྱང་ནམ་རའི་གསེར་རྡོལ་བ་དང་དུས་མཚུངས་ནས། རྟ་དཀར་པོ་ཞིག་ལ་
ཕྱག་དཔེ་རྣམས་བཀལ་ཏེ། ཕྱག་ཕྱི་བ་གཅིག་དང་དཔོན་སློབ་གཉིས་ཀྱིས་དབུ་རུ་བྱང་ངོས་
སུ་བྱོན། གཡོ་རུའི་ཆུ་ཁ་ཞིག་ཏུ་འགྲོ་མཛད་ཙ་ན། བན་དེ་ཞིག་བྱུང་ནས་ཆང་བཙལ་ནས་
དྲངས་ཤིང་། དྲི་རྨེད་ཞིབ་ཏུ་བྱས་པ་ལ་རྗེ་བཙུན་གྱིས་རྒྱ་གར་དུ་བྱོན་ཚུལ། ཆོས་ཇི་ལྟར་
བཙལ་བ། བླ་མ་དམ་པ་རྣམས་དང་ཇི་ལྟར་མཇལ་ལུགས་རྣམས་གསུངས་པས། ཤིན་ཏུ་
དད་པ་སྐྱེས་ཏེ་གཞུང་དུ་སྤྱན་དྲངས། བན་དེ་དེ་རྔོག་ཆོས་རྡོར་ཞེས་བྱ་བ་ཡིན་པར་འདུག་སྟེ།
ཞབས་ཏོག་ཕུན་སུམ་ཚོགས་པ་བྱས་ཤིང་། དགྱེས་རྡོར་མཚོ་སྐྱེས་ལ་སོགས་པའི་ཆོས་མང་
དུ་གསུངས།
དེ་ནས་རེ་ཞིག་ན་མར་པ་མགོ་ཡགས་ཀྱིས་མཇལ་ཏེ་བྱང་ཕྱོགས་སུ་གདན་དྲངས་ཏེ།
དེའི་ཚེ་རྗེ་བཙུན་གྱིས་དངོས་པོ་ལ་བརྐམ་ཆགས་ཆེ་བ་ལྟར་མཛད་པས།སློབ་མ་རྣམས་ཅུང་
ཟད་མ་གུས་པའི་སེམས་དང་ལྡན་པ་རྗེ་བཙུན་གྱིས་མཁྱེན་ཏེ། ཁོ་བོ་ཟས་ནོར་ལ་འདོད་པ་
ཆེ་བ་ཡང་ཡིན། བླ་མ་རྣམས་ཀྱི་སྐུ་དྲིན་དྲན་པས་ཐབས་ཇི་ལྟ་བུའི་སྒོ་ནས་ཞབས་ཏོག་སྒྲུབ་
པའམ་སྙམ་ནས་ལན་པ་ཡིན། ད་ངས་ཀྱང་བསྐྱེད་འདོན་གྱིས། ཁྱེད་རྣམས་ཀྱང་མི་གུས་པ་
མ་བྱེད་ལ་ཆོས་ཉོན་ཅིག་གསུངས། །
དེ་ནས་མར་པ་མགོ་ཡགས་ཀྱིས་གསེར་སྲང་བཅུ་གཉིས་ཀྱིས་ཐོག་དྲངས་ཟས་ནོར་
མང་དུ་ཕུལ། གཞན་སློབ་མ་རྣམས་ཀྱིས་ཕུལ་བ་དང་བཅས་པས།སྤྱིར་གསེར་སྲང་བཞི་
བཅུ་ཙམ་བྱུང་། དེའི་ཚེ་ཡོན་བདག་མི་ཞིག་རྗེ་བཙུན་ལ་ཅུང་ཟད་མ་དད་པར་གྱུར་པས།
དེའི་མ་དད་པ་བསལ་བའི་ཕྱིར། ལུ་གུ་ཞིག་གི་རོ་ལ་གྲོང་འཇུག་མཛད་དེ། སྐད་འབྱིན་བྲོ་
འཁྲབས་པས་ཡོན་བདག་མོ་ཤིན་ཏུ་དད་པར་གྱུར་ཏེ། བཟོད་པར་གསོལ་ཞིང་ཞབས་ཏོག་
ཀྱང་བྱས། རྗེ་བཙུན་གྱི་ཞལ་ནས། ངས་འཆི་མེད་ཡེ་ཤེས་བཅུད་བླངས་ནས། །རླུང་སེམས་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
གཉིས་ལ་རང་དབང་ཐོབ། །དམ་ཆོས་བདུད་རྩིའི་སྨན་སྦྱོར་གྱིས། །ལུ་གུ་ཤི་སོས་གར་དང་
ལྡན། །ཞེས་གསུངས་སོ། །དེར་གྲུབ་ཐོབ་ཀྱི་གྲགས་པས་ཕྱོགས་ཐམས་ཅད་དུ་ཁྱབ་སྟེ་
ཟས་ནོར་ཆར་ལྟར་དུ་བབ་བོ། །
ཡང་ཡོན་བདག་ཞིག་གི་ལྷ་གཡག་དཀར་པོ་ཤིན་ཏུ་ཆེ་བ་ཞིག་གད་འདྲེས་བྱས་པར་
ཤི་བ་ལ་བླ་མའི་ཞལ་ནས། གཡག་རོ་འདི་ང་ལ་སྦྱིན་ན་གསེར་བསྒྲུབ་ཏུ་རུང་བ་ལ་
གསུངས་པས། ཡོན་བདག་ན་རེ། རྗེ་བཙུན་བཞེད་ན་ཤིན་ཏུ་ཡང་འབུལ། ངེད་ཀྱིས་ནི་ས་
གཉན་པས་རེག་མ་ནུས་པ་ལགས། ཞེས་ཞུས་པས། དེར་མགོ་ཡགས་ཀྱི་གཡོག་པོ་དད་
གུས་ཅན་ཞིག་གཡག་རོ་སྲུང་དུ་བཅུག །རྗེ་བཙུན་གསེར་ཁར་བྱོན་ཏེ་བཞུགས་གདན་གྱི་
སྟེང་དུ་བཞུགས་ཏེ། བྱིན་རླབས་ཞུ་བའི་ཡོན་བདག་ཕོ་མོ་རྣམས་ལ་གསུངས་པ། འདིར་ཁོ་
བོ་ཉལ་བ་ལ་ཁྱེད་གང་གིས་ཀྱང་མ་རེག་ཅིག །འདིར་ལྷ་གཡག་དཀར་པོ་དེ་རྒྱུགས་ཏེ་བྱུང་
ནས། བླ་མའི་ཉེ་ལོགས་སུ་སླེབ་པ་དང་འགྱེལ་ལོ། །དེ་ནས་རྗེ་བཙུན་བཞེངས་ཏེ་ཕར་
འབྱོན་ཚུར་འབྱོན་མཛད་ཅིང་། ཨ་ན་ན་ངའི་མགོ་ན་ཞེས་གསུངས་ལ། ཡོན་བདག་མོ་ཞིག་
ན་རེ། རྗེ་བཙུན་བཞེས་པ་མ་གསོལ་བ་ལགས་སམ་ཞུས་པས། ཁྱོད་དེ་ཙམ་དྲི་རྟོག་མང་།
ངེད་ཀྱི་གསང་སྔགས་རྡོ་རྗེ་ཐེག་པ་ལ་གྲོང་འཇུག་བྱ་བ་ཞིག་ཡོད། དེ་བྱས་པས་བྱོལ་སོང་
རྟེན་ངན་པའི་སྟོབས་ཀྱིས་མགོ་ན་བར་འདུག་གསུངས། དེར་ཐམས་ཅད་དད་པར་གྱུར་ཏེ།
གསེར་དང་ཡོ་བྱད་མང་དུ་ཕུལ། །
དེ་ནས་མར་པ་མགོ་ཡགས་ལ་སོགས་པས་དབང་བསྐུར་ཞུས་པས། དབང་གི་རྗེས་
གནང་ཚར་བའི་སྐབས་སུ། ཐོ་རངས་ཁར་རྗེ་བཙུན་མནལ་མ་མནལ་གྱི་མཚམས་ལ། ངོ་
བོ་ཌཱ་ཀི་མ་རྣམས་བུ་མོ་བཟང་མོའི་ཆ་ལུགས་རྒྱན་སྣ་ཚོགས་ཀྱིས་བརྒྱན་ཞིང་ཁ་དོག་འོད་
དུ་འབར་བ། སྐེད་པ་ལ་དངུལ་གྱི་མེ་ལོང་བཙུགས་པ་བཞིས་གཙོ་བྱས། གནས་གསུམ་གྱི་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
མཁའ་འགྲོའི་ཚོགས་སྤྲིན་གཏིབས་པ་ལྟ་བུས་བྲོ་རྡུང་། གླུ་ལེན་གར་བྱེད། སྙན་པའི་སྒྲ་
དབྱངས་ཀྱི་རོལ་མོ་དཔག་ཏུ་མེད་པ་མཛད་དེ། གཙོ་མོ་བཞིས་མགྲིན་གཅིག་ཏུ་བསྡེབས་
ནས། སྔར་གྱི་ཇོ་བོ་ནཱ་རོ་པ་ཆེན་པོའི་གསུང་། ནམ་མཁའི་མེ་ཏོག་སྐྱེས་བུ་ཡིས། །ཞེས་བྱ་
བ་ལ་སོགས་པའི་ཚིགས་བཅད་ཀྱི་རྗེས་སུ། ཏེ་ལོས་ལུང་བསྟན་ནཱ་རོའི་བུ། །ལྷུན་གྲུབ་
ཆོས་ཀྱི་བློ་གྲོས་ཁྱོད། །པུ་ལ་ཧ་རིའི་དགོན་པ་ན། །རྣལ་འབྱོར་དབང་ཕྱུག་ནཱ་རོ་པ། །སྐྱེ་བ་
མེད་པའི་དབྱིངས་སུ་ཡལ། །ཁྱེད་བཞུད་ན་ངེད་དང་འགྲོགས་ལ་གཤེགས། །ཞེས་བསྐུལ་ཏེ།
རྗེ་བཙུན་མནལ་དྭངས་ནས། བླ་མ་དྲན་པས་སྐྱོ་བ་སྐྱེས་ཤིང་གདུང་བ་དྲག་པོ་སྐྱེས་ནས་
མང་པོ་ཡང་དག་པ་བཤུམས། མར་པ་མགོ་ཡགས་ལ་ང་བླ་མ་སངས་རྒྱས་ཀྱི་དྲུང་དུ་འགྲོ་
དགོས་པར་འདུག་གསུངས་ཤིང་ཆོས་འཕྲོ་རྣམས་འཕྲལ་དུ་ཚར་བར་མཛད། རང་གི་ཡུལ་
དུ་བྱོན་ནས་ཞིང་ཞིག་གསེར་དུ་བསྒྱུར། སྤྱིར་གསེར་སྲང་ཉིས་བརྒྱ་དང་ལྔ་བཅུ་ཕྱག་ཏུ་བྱུང་།
མར་པ་མགོ་ཡགས་ཀྱིས་རྟ་ཁྲ་བོ་མགོ་དཀར་ལ་སོགས་པ་འབུལ་བ་མང་དུ་བྱས། མགོ་
ཡགས་ལ་སོགས་པའི་སློབ་མ་བཅུ་དགུས་མང་ཡུལ་བར་དུ་བསྐྱལ། ཁོང་རྣམས་ཀྱི་བསམ་
པ་ལ་ཕྱིར་ལྡོག་པའི་ལམ་གྱི་གྲོ་ཕྱེ་ཙམ་བཀུར་ཏེ་འོང་བསམ་པ་ལ། རྗེ་བཙུན་གྱི་ཞལ་ནས་
ཁོ་བོ་རྒྱ་གར་གྱི་ཡུལ། མི་བརྡ་མི་མཇལ་གྱི་ས། ཆུ་ཧུབ་རེ་ལ་ཡང་རིན་འཇལ་དགོས་པ།
ཟས་ནོར་ལ་ལམ་བྱེད་ཅིང་ཆུ་འཕྲང་འཇིགས་སུ་རུང་བ་རྣམས་བརྒལ་ནས་འགྲོ་དགོས་
པས། ཁྱེད་ཚོའི་གོས་རྣམས་ཀྱང་ཁོ་བོ་ལ་སྐུར་ཞིག །ཁྱེད་བོད་རང་ཁྱིམ་དུ་འགྲོ་བ་ལ་ཇི་
ལྟར་བྱས་ཀྱང་བཏུབ་པ་ཡིན་ནོ་གསུངས། །
དེ་ནས་རྗེ་བཙུན་ཉིད་བྱོན་ཏེ་བལ་ཡུལ་གྱི་གནས་པོའི་རྩར་ཕེབས་པ་ལ། བླ་མ་པཎྜི་
པ་དང་མཇལ། ཁོང་གིས་རྗེ་བཙུན་གྱི་ཕྱག་ལ་བཟུང་སྟེ། བུ་འོང་ཙ་ན་ཕ་མེད། བླ་མ་སྤྱོད་
པ་ལ་གཤེགས། ཁྱོད་ན་ནིང་ནས་མི་འོང་བར་གསུངས་ནས་མྱ་ངན་མཛད་དེ་ཡུན་རིང་དུ་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
བཤུམས། དེ་ནས་བླ་མ་བལ་པོ་སྤྱི་ཐེར་བ་དང་མཇལ་བས་ཀྱང་སྔ་མ་ལྟར་གསུངས། ཁོང་
ལ་གསེར་སྲང་གང་ཕུལ། བླ་མ་པཎྜི་པ་ལ་གསེར་སྲང་ཕྱེད་ཕུལ། དེ་གཉིས་གར་གྱིས་
དབང་དང་བྱིན་རླབས་ཁྱད་པར་དུ་གྱུར་པ་མཛད་དེ།
དེ་ནས་རྒྱ་གར་དུ་འབྱོན་པར་བརྩམས་པ་ལ། གྲོགས་པོ་དང་ཡུལ་མི་ཐམས་ཅད་ཁ་
འཆམ་པར་རྒྱ་གར་དུ་ཕྱིན་ཡང་བླ་མ་ནཱ་རོ་པ་ཆེན་པོ་དང་ནི་མི་མཇལ། དེ་བས་བོད་དུ་
ལོག་པ་རང་འཐད་ཅེས་ཟེར་བ་ལ། ཁོ་བོ་བླ་མ་དང་མ་མཇལ་བར་དུ་བོད་དུ་ཇི་ལྟར་ལོག །
ངེས་ཡར་རྒྱ་གར་དུ་ཕྱིན་ལ་བླ་མ་བཙལ་ལོ་སྙམ་དུ་དགོངས་ནས། ཕམ་འཐིང་པ་ལ་རྒྱགས་
ཕུད་ཞོ་གཅིག་ཕུལ། བླ་མ་དང་མཁའ་འགྲོ་ཆོས་སྐྱོང་ལ་མཆོད་པ་ཕུལ་ཞིང་གསོལ་བ་
བཏབ། འཕགས་པ་ཤིང་ཀུན་ལ་ཡང་མཆོད་པ་བྱས་ཤིང་སྨོན་ལམ་བཏབ་བོ། །
བལ་པོ་སྤྱི་ཐེར་བས་ཡི་གེ་ལྔ་དང་འཕྲིན་དང་བཅས་པ་བཏང་། པཎེ་བས་བསྐྱལ་ཏེ་
རྒྱ་གར་རྡོ་རྗེ་གདན་གྱི་གཙུག་ལག་ཁང་ཆེན་པོ་ནཱ་ལེནྡྲར་བྱོན་པས། དགེ་ཚུལ་ཤེས་རབ་
སེང་གེ་ཆོས་འཆད་དུ་བྱོན་པ་དང་ལམ་ཁ་ཞིག་ཏུ་མཇལ་ནས། ཁོང་གི་ཞལ་ནས། བུ་བྱུང་
ཙ་ན་ཕ་མེད། བླ་མ་སྤྱོད་པ་ལ་གཤེགས་ནས་མི་བཞུགས། མཆོད་གནས་རྣམས་ཀྱང་བུ་
སློབ་རྣམས་ལ་སོ་སོར་བཀྱེ། ཁྱོད་ལ་ཡང་མཆོད་གནས་ཀྱི་སྐལ་བར་དགྱེས་རྡོར་གྱི་ཐང་ཀ་
འདི་དང་། ས་ག་ལི་ཞིག་དང་། རྡོ་རྗེ་དྲིལ་བུ་ཆ་གཅིག་རྣམས་བཞག་པ་ལ། རྡོ་རྗེ་དྲིལ་བུ་
དེ་མཆོད་གྲལ་ནས་སྟོར། འཁྱེར་མི་ངོ་ཤེས་ཏེ་ངས་དེ་ལ་སྡིག་མ་བསགས། ས་ག་ལི་མཆོད་
ཁང་ན་ཡོད། ཐང་ཀ་འདི་བོར་དོགས་ནས་ང་གར་འགྲོར་བཟུང་བ་ཡིན། ད་ཁྱོད་རང་འདི་
ཁྱེར་ལ་ཁང་པར་སོང་དང་། ངས་ཆོས་ཤིག་བཤད་ལ་འོང་ངོ་གསུངས།
དེ་ནས་རྗེ་བཙུན་གྱིས་གནས་ཁང་དུ་བྱོན་ཏེ་བཞུགས་པས།དར་གཅིག་ན་པྲ་ཛྙཱ་སིང་
ཧ་ཡང་ཕྱག་ཕེབས། གསེར་སྲང་གང་ཕྱག་རྟེན་དུ་ཕུལ། ཁོང་གིས་བླ་མ་སྤྱོད་པ་ལ་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
གཤེགས་པའི་ལོ་རྒྱུས་རྣམས་རྒྱས་པར་གསུངས། བདག་འཆི་སྲོག་ལ་བབ་ཀྱང་བླ་མ་
བཙལ་དགོས་པས། དེའི་ཐབས་ཇི་ལྟར་བགྱི་ཞེས་དྲིས་པས། སྤྱིར་ཁྱོད་ལས་དང་སྐལ་བ་
མོས་གུས་མཆོག་དང་ལྡན་པ་ཡིན་པས། ཤུགས་ཀྱིས་མཇལ་བ་ཡང་སྲིད། འོན་ཀྱང་རྟེན་
འབྲེལ་གྱི་ཆོས་ཉིད་ཡིན་པས། དཔལ་མེ་ཏོག་མདངས་འཕྲོག་གི་དགོན་པར་རྒྱལ་བ་མེ་
ཏྲིའི་དྲུང་དུ། ཚོགས་ཀྱི་འཁོར་ལོ་བསྐོར་ཞིང་གསོལ་བ་ཐོབ་དང་། དེས་ལུང་སྟོན་པར་
འགྱུར་རོ་ཞེས་གསུངས་ནས། རྗེ་བཙུན་གྱིས་དེར་བྱོན། །
དེ་ཡང་ས་གཞི་ཐམས་ཅད་མེ་ཏོག་དམར་པོའི་ཚོགས་ཀྱིས་ཡོངས་སུ་གང་སྟེ། དེའི་
འོད་ཀྱིས་རྩི་ཤིང་ནགས་ཚལ་སྐྱེ་འགྲོ་ཕོ་མོ་ཐམས་ཅད་ཀྱང་ཤིན་ཏུ་དམར་བའི་མདངས་
དང་ལྡན་པ། དེ་ལྟ་བུའི་གླིང་གི་དབུས་ན། ཤིང་ནྱ་གྲོ་དྷའི་སྡོང་པོའི་བསིལ་གྲིབ་ལ། རྗེ་
མངའ་བདག་ཆེན་པོའི་སྐུ་གཟི་བརྗིད་ཉི་མ་ལྟར་རབ་ཏུ་འབར་ཞིང་བཞུགས་པའི་དྲུང་དུ་
བྱོན། ཕྱག་འཚལ་བསྐོར་བ་བྱས། གསེར་གྱི་མཎྜལ་ཕུལ། ཞབས་སྤྱི་བོར་བླངས། མངའ་
བདག་ཆེན་པོ་བདག་ཇོ་བོ་ཆེན་པོ་ནཱ་རོ་པ་དང་མཇལ་བར་འདོད་པས་གསོལ་བ་འདེབས་
པར་ཞུ་ཞེས་ཞུས་ནས། རྟེན་འབྲེལ་སྡུས་ཏེ་ཚོགས་ཀྱི་འཁོར་ལོ་རྒྱ་ཆེན་པོ་བསྐོར། ངོ་
མཚར་བའི་ཆོ་འཕྲུལ་མང་པོ་གཟིགས། ཟླ་བ་གཅིག་བཟླས་པ་ན། རྗེ་མངའ་བདག་ཆེན་
པོའི་ཞལ། རྨི་ལྟས་ཤིན་ཏུ་བཟང་། བུ་ཁྱོད་རྗེ་ནཱ་རོ་པ་ཆེན་པོ་དང་མཇལ་བར་འོང་
གསུངས། དེ་ཇི་ལྟར་ཞུས་པས། ནོར་བུ་རྒྱལ་མཚན་རྩེ་ལ་ཕྱར། །སྒེག་མོས་མེ་ལོང་ཟུར་
མིག་ལྟ། །དེད་དཔོན་ཆེན་པོ་གྲུ་གཟིངས་གཏོང་། །བྱ་འཕུར་སྟེང་ན་རྒྱལ་མཚན་བཙུགས། །
བྱ་མགོ་བོད་དུ་བསྟན་པ་རྨིས། །དཔལ་ནཱ་རོ་པ་དང་མཇལ་བར་འོང་། །གསུངས། ད་ཁྱོད་
སློབ་དཔོན་ཞི་བ་བཟང་པོའི་དྲུང་དུ་སོང་། ཚོགས་ཀྱི་འཁོར་ལོ་བསྐོར་ཞིང་གསོལ་བ་ཐོབ་ལ།
དེས་ཁྱོད་ལ་ལུང་སྟོན་པར་འགྱུར་རོ། །ཞེས་གསུངས་ནས།



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
རྗེ་བཙུན་གྱིས་ལྷོ་དུག་མཚོ་ཁོལ་མའི་དོ་རི་ལ། སློབ་དཔོན་ཆེན་པོ་ཀུ་ཀུ་རི་པའི་
དྲུང་དུ་བྱོན།ཤིང་ཏིང་ཏིང་འཁུན་པ་ཞེས་བྱ་བའི་དྲུང་དུ་མཇལ། ཕྱག་འཚལ་བསྐོར་བ་བྱས་
གསེར་གྱི་མཎྜལ་ཕུལ་ཞབས་སྤྱི་བོར་བླངས་ཏེ། བདག་ཇོ་བོ་ཆེན་པོ་ནཱ་རོ་པ་དང་མཇལ་
བར་འདོད་པས་གསོལ་བ་འདེབས་པར་ཞུ་ཞེས་ཞུ་ཕུལ་ཡོ་བྱད་རྟེན་འབྲེལ་བསྡུས་ཚོགས་
ཀྱི་འཁོར་ལོའི་རྒྱུན་མཛད་དེ་གསོལ་བ་བཏབ་པ་ལས། ཟླ་བ་གཅིག་བཟླས་པ་ན། སློབ་
དཔོན་ཀུ་ཀུ་རི་པའི་ཞལ་ནས། རྗེ་བཙུན་དཔལ་ལྡན་ནཱ་རོ་པ། །གླང་པོ་ཆེ་ཡི་གཟིགས་
ལྟངས་ཀྱིས། །སྤྱན་མིག་གཉིས་ལས་ཉི་ཟླ་ཡི། །འོད་ཟེར་བོད་དུ་འགྱེད་པ་རྨིས། །རྗེ་ནཱ་རོ་
པ་དང་མཇལ་བར་མཐོང་། གསུངས། །
ད་ཁྱོད་དུར་ཁྲོད་ཆེན་པོ་སོ་ས་གླིང་དུ་རྣལ་འབྱོར་མ་རུས་པའི་རྒྱན་ཅན་གྱི་དྲུང་དུ།
ཚོགས་ཀྱི་འཁོར་ལོ་བསྐོར་ཞིང་གསོལ་བ་ཐོབ་དང་། ཟླ་བ་གཅིག་བཟླས་པ་ན་རྣལ་འབྱོར་
མའི་ཞལ་ནས། རི་གསུམ་རྩེ་ནས་དུང་འབུད་ཅིང་། །ལུང་གསུམ་མདོ་ནས་ལམ་སྣ་འདྲེན། །
བུམ་ནང་མར་མེ་འབར་བ་ཡིས། །འཛམ་གླིང་ཐམས་ཅད་གསལ་བ་རྨིས། །དཔལ་ནཱ་རོ་པ་
དང་མཇལ་བར་འོང་། །ཞེས་གསུངས། །
གཞན་ཡང་སྦས་པའི་རྣལ་འབྱོར་ལྔ་དང་། རྣལ་འབྱོར་མ་དྲུག་ལ་ཚོགས་ཀྱི་འཁོར་
ལོ་སྐོར་ཞིང་གསོལ་བ་བཏབ་པས་མཇལ་བར་ལུང་བསྟན་ཏེ། སླར་ཡང་རྣལ་འབྱོར་མ་
རུས་པའི་རྒྱན་ཅན་གྱི་ཞལ་ནས་ཁྱོད་དགེ་ཚུལ་ཤེས་རབ་སེང་གེའི་རྩར་སོང་ལ། ཚོགས་ཀྱི་
འཁོར་ལོ་བསྐོར་ལ་གསོལ་བ་ཐོབ་དང་། དེས་ལུང་སྟོན་པར་འགྱུར་རོ། །ཞེས་གསུངས་
ནས།
རྗེ་བཙུན་གྱིས་དེར་བྱོན་ཕྱག་དང་བསྐོར་བ་བྱས་གསེར་གྱི་མཎྜལ་ཕུལ་ཏེ། ཁོ་བོས་
བླ་མ་རྣམས་ཀྱི་དྲུང་དུ་ཕྱིན། ཚོགས་ཀྱི་འཁོར་ལོ་བསྐོར།གསོལ་བ་བཏབ་པས་ཐམས་ཅད་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
ཞལ་མཐུན་པར་བླ་མ་དང་མཇལ་བར་ལུང་བསྟན་མཛད། རྣལ་འབྱོར་མ་རུས་པའི་རྒྱན་
ཅན་གྱིས་ཁྱེད་ལ་ལུང་བསྟན་པ་ཡིན་ཞེས་གསུངས་ནས། ཚོགས་ཀྱི་འཁོར་ལོ་བསྐོར་
གསོལ་བ་དྲག་ཏུ་བཏབ་པ་ལས། ཟླ་བ་གཅིག་བཟླས་པ་ན་དགེ་ཚུལ་ཤེས་རབ་སེང་གེའི་
ཞལ་ནས། མྱ་ངན་ཐང་ཆེན་ཞིག་གི་དབུས། །དམུས་ལོང་ཁྲིད་དེ་གཉིས་ལ་གཏད། །
གཉིས་ཀྱིས་རབ་རིབ་མིག་ཕྱེ་ནས། །སེམས་ཀྱི་མེ་ལོང་བལྟ་བ་སྨིས། །དཔལ་ནཱ་རོ་པ་དང་
མཇལ་ཏེ་འོང་། །ཞེས་གསུངས། ད་ཁྱོད་རི་རི་པ་དང་། ཀ་སོ་རི་པ་གཉིས་ཚོལ་ལ་ཚོགས་
ཀྱི་འཁོར་ལོ་སྐོར་གསོལ་བ་ཐོབ་ཅིག་དང་། དེས་ལུང་སྟོན་པར་འགྱུར་རོ། །ཞེས་གསུངས་
ནས་ཁོང་གིས་བླ་མ་རི་རི་པ་དང་སྤྲད། ཕྱག་འཚལ་བསྐོར་བ་བྱས། གསེར་གྱི་མཎྜལ་ཕུལ།
ཞབས་སྤྱི་བོར་བླངས་སྔར་བཞིན་དུ་ཞུ་ཕུལ། ཚོགས་ཀྱི་འཁོར་ལོ་བསྐོར་གསོལ་བ་བཏབ་
པས། ཟླ་བ་གཅིག་བཟླས་པ་ན་རི་རི་པའི་ཞལ་ནས། སྔོན་ཚེ་བྲམ་ཟེ་བཟང་ལྡན་གྱིས། །
རིགས་ངན་ཆོས་ཀྱི་རྒྱལ་པོ་ལ། །དགེ་བཟང་དཔང་གཙུགས་གསོལ་བཏབ་པའི། །འབྲས་
བུ་འདིར་འོང་མི་མཇལ་མེད། །དེ་ཡང་ཇོ་བོ་ནཱ་རོ་པ་ཆེན་པོ་སྔོན་རིགས་ངན་ཆོས་ཀྱི་རྒྱལ་
པོ་ཞེས་བྱ་བའི་པཎྜི་ཏར་གྱུར། ཀ་སོ་རི་པ་དང་ངེད་གཉིས་དགེ་སློང་དགེ་བ་བཟང་པོ་ཞེས་
བྱ་བར་གྱུར། དེའི་ཚེ་ཁྱོད་བྲམ་ཟེ་བཟང་ལྡན་ཞེས་བྱ་བ་སྐལ་བ་དང་ལྡན་ཞིང་། མོས་གུས་
མཆོག་ཏུ་གྱུར་པ་ཞིག་ཏུ་སྐྱེས་ནས། ཚོགས་འཁོར་གྱི་གྲལ་དུ་ངེད་གཉིས་དཔང་པོར་
བཞག་སྟེ། སྐྱེ་བ་ཕྱི་མ་པཎྜི་ཏའི་གདུལ་བྱར་སྨོན་ལམ་བཏབ་བོ། །དེ་བས་ན་ངེས་པར་ཇོ་
བོ་ཆེན་པོ་ནཱ་རོ་པ་དང་མཇལ་བར་འོང་གིས། འོན་ཀྱང་རེ་ཞིག་ཀ་སོ་རི་པའི་སར་ཚོགས་
ཀྱི་འཁོར་ལོ་བསྐོར། གསོལ་བ་ཐོབ་ཅིག་དང་། དེས་ཀྱང་ལུང་སྟོན་པར་འགྱུར་རོ། །ཞེས་
གསུངས་པས།
རྗེ་བཙུན་གྱིས་དེར་ཕྱིན། ཕྱག་འཚལ་བསྐོར་བ་བྱས། གསེར་གྱི་མཎྜལ་ཕུལ་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཞབས་སྤྱི་བོར་བླངས་ཏེ།སྔར་བཞིན་ཞུ་ཕུལ་ཚོགས་ཀྱི་འཁོར་ལོའི་རྒྱུན་བྱས། གསོལ་བ་
བཏབ་སྟེ། ཟླ་བ་གཅིག་བཟླས་པ་ཀ་སོ་རི་པའི་ཞལ་ནས། ཡོང་དག་ཟླ་བའི་དཀྱིལ་འཁོར་ནི། །
སེམས་ཉིད་ཆོས་སྐུའི་མེ་ལོང་ཉིད། །མི་གཡོ་པུ་ལ་ཧ་རི་རུ། །ནཱ་རོ་པ་ཡིས་སྟོན་པར་འགྱུར། །
ད་སྟེ་ཟླ་བ་བརྒྱད་དང་ཞག་བདུན་ན་བྱང་པུ་ལ་ཧ་རིའི་དགོན་པར་རྗེ་ནཱ་རོ་པ་དང་མཇལ་
ཞིང་སེམས་ཉིད་ཆོས་སྐུ་སྐྱེ་བ་མེད་པར་ངོ་སྤྲོད་པར་འགྱུར་རོ་ཞེས་ལུང་བསྟན་པས་རྗེ་
བཙུན་དགྱེས་ཏེ། ནཱ་ལེནྡྲའི་གཙུག་ལག་ཁང་ཆེན་པོར་བྱོན་ཏེ་བཞུགས་པ་ལས། ཉིན་
གཅིག་གི་ཚེ་ཇོ་བོ་ནཱ་རོ་པ་དང་མྱུར་དུ་མཇལ་བར་འདོད་པའི་གདུང་བ་དྲག་པོ་སྐྱེས་ཏེ་
མགུར་བཞེངས་པ། སྒྲ་བསྒྱུར་མར་པ་ལོ་ཙཱ་ང་། །ཤར་སྒོ་བརྩེགས་པའི་ཕོ་བྲང་ན། །རྒྱུད་
ལ་ལྟ་རྟོག་བྱེད་པའི་ཚེ། །སྙིང་གཅིག་མ་དགའ་སེམས་གཅིག་འཕྱོ། །སེམས་གཞུ་ལྟར་
བཀུག་ཀྱང་མདའ་ལྟར་ཤོར། །དཔལ་ཆེན་ནཱ་རོ་ཏུར་གྱིས་དྲན། །ང་མི་སྡོད་བླ་མ་འཚོལ་དུ་
འགྲོ། །ཞེས་གསུངས་ནས། དང་པོར་དགེ་ཚུལ་ཤེས་རབ་སེང་གེའི་དྲུང་དུ་བྱོན། ཁོ་བོ་བླ་
མ་དང་ཟླ་བ་བརྒྱད་ན་མཇལ་བར་ཀ་སོ་རི་པས་ལུང་བསྟན་ཀྱང་། བདག་དེ་ལས་མྱུར་བར་
མཇལ་འདོད་པས་འཚོལ་དུ་འགྲོ་བ་ཡིན་གསུངས་པ་ལ། ཁོང་གི་ཞལ་ནས་བླ་མ་འཚོལ་བ་
ལ་མོས་གུས་དགོས་ཏེ། མོས་གུས་གདུང་ཤུགས་ནི་ཁྱོད་ལས་ཆེ་བ་མེད། གསོལ་བ་ཐོབ་
ཀྱི་སོང་ཞིག་དང་། བྱིན་རླབས་ཀྱིས་ཡོན་ཏན་སྐྱེ་བ་ཡིན་ནོ་ཞེས་གསུངས།
དེ་ནས་རྗེ་བཙུན་གྱིས་རྡོ་རྗེ་གདན་ལ་སོགས་པའི་རྟེན་ཁྱད་པར་ཅན་རྣམས་ལ་
མཆོད་པ་ཕུལ། བླ་མ་དང་མཇལ་བའི་གསོལ་བ་མང་དུ་བཏབ་སྟེ་ཕྱོགས་མེད་དུ་བྱོན།ཁྱད་
པར་དུ་དུར་ཁྲོད་ཐམས་ཅད་དང་། ཙན་དན་གྱི་ནགས་ཚལ་ཐམས་ཅད་འགྲིམས་ཤིང་མྱུལ།
ཅི་ཞིག་ལྟར་ན་ལམ་ལོག་ནས། རིགས་ངན་རྒྱལ་པོའི་གྲོང་དུ་ཚུད། ངེད་ཀྱི་མཆོད་གནས་
ལོ་གསུམ་བྱེད་དགོས་ཟེར། མི་བྱེད་གསུངས་པས། འོ་ན་ཡང་ཟླ་བ་གསུམ་བྱེད་དགོས་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
ཟེར། དེ་ཡང་མི་བྱེད་གསུངས་པས་ཞག་གསུམ་བར་དུ་བཙོན་དུ་བཟུང་། ལོངས་སྤྱོད་བྱེ་
བྲག་སྣ་ཚོགས་ཕུལ་ཡང་མཉེས་པར་མ་གྱུར་ཏེ། མགུར་བཞེངས་པ། སྒྲ་སྒྱུར་མར་པ་ལོ་ཙཱ་
ང་༑ ༑དཔལ་ཆེན་ནཱ་རོ་འཚོལ་དུ་མཆིས། །རྒྱལ་པོ་གྲགས་པས་འགྲོ་མ་སྟེར། །དབང་མེད་
ཞག་གསུམ་བླ་མཆོད་བྱས། །ཐུགས་དགྱེས་པར་མཛོད་ཅིག་ཡོན་བདག་རྣམས། །སངས་
རྒྱས་ནཱ་རོ་དྲན་ཙ་ན། །ང་གདུང་བའི་སེམས་ལ་ཚུགས་པ་མེད། །ང་མི་སྡོད་བླ་མ་འཚོལ་དུ་
འགྲོ། །ཞེས་ཐུགས་སྐྱོ་བའི་མགུར་བཞེངས་པས། ཁྱོད་སྙིང་རྗེ་བའི་མི་ཞིག་སྣང་ད་སོང་
ཟེར་ཏེ་འབྲས་དྲུས་མ་ཞོ་གཅིག་ཉའི་ཁོག་པ་གཅིག་ལམ་ཆས་སུ་བསྐུར་ཏེ་བཏང་།
དེ་ནས་བླ་མ་པེན་ད་པ་ས་མཁན་དུ་ཁྲིད་དེ་ཟླ་བ་ཕྱེད་ཏུ་བཙལ་ཀྱང་མ་རྙེད། ཡང་
བྲམ་ཟེའི་ཁྱེའུ་ཆུང་གསེར་ཕྲེང་ཅན་དང་གསུམ་ཀས་ཕྱོགས་མེད་དུ་བཙལ་བས་ཀྱང་མ་
རྙེད་དེ། དུས་རེ་ཞིག་ན་ཙན་དན་གྱི་ནགས་ཚལ་ཞིག་ཏུ་བྱོན་པས། ཤིང་ཙན་དན་གྱི་སྟོང་
པོ་ཆེན་པོ་ཞིག་གི་ལོགས་ལ། དཔལ་ཀྱེའི་རྡོ་རྗེའི་ལྷ་དགུའི་དཀྱིལ་འཁོར་འཇའི་གུར་ཕུབ་
པ་ལྟ་བུའི་ནང་དུ། ཤིན་ཏུ་གསལ་བ་ཐུགས་ཀའི་སྔགས་ཕྲེང་དང་བཅས་པ་གཟིགས། དེ་
ལ་ཡང་ཕྱག་འཚལ་བསྐོར་བ་མཛད། ཇོ་བོ་ནཱ་རོ་པ་ཆེན་པོ་དང་མྱུར་དུ་མཇལ་བར་གསོལ་
བ་བཏབ། དེའི་ནུབ་མོ་རྨི་ལམ་ན། ནམ་མཁའི་དབུས་ཟླ་བའི་དཀྱིལ་འཁོར་གྱི་སྟེང་ན།
དཔལ་ནཱ་རོ་པ་ཆེན་པོ་སེང་གེ་ལ་ཆིབས། བཙུན་མོ་གཉིས་ཀྱི་མཐའ་བརྟེན་ཏེ། གར་དང་
གླུ་དབྱངས་དགྱེས་པའི་རོལ་མོ་སྣ་ཚོགས་མཛད་པ་གཟིགས་ཏེ། མནལ་སད་པ་དང་ནམ་
མཁའ་ལས་འདི་སྐད་དུ། བུད་མེད་གཉིས་ཀྱིས་མཐའ་བརྟེན་ཅིང་། །སེང་གེ་ལ་ཞོན་ཉི་
ཟླའི་སྟེང་། །གླུ་ལེན་གར་བྱེད་འགྲོ་རྨིས་ལ། །རྨི་ལམ་འཁྲུལ་པས་མི་འཆིང་ངམ། །ཞེས་བྱ་
བ་གྲག་སྟེ། །
སླར་ཡང་སྔར་གྱི་གྲོགས་གཉིས་དང་ལྷན་ཅིག་འཚོལ་དུ་ཕྱིན་པ་ལ། གྲོགས་གཉིས་
33



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
ཆད་དེ་ད་མི་རྙེད་དམ་ཞེས་ཐེ་ཚོམ་དུ་གྱུར་པའི་ཚེ་ནམ་མཁའ་ལས་སྒྲ་གྲག་པ། དད་གུས་རྟ་
ལ་བརྩོན་འགྲུས་ལྕག །བསྐུལ་ཏེ་བླ་མ་མ་བཙལ་ན། །གཟུང་འཛིན་རི་དྭགས་དངོས་པོ་
ཡིས། །རྒྱར་ཆུད་འཁོར་བར་མི་འཆིང་ངམ། །ཞེས་སོ། །
དེ་ནས་ཡང་གསུམ་ཀས་གསོལ་བ་བཏབ་ཅིང་ཕྱོགས་ཐམས་ཅད་ཏུ་བཙལ་བ་ལས།
ཙན་དན་གྱི་ནགས་མཐའ་ཞིག་ཏུ་ཕེབས་ཙ་ན།བྱིས་པ་ཞིག་དང་འཕྲད་རྗེ་ནཱ་རོ་པ་ཆེན་པོ་
མཐོང་ངམ་ཞེས་དྲིས་པས། ད་ཅི་ཙ་ན་ཡ་གི་ན་ཡར་བཞུད་ཟེར། དེར་རྒྱུག་ཅིང་གསོལ་བ་
བཏབ་པས་ཞབས་རྗེས་སོ་མ་བཀྲ་ལམ་པ་དང་འཕྲད། བླ་མ་པཎེ་པ་ན་རེ། འདི་བླ་མའི་
ཞབས་རྗེས་སུ་སྣང་ཟེར། དེར་རྗེ་བཙུན་གྱིས་ཞབས་རྗེས་ཀྱི་ས་ཀུན་སྤྱི་བོར་བཀོད་དེ།
གསོལ་བ་བཏབ་ཅིང་བྱོན། རེ་ཞིག་ན་ཤིན་ཏུ་སྲ་མཁྲེགས་ཤེལ་གྱི་ཕ་བོང་གི་སྟེང་དུ་བླ་མའི་
ཞབས་རྗེས་ཤིན་ཏུ་བཀྲ་བ་གཟིགས་ཏེ། ཕྱག་བཙལ་བསྐོར་བ་བྱས་གསོལ་བ་བཏབ་ཙ་ན།།
ནམ་མཁའ་ནས་འདི་སྐད་དུ། རྗེས་ནི་བྱ་ལམ་ཇི་བཞིན་དུ། །ངོས་བཟུང་མེད་པར་མ་ཤེས་ན། །
ཁྱི་ཡིས་བྱ་འཕུར་གྲིབ་བསྙགས་བཞིན། །དོན་མེད་ཕྱལ་བར་མི་འགྱུར་རམ། །ཞེས་གྲག་གོ །
དེ་ནས་བྲམ་ཟེའི་ཁྱེའུ་གསེར་ཕྲེང་ཅན་ཡང་ཆད་པས་ཁྱིམ་དུ་ལོག །བླ་མ་པཎྜི་པ་
ཡང་ཡི་ཆད་དགོན་པར་བྱོན།དེར་རྗེ་བཙུན་ཉིད་ཀྱིས་ཕྱོགས་ཐམས་ཅད་དུ་བྱོན་ཞིང་
གསོལ་བ་བཏབ། མདུན་གྱི་ནམ་མཁར་འཇའ་ཚོན་གྱི་རྣམ་པའི་སྐུ། དབུ་སྐྲ་སྤྱི་བོར་
བཅིངས། གཅེར་བུར་བཞུགས་པ་ཞིག་ཝལ་གྱིས་བྱུང་། ག་རེ་ཁོ་བོའི་བླ་མ་དེ་འཇའ་ཚོན་
དུ་མི་འོང་སྙམ་དུ་དགོངས་པའི་ཚེ། མོད་དེ་ཉིད་ལ་ཡལ་བར་གྱུར་ཏེ་སྒྲ་གྲག་པ། གང་ཡང་
སྐྱེ་བ་མེད་པ་ཡི། །སེམས་ཉིད་སྐྱེ་མེད་ཆོས་སྐུ་ལ། །ཐེ་ཚོམ་སྤྲུལ་མདུད་མ་བཀྲོལ་ན། །རྩེ་
གཉིས་ཁབ་ཀྱིས་དོན་མི་འགྲུབ། །ཅེས་སོ། །
དེ་ནས་ཡང་རྗེ་བཙུན་གྱི་ཐུགས་དགོངས་ལ། ཀྱེ་མ་ཁོ་བོ་བླ་མ་དང་མཇལ་ཡང་ངོ་
34



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
ཤེས་པར་མ་གྱུར། ད་ནི་ཇི་ལྟར་སྣང་ན་ཡང་བླ་མའི་སྐུར་ངེས་ཤེས་བསྐྱེད་དོ། །སྙམ་དུ་
དགོངས་ཏེ། ཐམས་ཅད་དུ་བཙལ་བ་ལས། རེ་ཞིག་ན་སྔ་མ་བས་ཀྱང་གསལ་ཞིང་ལེགས་
པའི་འཇའ་ཚོན་གྱི་སྐུ་ཞིག་གཟིགས་ཏེ། འདི་ནི་བདག་གི་བླ་མའོ་སྙམ་དུ་དད་པ་བསྐྱེད་དེ་
དྲུང་དུ་བསྙེན་པ་ན་ནམ་མཁའ་ལ་ཡལ་བར་གྱུར་ཏེ་སྒྲ་གྲག་པ། འཇའ་ཚོན་ལྟ་བུའི་ཞེན་
མེད་ལུས། །ངོས་བཟུང་མེད་པར་མ་ཤེས་ན། །དམུས་ལོང་ལྟད་མོ་ལྟ་བ་བཞིན། །དེ་ཉིད་
མཐོང་བར་ག་ལ་འགྱུར། །ཞེས་སོ། ། །
ཡང་གསོལ་བ་འདེབས་ཤིང་བྱོན་པ་ལས། ཙན་དན་ཤིང་གི་ནགས་ཚལ་ཞིག་ན་སྐུ་
གཟི་བརྗིད་འོད་དུ་འབར་ཞིང་ལྟ་བས་མི་ངོམས་པ། འོད་ཟེར་ནམ་མཁའི་མཐོངས་སུ་འཕྲོ་
བ་གཟིགས་ཏེ། དད་ཆེས་པས་མགྱོགས་པར་རྒྱུགས་ཏེ་བྱོན། ཅི་ཙམ་རྒྱུགས་ཀྱང་ཇེ་རིང་
ཇེ་རིང་ལ་སོང་སྟེ་མཐར་ཡལ་བས། ཤིན་ཏུ་ངལ་བར་གྱུར་པའི་ཚེ། ནམ་མཁའ་ལས་འདི་
སྐད་དུ། ཆོས་ཉིད་བྱ་བྲལ་འོད་གསལ་ལྟ། །འགྲོ་འོང་མེད་པར་མ་རྒྱུགས་ན། །རི་དྭགས་
སྨིག་རྒྱུ་འདྲ་བ་བཞིན། །བསྙགས་པས་དོན་དེ་ག་ལ་འགྲུབ། །ཅེས་གྲགས་སོ། །
ཡང་གསོལ་བ་བཏབ་ཅིང་འཚོལ་དུ་བྱོན་པ་ལས། རེ་ཞིག་ཙ་ན་གྲོག་ཚལ་ཞིག་ཏུ་
ཕེབས་ཏེ། དེ་ན་བླ་མ་ཡང་བཞུགས་འདུག་པ་ལ། མི་རོ་ཞིག་གི་ལྟོ་བའི་ལྗན་ལྗིན་དང་།
ཀླད་ཁྲག་ཐོད་པར་བསྲེས་ནས། མི་རྩིབ་ཀྱིས་དཀྲུག་ཅིང་གསོལ་བ་དང་མཇལ། ཕྱག་
འཚལ་བསྐོར་བ་བྱས། རྗེ་བཀའ་དྲིན་ཅན་ཐུགས་རྗེས་བཟུང་དུ་གསོལ་ཞེས་གསོལ་བ་
བཏབ་པས། གསོལ་འཕྲོ་གསོལ་ཞལ་དང་བཅས་པ་གནང་སྟེ་མི་སྣང་བར་གྱུར། ཅུང་ཟད་
རྣམ་རྟོག་སྐྱེས་པའི་ཚེ། ནམ་མཁའ་ལས་སྒྲ་གྲག་པ། བདེ་བ་ཆེན་པོའི་སྣོད་ཆེན་དུ། །བདེ་
ཆེན་ལོངས་སྤྱོད་རོ་སྙོམས་དག །བདེ་བ་ཆེན་པོར་མ་སྤྱད་ན། །བདེ་ཆེན་ལོངས་སྤྱོད་འབྱུང་
མི་འགྱུར། །ཞེས་གསན་ཏེ། བདུད་རྩི་རོ་མཆོག་བརྒྱ་དང་ལྡན་པ་དེ་གསོལ་བས། བདེ་
35



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
སྟོང་ཟག་པ་མེད་པ་ཐུགས་ལ་ཤར་བ་གྱུར་ཏོ། ། །
དེ་ནས་ཡང་གསོལ་བ་འདེབས་ཤིང་ཕྱོགས་ཐམས་ཅད་དུ་འཚོལ་དུ་བྱོན་པས། ཅི་
ཞིག་ན་རི་བོ་གསེར་གྱི་དགོན་པ་ཞེས་བྱ་བའི་ནགས་ཁྲོད་ཅིག་ཏུ།དཔལ་ནཱ་རོ་པ་ཆེན་པོ་སྐུ་
མདོག་སྨུག་ནག་གཟི་མདངས་དང་ལྡན་པ། ཐོད་པ་དང་ཁ་ཊཾ་ཕྱག་ཏུ་བསྣམས་ཏེ་གར་
མཛད་ཅིང་འབྱོན་པ་དང་མཇལ། དགའ་ཆེས་ནས་གསེར་སྲང་བརྒྱ་རྩ་བརྒྱད་ལ་མཎྜལ་
བྱས་ཏེ་ཕུལ། ཕ་རྗེ་བཙུན་ཐུགས་རྗེས་བཟུང་བར་ཞུ་ཞེས་གསོལ་བ་བཏབ་ཅིང་ཕྱག་
འཚལ་བསྐོར་བ་བྱས་པ་ལས། བླ་མ་དཀོན་མཆོག་མཆོད་ཅེས་གསུངས་ནས། གསེར་
རྣམས་ནགས་གསེབ་ཏུ་གཏོར་བས། རྗེ་བཙུན་གྱི་ཐུགས་དགོངས་ལ། ཁོ་བོས་བོད་དུ་
དཀའ་ལས་དེ་ཙམ་བྱས་པ་ལ་སྙམ་དུ་གྱུར་པའི་ཚེ། བླ་མའི་ཞལ་ནས་བུ་ཁྱོད་རང་འདོད་ན་
ཡོད་དོ་ཞེས་གསུངས་ནས། ཕྱག་སྙིམ་པ་ཁ་ཕྱེ་བའི་ནང་ན་སྔར་ཕུལ་བའི་གསེར་རྣམས་མ་
གོད་པར་བྱུང་སྟེ་གནང་ངོ་། །ངོ་མཚར་དཔག་ཏུ་མེད་པ་སྐྱེས་ཏེ། སླར་ཡང་བླ་མའི་སྐུ་ལ་
གཏོར་བར་གྱུར་ཏོ། །བུ་སྣང་སྲིད་འདི་ཐམས་ཅད་གསེར་གླིང་ཡིན་ནོ། །ཞེས་གསུངས་ཏེ།
ཞབས་ཀྱི་མཐེ་བོང་ས་ལ་རེག་པས་ས་རྡོ་ཐམས་ཅད་གསེར་དུ་གྱུར་ཏེ། འདི་ལ་གདམ་ཁ་
ཡོད་དམ་གསུངས།
ཡང་རྗེ་བཙུན་གྱིས། ཐམས་ཅད་གསེར་གླིང་ཡིན་ཡང་བླ་མ་ལ་ཆོས་ཞུ་བ་ལ་གསེར་
གྱི་མཎྜལ་མེད་པས་མི་རུང་སྙམ་དུ་དགོངས་ནས། མདུན་དུ་གསེར་གྱི་མཎྜལ་བཀོད་དེ། རྗེ་
བཙུན་ལགས། ཐུགས་རྗེས་སུ་འཛིན་པར་ཞུ་ཞུས་པས། བླ་མའི་ཞལ་ནས། སྣང་སྲིད་
གདོད་ནས་དག་པ་ཡི། །ཆོས་ཉིད་མཎྜལ་མ་ཕུལ་ན། །ཞེན་བཅས་རིན་ཆེན་མཎྜལ་ཀུན། །
ཆོས་བརྒྱད་སྒྲོག་ཏུ་མི་ཚུད་དམ། །ཞེས་གསུངས་ཏེ་འཇའ་ཡལ་བ་ལྟར་གཤེགས། དེར་རྗེ་
བཙུན་གྱི་སྤྱན་སྔར་ཕུལ་བའི་གསེར་ཅུང་ཟད་ཀྱང་མ་གོད་པར་མདུན་ན་སྣང་བ་དེ་དང་།



d
ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
བླ་མའི་བྱིན་རླབས་ཀྱིས་ས་རྡོ་གསེར་དུ་གྱུར་པ་ལས་ཀྱང་། གསེར་སྦྲམ་འགའ་ཙམ་
བསྣམས་ཏེ། བླ་མ་བཞུད་པའི་ཕྱོགས་སུ་གསོལ་བ་འདེབས་ཤིང་བྱོན། ལམ་དུ་དགོངས་པ་
མཛད་དེ། ཡང་ཁོ་བོ་ལ་གསེར་ནི་མང་པོ་ཡོད། བླ་མ་རིན་པོ་ཆེ་མི་བཞེད་པར་སྣང་། ད་བླ་
མ་མཁའ་འགྲོ་མཉེས་པའི་ཚོགས་ཀྱི་འཁོར་ལོ་བྱ་བ་ཡིན་པས། ཚོགས་ཤིག་བྱ། གསོལ་བ་
ཞིག་གདབ་སྙམ་དུ་དགོངས་ཏེ། དགོན་གནས་ཞིག་ཏུ་བྱོན། ཡོ་བྱད་ཀྱི་རྟེན་འབྲེལ་བསྡུས།
ཞག་བདུན་ཚོགས་ཀྱི་འཁོར་ལོའི་རྒྱུན་མཛད། བླ་མ་ལ་གསོལ་བ་རྒྱ་ཆེན་པོ་བཏབ། སླར་
ཡང་དུར་ཁྲོད་ནགས་ཚལ་ཐམས་ཅད་དུ་བཙལ་ཏེ། ནངས་ཤིག་རི་བོ་གསེར་གླིང་གི་དགོན་
པའི་ནགས་ཁྲོད་དུ་བྱོན་པའི་ཚེ། བར་སྣང་ནས་ཌ་མ་རུའི་སྒྲ་ཞིག་ཁྲོལ་གྲག་ནས་གཟིགས་
པས། ཇོ་བོ་ནཱ་རོ་པ་ཆེན་པོ་ནམ་མཁའ་ལ་བྱོན་ཏེ། དེ་ཡང་སྐུ་མདོག་མཐིང་ནག་གཟི་
མདངས་དང་ལྡན་པ། རས་ནག་པོའི་ཨང་ག་ར་བསྣམས་པའི་སྟེང་དུ། རུས་པའི་རྒྱན་དྲུག་
གིས་བརྒྱན་པ། དབུ་སྐྲ་རལ་པ་ཐོར་ཚུགས་པ། དར་དམར་པོའི་ཅོད་པན་བཅིངས་པ། སྟ་
ཟུར་ལ་དར་དབྱངས་དམར་པོས་བརྒྱན་ཞིང་། ཕྱག་གཡས་པས་ཌ་མ་རུ་འཁྲོལ་བ། གཡོན་
པ་ཐོད་པ་བདུད་རྩིས་གང་བ་བསྣམས་ཏེ། ཞབས་གཡས་བརྐྱང་གཡོན་བསྐུམ་པ། གར་
མཛད་པའི་ཚུལ་གྱིས་བྱོན་པ་ལ་ཕྱག་འཚལ་གསོལ་བཏབ་བ་པས། ས་གཞི་ལ་བྱོན་ཏེ་
ཞབས་སྤྱི་བོར་བླངས། གདུང་བས་སྤྱན་ཆབ་ཕྱུང་། སྨྲེ་སྔགས་ཀྱིས་གསོལ་བ་བཏབ་པའི་ཚེ།
བླ་མའི་ཞལ་ནས། རང་གྲོལ་ཡེ་ཤེས་ཉི་མ་ཡི། །པུ་ལ་ཧ་རིའི་དགོན་པ་རུ། །བྷ་ཏི་མ་རིག་
མུན་སོལ་ལ། །ཡེ་ཤེས་སྣང་བས་ཁྱབ་པར་གྱིས། །བླ་མ་སངས་རྒྱས་གསུང་ཕྱིར་འདེང་། །
ཞེས་གསུངས་ཏེ།
རྗེ་བཙུན་ཁྲིད་ནས་པུ་ལ་ཧ་རིར་བྱོན་པ་ལས། ལམ་དུ་ཌཱ་ཀི་འཇིགས་པའི་ཆ་བྱད་
ཅན་མང་པོས་རྗེ་བཙུན་ལ་བར་ཆད་བྱེད་པར་བརྩམས་པས། བླ་མའི་ཞལ་ནས། བླ་མས་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ལུང་བསྟན་བདག་གི་བུ། །སྣོད་ལྡན་མར་པ་བློ་གྲོས་ལ། །བདུད་ཀྱིས་བར་ཆད་རྩོམ་གྱུར་
པས། །བྱིན་གྱིས་རློབས་ཤིག་རྗེ་བཙུན་མགོན། །ཞེས་གསུངས་མ་ཐག་ཏུ། རྗེ་བཙུན་ཏེ་ལོ་
པ་ཆེན་པོ་དེ། ཁྲོ་བོའི་རྒྱལ་པོ་ཤིན་ཏུ་འཇིགས་པའི་ཆ་བྱད་ཅན། མཚོན་ཆ་སྣ་ཚོགས་ཕྱག་
ན་བསྣམས་པ། སྔགས་ཀྱི་སྒྲ་དབྱངས་འབྲུག་ལྟར་དུ་སྒྲོག་ཅིང་། བསྐལ་པའི་མེ་དཔུང་དང་
བཅས་པ་ནམ་མཁའ་དང་ས་གཞི་གང་བར་བསྟན་པས། ཌཱ་ཀི་མ་རྣམས་སྐྲག་ནས་བརྒྱལ་
ཞིང་འགྱེལ་བར་གྱུར་ཏེ། བརྒྱལ་སངས་པ་དང་ཐལ་མོ་སྦྱར་ཏེ་གསོལ་པ། འཇིགས་པའི་
སྐུ་ལ་འཇིགས་པའི་གསུང་། །འཇིགས་པའི་མཚོན་ཆ་མང་ལྡན་པ། །འཇིགས་ཆེན་སྐུ་ལ་
ཕྱག་འཚལ་ལོ། །བདག་ཅག་གནོད་སྐྱེལ་མ་ལགས་ཏེ། །བསྟན་སྲུང་བྱ་ར་བྱེད་པ་དང་། །
རྣལ་འབྱོར་རྣམས་ཀྱི་དྲོད་ཚད་ཉུལ། །ལུང་བསྟན་མར་པ་བློ་གྲོས་འདི། །ཡང་དག་མཐར་
ཕྱིན་རྣལ་འབྱོར་ཏེ། །ཤིང་རྟའི་འཁོར་ལོ་བསྐྱོད་པ་བཞིན། །པུ་ལ་ཧ་རིར་སྤྱན་དྲང་ངོ་། །
ཞེས་སྨྲས་ཏེ། རྫུ་འཕྲུལ་གྱི་མཐུས། པུ་ལ་ཧ་རིར་ཡུད་ཙམ་ལ་ཕེབས་པར་གྱུར་ཏེ། དེར་
རྩྭའི་སྤྱིལ་པོ་ཞིག་དུ་བཞུགས་པ་ལས། ཚོགས་ཀྱི་འཁོར་ལོའི་ཡོ་བྱད་བསམ་གྱིས་མི་ཁྱབ་
པ་ལྷུན་གྲུབ་ཏུ་བྱུང་། རང་བྱུང་ཤེལ་ལས་གྲུབ་པའི་མཆོད་རྟེན་ཁྲུ་གང་བ་དང་། བཅོམ་ལྡན་
འདས་ལྷན་ཅིག་སྐྱེས་མའི་སྐུ་རྒྱན་ཆ་ལུགས་དང་ལྡན་པ་དང་། གཞན་ཡང་རྒྱལ་བ་ཞི་ཁྲོའི་
སྐུ་མང་པོ་རང་བྱུང་དུ་གསལ་བ་ལ་མཆོད་པའི་བཀོད་པ་ཕུན་སུམ་ཚོགས་པ་དང་བཅས་པ་
བྱུང་། འཇག་སྤྱིལ་གྱི་མདུན་ཙན་དན་ཤིང་གི་སྡོང་པོ་ལ་སྒྲ་དང་འོད་དུ་བྱུང་སྟེ། དེའི་ནང་
ནས་དགྱེས་པ་རྡོ་རྗེ་ལྷ་དགུ་མངོན་སུམ་དུ་བྱོན་འཇིག་རྟེན་ཐམས་ཅད་འོད་ཟེར་གྱིས་གང་
བར་གྱུར་ཏོ། ། །
དེ་ནས་དབང་སྐུར་མཛད་པའི་ཚེ་བླ་མའི་ཐུགས་ཀ་ནས་ཡུམ་ལྷན་ཅིག་སྐྱེས་མ་བྱོན་
བུམ་པའི་དབང་རྒྱས་པར་བསྐུར།ཐུགས་ཀ་ན་གནས་པའི་ཨཊྚ་སྔགས་ཀྱི་འཁོར་ལོ་བཅོམ་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
ལྡན་འདས་མའི་ཞལ་ནས་རྗེ་བཙུན་གྱི་ཞལ་དུ་ཞུགས་ཏེ་རྗེ་བཙུན་གྱི་ཐུགས་ཀར་ཐིམ།
གསང་མཚན་ཞེ་སྡང་རྡོ་རྗེ་ཞེས་བྱ་བར་བཏགས། བླ་མ་ཡིད་བཞིན་གྱི་ནོར་བུའི་དབང་
ཐོབ་པས་ལུས་མེད་པ་ལྟ་བུའི་ཉམས་སྐྱེས། སླར་ཡང་སྣོད་བཅུད་ཐམས་ཅད་ལྷ་དང་ལྷ་
མོའི་དཀྱིལ་འཁོར་དུ་གཟིགས་སོ། །དེ་ནས་བླ་མ་ཡབ་ཡུམ་ཟུང་འཇུག་གི་སྦྱོར་མཚམས་
ནས། བདུད་རྩིའི་རྒྱུན་བབས་ཏེ་དབང་སྐུར་བས་རྩའི་མདུད་པ་ཇི་སྙེད་གྲོལ་ཏེ། སྟོང་
གསལ་ནམ་མཁའ་ལྟ་བུའི་ཏིང་ངེ་འཛིན་ཐོབ་པར་གྱུར་ཏོ། །
སླར་ཡང་བཅོམ་ལྡན་འདས་པདྨ་ཊཱ་ཀི་མས་ལྷན་ཅིག་སྐྱེས་པའི་ཡེ་ཤེས་ངོ་སྤྲད། བླ་
མའི་གསུང་གིས་རྗེས་སུ་གནང་བ་རྒྱ་ཆེར་མཛད། རྗེ་བཙུན་གྱི་སྐུ་གསུང་ཐུགས་ཟག་པ་
མེད་པའི་ཡེ་ཤེས་བདེ་བ་ཆེན་པོའི་རོས་གང་། ཞག་བདུན་བར་ལ་ཏིང་ངེ་འཛིན་ལ་རྩེ་
གཅིག་ཏུ་བཞུགས། དེ་ནས་ཏིང་ངེ་འཛིན་ལས་བཞེངས་ནས་ཚོགས་ལ་ལོངས་སྤྱད་དེ། བླ་
མའི་ཞལ་ནས་དུས་གསུམ་རྒྱལ་བས་གསུངས་པའི་བཀའ་སྡེ་སྣོད་རིན་པོ་ཆེ་ཐམས་ཅད་ཀྱི་
སྙིང་པོའི་དོན་མར་གྱི་ཡང་ཞུན་ལྟ་བུ་སྨྲ་བསམ་བརྗོད་ལས་འདས་པ་སྟེ། བླ་མའི་བྱིན་གྱིས་
བརླབས་ཀྱི་མཐུས། ད་ལྟ་ཁྱོད་ལ་མངོན་དུ་གྱུར་པ་ཡིན་གྱི། བུ་ཁྱོད་ཉམས་དང་རྟོགས་
པའི་རྩལ་སྦྱོངས། སྤྱིར་ཡང་གདམས་པའི་མཆོག་ཏུ་གྱུར་པ་བླ་མ་དམ་པ་ལ་སངས་རྒྱས་
དངོས་ཀྱི་མོས་གུས་དང་ཚེ་གཅིག་ལུས་གཅིག་གིས་སངས་རྒྱ་བ་ཆོས་དྲུག་གི་གདམས་པ་
ཡིན་ཏེ། སྣོད་མེད་ལ་གསང་། སྣོད་ལྡན་ལ་བསྟན། ཡེ་ཤེས་ཀྱི་ཊཱ་ཀིས་བླ་མ་ཏེ་ལོ་པ་ལ་ང་
ལུང་བསྟན་པ་ཡིན། ང་ལ་ཡང་བླ་མ་ཏེ་ལོ་པས་ཁྱོད་ལུང་བསྟན་པ་ཡིན། ཁྱོད་ཀྱིས་འགྲོ་བ་
ལ་ཕན་ཐོགས་པར་ཡོད། རྒྱུད་ནས་རྒྱུད་དུ་བྱིན་རླབས་བསམ་གྱིས་མི་ཁྱབ་པ་འབྱུང་སྟེ།
བསྟན་པ་རྒྱས་པར་འགྱུར། ཁྱེད་རྟག་ཏུ་ལས་ཀྱི་ཕྱག་རྒྱ་ལ་བརྟེན་ཅིང་། སྣོད་ལྡན་སྨིན་
པར་གྱིས་ཤིག་གསུངས་ཞལ་ལྟ་རྒྱས་པར་གསུངས། དེའི་ཕྱི་ནུབ་བླ་མ་དང་མཁའ་འགྲོ་ལ་
༥



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
གཏང་རག་གི་མཆོད་པ་ཚོགས་ཀྱི་འཁོར་ལོ་རྒྱ་ཆེན་པོ་མཛད། གྲོགས་མཆོག་ཏུ་གྱུར་པ་
བྲམ་ཟེ་སུ་ཁ་མུརྟི་དང་། རྣལ་འབྱོར་མ་སུ་ཁ་དྷ་རི་ལ་སོགས་པ་འགའ་ཙམ་བརྡས་བཀུག །
ཚོགས་ལ་རོལ་ཡི་དམ་ཆོས་སྐྱོང་གི་ཆོ་འཕྲུལ་ངོ་མཚར་མང་པོ་ཡང་གཟིགས། བླ་མ་དང་
མཆེད་ལྕམ་གྱི་གདམས་པ་དང་རྗེས་སུ་བསྟན་པ་མང་པོ་མཛད་དེ། །
དེའི་ཚེ་རྗེ་བཙུན་གྱི་ཐུགས་དགོངས་བཏང་བས། ཡོང་ཚེ་འདི་ལ་བར་ཆད་མེད་པར་
སློབ་གཉེར་མཐར་ཕྱིན་པའི་ཚད་དུ་བསླབས། བླ་མ་རིན་པོ་ཆེ་སྤྲུལ་པའི་སྐུ་འདི་ལྟ་བུ་དང་
ནི་གཉིས་སུ་མེད་པར་མཇལ། ཟབ་མོའི་རྒྱུད་སྡེ་ལ་ཉན་བཤད་ནི་བྱས། ངོ་མཚར་ཅན་གྱི་
གདམས་ངག་དཔག་ཏུ་མེད་པ་ནི་ཤེས། ཉམས་རྟོགས་ཁྱད་པར་ཅན་ནི་རྒྱུད་ལ་སྐྱེས།
གཉིས་མེད་ལྷུན་གྱིས་གྲུབ་པའི་བྱིན་རླབས་ནི་ཞུགས། ཆོས་ལ་རང་བྱན་ནི་ཚུད། དོན་
གཉིས་ལྷུན་གྱིས་གྲུབ་པ་ངོ་མཚར་རྨད་དུ་བྱུང་སྟེ། དུས་དོ་ནུབ་ཙམ་ལས་དགའ་བ་མི་ཡོང་
སྙམ་ནས། བླ་མ་ལ་རྟོགས་པ་ཕུལ་བའི་མགུར་དབྱངས་རིང་ཏམྦུ་རའི་ཁོང་འགྱུར་བཞེངས་ལ།
རྗེ་མཚན་ལྡན་གྱི་བླ་མ་རིན་པོ་ཆེ། །སྔོན་སྦྱངས་བསོད་ནམས་བསགས་པའི་ཕྱིར། །
སྤྲུལ་སྐུ་ཏི་ལོ་དངོས་དང་མཇལ། །སྤང་དཀའ་སྲིད་པའི་སྡུག་བསྔལ་ལས། །ཁྱད་དུ་གསོད་
པ་བཅུ་གཉིས་མཛད། །དཀའ་བ་སྤྱད་པ་ཐུགས་བལྟམས་ཏེ། །སྐད་ཅིག་ཉིད་ལ་བདེན་པ་
གཟིགས། །ཤྲཱི་ཛྙཱ་ན་སིདྡྷིའི་ཞབས་ལ་འདུད། །ང་སྒྲ་བསྒྱུར་བོད་ཀྱི་ལོ་ཙཱ་འདི། །སྦྱངས་པ་
སྔ་མའི་ལས་འབྲེལ་གྱིས། །ནཱ་རོ་པཎ་ཆེན་ཁྱེད་དང་མཇལ། །རྒྱུད་ཟབ་མོར་གྲགས་པའི་
དགྱེས་རྡོར་བསླབས། །སྙིང་པོ་མ་ཧཱ་མཱ་ཡ་གནང་། །ཡང་སྙིང་བདེ་མཆོག་སྙན་རྒྱུད་ཞུས། །
ལར་རྒྱུད་སྡེ་བཞི་ཡི་ཁོང་སྙིང་ཕྱུང་། །མ་སྐལ་བ་བཟང་མོས་རྗེས་གནང་པ། །བྱིན་རླབས་
ཀྱི་ཆུ་རྒྱུན་མ་ཆད་པ། །དབང་བཞིའི་དོན་ལ་ངོ་སྤྲོད་མཛད། །ཟག་པ་མེད་པའི་ཏིང་འཛིན་
སྐྱེས། །ཞག་བདུན་བར་དུ་བརྟན་པ་ཐོབ། །སྲོག་རྩོལ་འཕོ་བ་ཉི་ཟླ་གཉིས། །གཡོ་མེད་
4Q



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
ནམ་མཁའི་ཁྱིམ་དུ་ཚུད། །རང་བྱུང་ལྷན་ཅིག་སྐྱེས་པའི་ཉམས། །བདེ་གསལ་མི་རྟོག་ཁོང་
ནས་ཤར། །བག་ཆགས་གཉིད་ཀྱི་འཁྲུལ་པ་དེ། །འོད་གསལ་ལམ་གྱི་ངོ་བོར་རྟོགས། །
ཡིད་ཀྱི་གཡོ་བ་གཟུང་འཛིན་གཉིས། །སྤྲོས་བྲལ་ཆོས་ཀྱི་དབྱིངས་སུ་ཐིམ། །ཕྱི་སྣང་བ་སྒྱུ་
མའི་འཁྲུལ་འཁོར་འདི། །སྐྱེ་མེད་བདེ་བ་ཆེན་པོར་རྟོགས། །ནང་འཛིན་པ་སེམས་ཀྱི་ངོ་བོ་དེ། །
སྔར་འདྲིས་མི་དང་འཕྲད་པ་བཞིན། །སེམས་ཉིད་རང་ངོ་རང་གིས་ཤེས། །ལྷགས་པས་རྨི་
ལམ་རྨིས་པ་བཞིན། །བརྗོད་དུ་མེད་པའི་དོན་ཞིག་རྟོགས། །གཞོན་ནུས་བདེ་བ་མྱོང་བ་
ཡིན། །སྨྲ་རུ་མེད་པའི་ཉམས་ཤིག་ཤར། །རྗེ་སྐུ་དྲིན་ཆེའོ་ནཱ་རོ་པ། །སྔར་ཡང་དབང་སྐུར་
བྱིན་གྱིས་བརླབས། །ད་ཡང་སྐུ་དྲིན་བསྐྱང་དུ་གསོལ། །ཞེས་རྟོགས་པ་ཕུལ་ནས། བླ་མ་
ཡང་ཤིན་ཏུ་མཉེས་པར་གྱུར་ཏེ་གསུངས་པ།
བླ་མའི་མཚན་ཉིད་བརྒྱུད་པར་ལྡན། །སེམས་ཀྱི་མཚན་ཉིད་ཟུང་དུ་འཇུག །སྣང་
བའི་མཚན་ཉིད་སྤྲོས་དང་བྲལ། །འཁོར་བའི་མཚན་ཉིད་གཞི་རྩ་བྲལ། །མོས་གུས་གནད་
ཀྱི་མཚམས་སྦྱར་ནས། །སྟོང་ཉིད་སྙིང་རྗེ་རོ་མཉམ་པ། །རང་བྱུང་འོད་གསལ་བརྗོད་ལས་
འདས། །རྟོགས་པ་ཕྱག་རྒྱ་ཆེན་པོ་ཡིན། །ཞེས་གསུངས།
དེ་ནས་མཆོད་གཏོར་ཚར་བའི་རྗེས་སུ། བླ་མ་ནཱ་རོ་པ་ཆེན་པོས། ཉིད་རང་གི་
ཐུགས་དམ་པདྨ་དམར་པོའི་ཕྲེང་བ་བརྒྱ་རྩ་བརྒྱད་པ་དེ་རྗེ་བཙུན་ལ་གནང་ནས། བུ་ཁྱོད་
ང་དང་འདུ་འབྲལ་མེད་དེ། ཡོན་ཏན་ཕྲིན་ལས་ཀྱང་གཉིས་སུ་མེད། ངོ་བོ་དབྱེར་མེད་ཀྱང་
རྣམ་སྨིན་སྒྱུ་ལུས་ཀྱི་ཕུང་པོ་ནམ་ཞིག་པའི་དུས་སུ་དག་སྣང་། བླ་མ་ཡི་དམ་ལྷ་ཚོགས།
དཔའ་བོ་མཁའ་འགྲོའི་ཚོགས་ཀྱིས་བསུ་བ་བྱུང་བ་ཆོས་ཉིད་ཡིན། སྐྱེ་བ་ཕྱི་མ་ཁྱོད་རྒྱ་གར་
ཤར་ཕྱོགས་སུ། བྲམ་ཟེའི་རིགས་མཆོག་ཏུ་གྱུར་པར་སྐྱེ་བ་ལེན། འཁོར་ལས་ཀྱི་ཕྱག་རྒྱ་
དང་བཅས་ཏེ། ཡོན་ཏན་དུ་མ་དང་ལྡན་པ་བྱུང་། དེའི་ཚེ་ང་དང་ལྷོ་ཕྱོགས་དཔལ་གྱི་རི་ལ་
41



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
གཉིས་སུ་མེད་པར་མཇལ། སྤྱིར་ཡང་ཁྱོད་རིག་པ་ལ་དབང་ཐོབ་པས། ཅི་བྱས་འབད་པ་
དང་བྲལ་ཞིང་། ཐོགས་མེད་ལྷུན་གྱིས་གྲུབ་པའི་ཕྲིན་ལས་ཀྱིས། འགྲོ་བའི་དོན་རྒྱ་ཆེན་པོ་
འགྲུབ་ཅིང་། གཞན་སྣང་སྐྱེ་བ་དེ་དང་། དེའི་ཕྱི་མ་གཉིས་ལ་མངོན་པར་རྫོགས་པར་
སངས་རྒྱ་བར་འགྱུར་རོ་ཞེས་གསུངས་ཤིང་། སྐྱ་རེངས་ཤར་བའི་ཚེ་རྗེ་བཙུན་གྱི་མགོ་ཐོག་
ཏུ་ཕྱག་བཞག་ནས། བརྡའི་ཚིག་བཀྲོལ་ཞིང་གསུངས་པ། །
སྔོན་ཚུལ་བཞིན་སྦྱངས་པའི་ལས་འཕྲོ་ཅན། །བོད་ཀྱི་མར་པ་ལོ་ཙཱ་ཁྱོད། །འཁོར་
ལོས་བསྒྱུར་རྒྱལ་རིན་ཆེན་འཛིན། །ཞེན་པ་རྡོ་ལ་རི་མོ་བྲིས། །རིགས་བརྒྱུད་ནམ་མཁའི་
མེ་ཏོག་ཡལ། །ཆོས་བརྒྱུད་ཆུ་བོའི་གཞུང་ལས་རིང་། །སེང་གེ་ཁྱུང་གི་ཕྲུ་གུ་བཞིན། །བུ་
སློབ་མ་བས་ཀྱང་ཡང་སློབ་བཟང་། །ཐེག་ཆེན་སྙིང་པོའི་དོན་བསྡུས་ནས། །ལས་ཅན་སྨིན་
དང་གྲོལ་བྱེད་པ། །སྐལ་ལྡན་གདུལ་བྱའི་རྒྱལ་པོ་ཁྱོད། །ཆོས་ཀྱི་རྒྱལ་སྲིད་བསྐོས་པའི་
ཕྱིར། །ད་ནི་བོད་ཡུལ་དབུས་སུ་སོང་། །བྱང་ཕྱོགས་ཁ་བ་ཅན་གྱི་ལྗོངས། །སྤོས་ཀྱི་ཞིང་སྣ་
རྒྱས་པའི་ས། །སྨན་ཚོགས་སྐྱེ་བའི་རི་མགུལ་ན། །སྐལ་ལྡན་གདུལ་བྱ་སྣོད་ལྡན་ཡོད། །
ཁྱོད་དེ་རུ་སོང་ལ་འགྲོ་དོན་སྒྲུབས། །བུ་ཁྱོད་ཀྱི་སྐུ་དོན་འགྲུབ་སྟེ་མཆི། །སྐྱེ་བ་འདི་ཉིད་
འདས་གྱུར་ནས། །མཉམ་ཉིད་བདེ་བ་ཆེན་པོའི་གནས། །འོད་གསལ་གྱི་ངང་དུ་མཇལ་
བར་བགྱི། །ཞེས་གསུངས་ཏེ།
དེའི་ཚེ་སྒྲ་སྙན་རོལ་མོའི་ཚོགས་བསམ་གྱིས་མི་ཁྱབ་པ་དང་། དྲི་ཞིམ་སྤོས་ཀྱི་ངད་
དུ་མ་དང་། ཉི་མ་དང་ཟླ་བའི་འོད་ཟིལ་གྱིས་གནོན་པའི་འོད་དང་འོད་ཟེར་དཔག་ཏུ་མེད་
པ་བྱུང་། མཆོད་པའི་ལྷ་མོ་ནམ་མཁའི་ཁམས་གང་བའི་དབུས། སེང་གེའི་ཁྲི་པདྨ་བརྩེགས་
པའི་གདན་སྟེང་དུ། བླ་མ་ནཱ་རོ་པ་ཆེན་པོ་བཞུགས་ཏེ། དཔའ་བོ་དང་རྣལ་འབྱོར་མ་བྱེ་བ་
བསམ་གྱིས་མི་ཁྱབ་པས། ཕྱག་འཚལ་བསྐོར་བ་བྱེད་མཆོད་ཅིང་བསྟོད་དེ། ནམ་མཁའི་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
དབྱིངས་ཇེ་མཐོ་ཇེ་མཐོར་མཁའ་སྤྱོད་ཀྱི་གནས་ལ་གཤེགས། འཇིག་རྟེན་གྱི་མཁའ་འགྲོ་
མ་ཤ་ཟའི་ཚོགས་ཀྱིས་མཆོད་གཏོར་ཀུན་ཀྱང་མེད་དེ་ཁྱེར་བར་གྱུར། གྲོགས་མཆེད་ལྕམ་
རྣམས་ཀྱང་མེད་དེ། རྗེ་བཙུན་གཅིག་པུར་གྱུར་པས། དབང་དང་གདམས་ངག་ཐོབ་པས་
དགྱེས་ཀྱང༌། བླ་མ་མཁའ་སྤྱོད་དུ་བྱོན་པས་ཐུགས་སྐྱོ་བར་འགྱུར་ཏེ། ཉི་མ་ཤར་མཚམས།
སེང་ལྡེང་སྟུག་པོའི་ནགས་གསེབ་ཏུ་སྐྱོ་སངས་ལ་བྱོན་ཏེ། བླ་མ་ལ་གསོལ་བ་བཏབ་པས།
ཡང་བླ་མ་ནཱ་རོ་པ་ཆེན་པོ་མངོན་སུམ་དུ་བྱོན། ཤིང་ནྱ་གྲོ་དྷའི་སྡོང་པོའི་སྟེང་དུ་བཞུགས་
ནས། སྐྱོ་བ་སངས་པའི་ཕྱིར་ཆོས་དྲུག་དྲིལ་བ་རྡོ་རྗེའི་མགུར་གསུངས་པ། །
དལ་འབྱོར་གཟུགས་ཀྱི་ཕུང་པོ་འདི། །དབྱར་སྐྱོ་ཙ་ན་འདི་སྐད་ལོ། །ལུས་ཀྱི་གནས་
ཐབས་སྒོམ་པའི་གནད། །སེམས་ཀྱི་གནས་ཐབས་ལྟ་བའི་གདེང་། །ཕྱི་ནི་སྒྱུ་མ་ལྷ་ཡི་སྐུ། །
ནང་ནི་རྩ་གསུམ་འཁོར་ལོ་བཞི། །འོག་ན་ཨ་ཤད་ཙཎཱ་ལི། །སྟེང་ན་ཧཾ་ཡིག་རྣམ་པ་ཅན། །
བར་ན་བདེ་སྟོང་གསལ་བའི་ཉམས། །སྟེང་འོག་རླུང་གི་འཁོར་ལོའི་དབྱིབས། །མིང་ཡང་
གཏུམ་མོའི་གདམས་ངག་ཟེར། །སེམས་གནད་དུ་ཚུད་དམ་ལོ་ཙཱ་བ། །དུས་རྨི་ལམ་ཙམ་གྱི་
འཁྲུལ་པ་ལ། །གནད་མགྲིན་པ་ཨ་གྱི་ས་བོན་ཅན། །ཕྱི་ན་སྣང་བ་སྒྱུ་མ་ཙམ། །ནང་ན་
ཉམས་མྱོང་སྒྱུར་མ་བཏུབ། །ཉིན་མཚན་སྣང་བ་སྤྲུལ་པའི་སྐུ། །མིང་ཡང་རྒྱུ་ལུས་ཀྱི་
གདམས་ངག་ཟེར། །ཞེན་པ་ལོག་གམ་ལོ་ཙཱ་བ། །གཉིད་དང་རྨི་ལམ་མཚམས་ཤེད་ན། །
གཏི་མུག་ཆོས་སྐུའི་ངོ་བོ་ཅན། །བརྗོད་མེད་འོད་གསལ་བདེ་བའི་ཉམས། །རྗེས་ལ་འོད་
གསལ་རྒྱ་ཡིས་འདེབས། །མིང་ཡང་འོད་གསལ་གྱི་གདམས་ངག་ཟེར། །སེམས་སྐྱེ་མེད་དུ་
གོའམ་ལོ་ཙཱ་བ། །སྒོ་བརྒྱད་འཁོར་བའི་སྐར་ཁུང་ཅན། །སྒོ་གཅིག་ཕྱག་རྒྱ་ཆེན་པོའི་ལམ། །སྒོ་
བརྒྱད་བཅད་ནས་སྒོ་གཅིག་འབྱེད། །རྣམ་པར་ཤེས་པའི་ཆོས་ཉིད་འདས། །མིང་ཡང་འཕོ་
བའི་གདམས་ངག་ཟེར། །རླུང་དུས་སུ་ཁེགས་སམ་ལོ་ཙཱ་བ། །རྨི་ལམ་དུས་ཀྱི་ཤེས་པ་དེ། །
43



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
བར་དོའི་ཤེས་པར་བསྲེ་དགོས་པས། །ལོངས་སྤྱོད་རྫོགས་པའི་ངོ་བོ་ཅན། །རྨི་ལམ་བར་དོ་
བསྲེ་འཕོའི་གནད། །མིང་ཡང་བར་དོའི་གདམས་ངག་ཟེར། །རྨི་ལམ་འབྱོངས་སམ་ལོ་ཙཱ་
བ༑ ༑རང་ལུས་དུས་ཀྱི་ཚད་ཕེབས་ལ། །གཞན་སྣང་མཚན་ལྡན་རྟེན་གྱི་ཡུལ། །བར་ན་
ཡིག་འབྲུ་རླུང་གི་རྟ། །རང་ལུས་ཁང་སྟོང་བཞིན་དུ་བོར། །གཞན་ལུས་སྤྲུལ་སྐུའི་ངོ་བོ་ཅན། །
མིང་ཡང་གྲོང་འཇུག་གི་གདམས་ངག་ཟེར། །རླུང་ལས་སུ་རུང་ངམ་ལོ་ཙཱ་བ། །རྨི་ལམ་ཡུལ་
གྱི་སྣང་ཚུལ་དེ། །སྐྱེས་པ་རྨིས་ན་ཕོ་འདྲེར་བཟུང་། །བུད་མེད་རྨིས་ན་མོ་འདྲེར་བཟུང་། །
བྱོལ་སོང་རྨིས་ན་ཀླུ་རུ་བཟུང་། །དགའ་བ་རྨིས་ན་སེམས་འཕངས་མཐོ། །ངན་པ་རྨིས་ན་
སྙིང་མི་དགའ། །རང་སེམས་རྩ་བར་མ་ཤེས་ན། །བགེགས་ལ་ཟད་པ་མེད་པར་འགྱུར། །
ཕྱི་ནང་གི་ཆོས་ལ་ཐོས་པ་དགོས། །གོ་བས་མཐའ་གཉིས་སྤོང་བ་ཡིན། །ཡིན་མིན་སྒྲོ་
འདོགས་ཆོད་ལགས་པས། །གོལ་བས་མི་འཇིགས་གདེང་ཐོབ་ཡིན། །ལམ་དེ་ལས་སྐྱེལ་
ས་ག་ན་ཡོད། །ཅེས་གསུངས་པས་ཤིན་ཏུ་ཐུགས་དགྱེས་པར་གྱུར་ཏོ། །
ད་ནི་བདག་རྒྱལ་བ་མེ་ཏྲི་པའི་དྲུང་དུ་འགྲོ་སྙམ་སྟེ་དགོངས་ནས་བྱོན་ཏེ། བླ་མ་མེ་ཏྲི་
པ་ཤིང་ནྱ་གྲོ་དྷའི་བསིལ་གྲིབ་ལ།སྐུ་མཚན་དང་དཔེ་བྱད་ཀྱིས་བརྒྱན་ཅིང་ལྟ་བས་ཆོག་མི་
ཤེས་པ། རིན་པོ་ཆེའི་ཁྲི་སྟེང་ན་བཞུགས་པ་དང་མཇལ་ཕྱག་འཚལ་བསྐོར་བ་བྱས་ཞབས་
སྤྱི་བོར་བླངས་གསེར་གྱི་མཎྜལ་ཕུལ་ཏེ། བདག་བླ་མ་ནཱ་རོ་པ་ཆེན་པོ་དང་མཇལ། གཉིས་
སུ་མེད་པར་བྱིན་གྱིས་བརླབས་པས་ཡོན་ཏན་རིན་པོ་ཆེ་རྒྱུད་ལ་སྐྱེས། སྙན་ནས་སྙན་དུ་
རྒྱུད་པའི་གདམས་པ་ཐམས་ཅད་སྤྲུགས་ཏེ་གནང་། ཚེ་རབས་གཏན་གྱི་སོ་ནམ་ཚར། དོན་
གཉིས་ལྷུན་གྱིས་གྲུབ་པས་ཉམས་དགའ་བར་བྱུང་སྟེ། བླ་མ་ཆེན་པོ་མཁའ་སྤྱོད་དུ་
གཤེགས་པས་ཡིད་སྐྱོ་བ་ཡང་བྱུང་། ད་བདག་ལ་ཡང་དག་པའི་གདམས་པ་དང་། རྗེས་སུ་
བསྟན་པ་ཐུགས་ལ་འདོགས་པ་ཞུ་ཞེས་གསོལ་བ་བཏབ་པས། བུ་ཁྱོད་ཚོགས་གཉིས་
44



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
རྫོགས་ཤིང་སྐལ་བ་དང་ལྡན་པས། བླ་མ་མཁའ་སྤྱོད་དུ་གཤེགས་ནས་ཀྱང་མཇལ་བ་དེ།
མོས་གུས་མཆོག་དང་ལྡན་པའི་ཡོན་ཏན་གྱིས་ཐུགས་རྗེས་གཟིགས་པ་ཡིན་ཞིང་། ཁོ་བོས་
ཀྱང་ཁྱོད་ལ་དབང་དང་གདམས་པ་རྗེས་སུ་བསྟན་པ་ཐམས་ཅད་བྱའོ། །ཞེས་གསུངས་
ནས་ཆོས་ཐམས་ཅད་རྫོགས་པར་གནང་། དེ་ནས་རྗེ་བཙུན་གྱིས་གཏང་རག་གི་མཆོད་པ་
མཛད་དེ། བླ་མ་ལ་རྟོགས་པ་ཕུལ་བའི་མགུར་བཞེངས་པ།
སྤྱི་གཙུག་བདེ་ཆེན་གཞལ་ཡས་ན། །དྲི་མེད་པདྨ་ཉི་མའི་སྟེང་། །བླ་མ་མངའ་བདག་
བྱམས་མགོན་བཞུགས། །བདག་གི་སེམས་རྒྱུད་བྱིན་གྱིས་རློབས། །དུས་གསུམ་སངས་
རྒྱས་ཐམས་ཅད་དང་། །ཡི་དམ་ལྷ་ཚོགས་ཇི་སྙེད་ཀུན། །དབྱེར་མེད་རྗེ་བཙུན་དྷུ་ཏཱི་པ། །
སྙིང་གི་པདྨར་བཞུགས་ནས་ཀྱང་། །ངག་གི་བདེན་པ་བསྒྲུབ་ཏུ་གསོལ། །ལྷོ་བལ་ཞིང་
ཁམས་རྣམ་དག་ན། །བླ་མ་གྲུབ་ཐོབ་ཞབས་རྡུལ་ལ། །མི་བདག་གི་སྤྱི་བོའི་བཙུག་གིས་
གཏུགས། །ཐ་སྙད་རྒྱུད་སྡེའི་ཚིག་ཚོགས་མཉན། །བདག་དེས་ཀྱང་ཆོག་ཤེས་མ་བྱུང་ནས། །
རྗེ་མེ་ཏྲི་ཆེན་པོའི་ཞབས་ལ་གཏུགས། །བྱིན་རླབས་དམ་ཆོས་ཚུལ་བཞིན་ཞུས། །ཁྱད་པར་
ཕྱག་རྒྱ་ཆེན་པོ་ཐོབ། །ཆོས་ཤེས་པ་རྣམས་ཀྱི་སྒྲོ་འདོགས་བཅད། །མི་ཤེས་པ་རྣམས་སློབ་
གཉེར་བྱས། །རྗེ་ས་ར་ཧ་པའི་བཀའ་སྲོལ་ལ། །བྱིན་རླབས་དང་རྟོགས་པ་དུས་གཅིག་བྱུང་། །ཕྱི་
ནང་གྲུབ་མཐའ་ཐམས་ཅད་ཀུན། །འཁྲུལ་ཞིག་ཕྱག་རྒྱ་ཆེན་པོར་འདུས། །སྣང་བ་རྟེན་
འབྲེལ་མཐའ་ཡས་པ། །ཟུང་འཇུག་མཉམ་ཉིད་རོལ་པར་ཤར། །རྒྱུན་ཆད་མེད་པའི་ཆོས་
ཉིད་དེ། །རང་གསལ་རིག་པ་འགག་པ་མེད། །ཟུང་འཇུག་མཐའ་བྲལ་གཉུག་མའི་ངང་། །
ཡེ་ཤེས་ལྷུན་གྲུབ་ལྟ་བ་ལ། །དུས་གསུམ་ལུས་ངག་ཡིད་ཀྱི་ཆོས། །སྣ་ཚོགས་ངེས་མེད་རྒྱུན་
གཅིག་ཏུ། །མ་འགགས་འབད་མེད་ངོ་བོར་མཉམ། །རུས་སྦལ་ལྟ་བུའི་སྤྱོད་པ་ལགས། །
སྤྱོད་ལམ་ཞི་ལ་མཉམ་རྗེས་སུ། །རོ་མཉམ་འབྲལ་མེད་ཆུ་བོའི་རྒྱུན། །སྦྱོར་དངོས་གསལ་
45



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
འགྲིབ་བསྒོམ་དུ་མེད། །ཡེངས་སུ་མེད་པ་སྒོམ་པ་ལགས། །རྟོགས་པའི་ངོ་བོ་སྐད་ཅིག་མ། །
ཅིག་ཅར་དོན་ལ་དབྲི་བསྣན་མེད། །རང་གྲོལ་གཉུག་མ་བདེ་བ་ཆེ། །རེ་དོགས་མེད་པ་
འབྲས་བུ་ལགས། །ལར་ཚིག་ཚོགས་མ་ཉན་དགུ་ཉན་ཡང་། །གཞི་སེམས་ཉིད་ཆོས་ཀྱི་སྐུ་
རུ་རྟོགས། །མི་ཁོ་བོའི་ཐེ་ཚོམ་ད་གཟོད་ཆོད། །འཁྲུལ་པའི་གཞི་རྩ་ད་གཟོད་ཞིག །ལར་ཐ་
སྙད་ལ་སངས་རྒྱས་མི་འདུག་པས། །རྗེ་མེ་ཏྲི་ཆེན་པོའི་ཞབས་དྲུང་དུ། །དོན་ཉམས་སུ་
བླངས་པའི་འབྲས་བུ་དང་། །བརྒྱུད་པ་རྣམས་ཀྱི་བྱིན་རླབས་ཡིན། །དེ་ལྟར་ཁོ་བོའི་སྨྱོ་ཚིག་
འདི། །བླ་མ་ལྷ་ལ་ཞུས་པ་ལགས། །གོ་རྟོག་གཏང་འབུལ་བགྱི་བ་ལགས། །ཁྱེད་དགྱེས་
སམ་འདིར་ཚོགས་སྤུན་གྲོགས་རྣམས། ཞེས་གསུངས་པས།
རྒྱལ་བ་མེ་ཏྲི་པ་ཤིན་ཏུ་དགྱེས་པར་གྱུར་ཏེ། ཕྱག་སྤྱི་བོར་བཞག་ནས་གསུངས་པ།
བུ་ཁྱོད་སྐྱེ་བ་གསུམ་གྱི་མཐར་མཆོག་གི་དངོས་གྲུབ་ཐོབ་ནས་སངས་རྒྱས་པར་འགྱུར།ད་
བྱང་ཕྱོགས་ཁ་བ་ཅན་གྱི་ཕྱོགས། མངའ་རིས་བོད་ཀྱི་ཡུལ་དུ་སོང་ལ། གདུལ་བྱ་སྣོད་དང་
ལྡན་པའི་དོན་མཛོད། དུས་ཐམས་ཅད་དུ་དཔའ་བོ་དང་མཁའ་འགྲོ་ལ་ཚོགས་ཀྱི་མཆོད་པ་
མ་ཆད། གཉིས་སུ་མེད་པའི་དོན་རྟོགས་ཀྱང་། ཡོན་ཏན་ཀུན་གྱི་འབྱུང་གནས་དུས་གསུམ་
གྱི་སངས་རྒྱས་བླ་མ་སྤྱི་བོར་ཁུར། རང་སེམས་ཡིད་བཞིན་གྱི་ནོར་བུ་བཟུང་ལ། རང་
གཞན་གྱི་དགོས་འདོད་ཐམས་ཅད་འགྲུབ་པར་མཛོད་ཅིག་ཅེས་གསུངས་ཏེ། ཕྱག་སོར་ལ་
གསེར་གྱི་རྡོ་རྗེ་དྲིལ་བུ། འགུ་ཡ་ཕྲུགས་གཅིག་གནང་བ་དེ་རྫོངས་སུ་བཏབ་བོ། །
དེ་ནས་བྱོན་ཏེ་སློབ་དཔོན་ཆེན་པོ་ཀུ་ཀུ་རི་པ་དང་། རི་རི་པ་དང་། ཀ་སོ་རི་པ་དང་།
རྣལ་འབྱོར་མ་རུས་པའི་རྒྱན་ཅན་དང་དཔལ་ཀུ་སུ་ལི་པ་དང་།ཡེ་ཤེས་སྙིང་པོ་དང་། པྲཛྙཱ་ན་
སིང་ཧ་ལ་སོགས་པ་དང་། བླ་མ་དང་མཆེད་གྲོགས་རྡོ་རྗེ་སྤུན་རྣམས་དང་། གནས་པོ་ཕོ་མོ་
རྣམས་དང་། ཤེས་རབ་མ་དེད་དཔོན་གྱི་བུ་མོ་ཙཀྲ་མ་དང་། ཆང་འཚོང་གི་བུ་མོ་ཀུན་དྷ་མ་
46



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
ལ་སོགས་པ། ཕྱག་གི་འོས་སུ་གྱུར་པ་རྣམས་ལ་ཕྱག་མཛད། ཕྱག་རྟེན་ཕུལ་བྱིན་རླབས་
ཞུས། སྨོན་ལམ་བཏབ། མཇལ་འོས་པ་རྣམས་ལ་མཇལ། གཏང་རག་དང་དྲིན་གཟོས་
དགའ་སྟོན་མཛད། ཐམས་ཅད་དགྱེས་ཏེ་བརྗོད་པ་གནང་། བསུ་སྐྱེལ་སྨོན་ལམ་རྣམ་པར་
དག་པ་བཏབ། དཔལ་རྡོ་རྗེ་གདན་ལ་སོགས་པ་གནས་དང་། རྟེན་ཁྱད་པར་ཅན་རྣམས་ལ་
མཆོད་པ་རྒྱས་པར་མཛད་དེ། འགྲོ་བའི་དོན་རྒྱ་ཆེན་པོ་འགྲུབ་པའི་སྨོན་ལམ་བཏབ། སྲིན་
པོ་གདོང་ཁྲུ་གསུམ་ཡོད་པའི་རོ་ལ་གྲོང་འཇུག་མཛད་པས་གྲུབ་ཐོབ་རྩོད་མེད་དུ་བྱུང་། །
དེ་ནས་ཤིང་ཨ་མྲའི་ཚལ་དུ་ཞག་གཅིག་བཞུགས་པའི་བར། མཆོད་གྲོགས་གོང་
མར་གྱུར་པ་བྲམ་ཟེ་ས་མནྟ་ཀརྟི་དང་།རྣལ་འབྱོར་མ་སུ་ཁ་དྷ་རི་དང་། མི་མཉམ་རྡོ་རྗེ་དང་།
འཇིགས་མེད་རྡོ་རྗེ་དང་། བུ་མོ་ཙཀྲ་མ་དང་། ཀུན་དྷ་མ་ལ་སོགས་པ་ཤིན་ཏུ་མོས་པའི་རྣལ་
འབྱོར་ཕོ་མོ་བརྒྱད་ཀྱིས་བསྐྱལ་ཏེ། དེའི་རྗེས་སུ་རྗེ་བཙུན་གྱིས་ཐུགས་དགོངས་བཏང་
བས། ཡོང་ཚེ་འདི་ལ་བར་ཆད་མེད་པ་སློབ་གཉེར་མཐར་ཕྱིན། སྒྲ་སྐད་ལོ་ཙཱ་ལ་སོགས་པ་
མཁས་པའི་ཚད་དུ་བསླབས། རྒྱུད་འགྲེལ་མང་པོ་དང་། གདམས་པ་ཁྱད་པར་བ་མང་པོ་
ཡང་ཤེས། སངས་རྒྱས་ཀྱི་དགོངས་པ་རང་ལ་རྙེད། དོན་ཆེན་པོ་ལྷུན་གྱིས་གྲུབ་པས་འགྲོ་
བ་ཡང་ཤིན་ཏུ་བྲོད་པ་ལ། བླ་མ་སྐུ་དྲིན་ཅན། མཆེད་གྲོགས་སྙིང་དང་འདྲ་བ་རྣམས་ཤུལ་དུ་
ལུས་པ་ལ་སེམས་ཀྱང་འཕྲེང་། ལམ་ན་གཅན་འཕྲང་ལ་སོགས་པ་བགྲོད་དཀའ་བ་རྣམས་
ལ་ཡང་ཅུང་ཟད་འཚེར་བར་གྱུར་ནས་མགུར་བཞེངས་པ། །
རྗེ་འགྲོ་བ་འདྲེན་མཛད་སྐུ་དྲིན་ཅན། །གྲུབ་ཐོབ་བརྒྱུད་པའི་བླ་མ་རྣམས། །མི་ཁོ་
བོའི་སྤྱི་གཙུག་རྒྱན་དུ་བཞུགས། །བཞུགས་ནས་བྱིན་གྱིས་བརླབ་ཏུ་གསོལ། །རྒྱ་གར་གྱི་
ནཱ་རོ་པཎ་ཆེན་དང་། །བོད་ཡུལ་གྱི་མར་པ་ལོ་ཙཱ་གཉིས། །དང་པོ་ཞལ་མཐོང་མཇལ་ནས་
ཀྱང་། །ལོ་དྲུག་ཟླ་བ་བདུན་དུ་བསྟེན། །སྐད་ཅིག་མི་འབྲལ་འགྲོགས་པའི་ཕྱིར། །ཐུགས་
47



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ལ་མི་འདོགས་ཀྱི་དོགས་མ་མཆིས། །དཔལ་མེ་ཏོག་སྤུངས་པའི་དགོན་པ་དེར། །དབང་
བཞིའི་ཆུ་བོ་རྫོགས་པར་བསྐུར། །སྙན་རྒྱུད་ཀྱི་གདམས་ངག་རྫོགས་པར་གནང་། །བླ་མེད་
ཐེག་པ་མཆོག་གི་དོན། །གཉིས་མེད་རྩེ་གཅིག་གཞིར་བཞག་ནས། །སེམས་སྟོང་པ་ཉིད་
ལ་སྦར་ཟིན་བྱས། །ཁ་བ་ཅན་ལྗོངས་བྱང་ཕྱོགས་སུ། །ལུང་བསྟན་རྒྱལ་ཚབ་བསྐོས་པའི་
ཕྱིར། །ད་ནི་བན་ཆུང་བོད་དུ་འགྲོ། །བན་ཆུང་བོད་དུ་འགྲོ་བ་ལ། །ཤུལ་དུ་འཕྲེང་བ་རྣམ་
གསུམ་ཡོད། །ཡིད་ལ་བཅགས་པ་རྣམ་གསུམ་ཡོད། །ལམ་ལ་འཇིགས་པ་རྣམ་གསུམ་
ཡོད། །བར་ན་འཚེར་བ་རྣམ་གསུམ་ཡོད། །གདོང་ན་བྲོད་པ་རྣམ་གསུམ་ཡོད། །ངོ་མཚར་
ཆེ་བ་རྣམ་གསུམ་ཡོད། །གླུ་དེའི་ཕྱི་རྗེས་མ་བཤད་ན། །ཚིག་དེས་དོན་གྱི་བརྡ་མི་འཇལ། །
རྗེ་ནཱ་རོ་མཻ་ཏྲིས་དབུ་མཛད་ནས། །བཀའ་བརྒྱུད་ཀྱི་བླ་མ་བརྒྱ་རྩ་བརྒྱད། །འདི་ཤུལ་དུ་
ལུས་ཏེ་མ་བས་འཕྲེང་། །དཔལ་འཇིགས་མེད་གྲགས་པས་དབུ་མཛད་པའི། །མཆེད་དང་
ལྕམ་བྲལ་བརྒྱ་རྩ་བརྒྱད། །འདི་ཤུལ་དུ་ལུས་ཏེ་མ་བས་འཕྲེང་། །གནས་པུ་ལ་ཧ་རིས་སྣ་
དྲངས་པའི། །གྲུབ་ཐོབ་ཀྱི་གནས་ཆེན་བརྒྱ་རྩ་བརྒྱད། །འདི་ཤུལ་དུ་ལུས་ཏེ་མ་བས་འཕྲེང་། །
ལྷ་དྷརྨ་བོ་ངྷི་ཨ་ཤྭ་ཀ དྲིན་ཅན་གྱི་གནས་པོ་ཕོ་མོ་རྣམས། །ད་འབྲལ་མི་ཕོད་དེ་ཡིད་ལ་
བཅགས། །བྲམ་ཟེའི་ཁྱེའུ་ཆུང་གསེར་ཕྲེང་ཅན། །ཤི་སྲོག་གིས་མཐུད་པའི་གྲོགས་པོ་བྱས། །
ད་འབྲལ་མི་ཕོད་དེ་ཡིད་ལ་བཅགས། །དེད་དཔོན་གྱི་བུ་མོ་སྔོ་སངས་མ། །མཚན་ལྡན་གྱི་
ཕྱག་རྒྱར་བརྟེན་བརྟེན་ནས། །ད་འབྲལ་མི་ཕོད་དེ་ཡིད་ལ་བཅགས། །ལྷོ་དུག་མཚོ་ཁོལ་
མས་སྣ་དྲངས་པའི། །ཤར་ཆུ་བོ་གངྒཱ་ད་གཟོད་རྒལ། །འདི་མ་མཐོང་གོང་ནས་ང་རེ་
འཇིགས། །རི་ཨུ་ཤུ་རི་ཡི་ནགས་འདབ་ན། །མི་རྐུན་གྱི་ཇག་པས་ལམ་ནས་དགུག །འདི་
མ་མཐོང་གོང་ནས་ང་རེ་འཇིགས། །གྲོང་ཁྱེར་ཏི་ར་ཧུ་ཏི་ན། །ཁྲེལ་མེད་ཤོ་གམ་ཆར་བཞིན་
འབེབས། །འདི་མ་མཐོང་གོང་ནས་ང་རེ་འཇིགས། །འཕྲང་པ་ལ་ཧ་ཏི་མ་གཏོགས་པའི། །
48



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
གཅན་འཕྲང་ཟམ་པ་བརྒྱད་ཅུ་གཅིག །ཀྱེ་མ་དངུལ་ཆུ་བས་ཀྱང་འཚེར། །ཐང་དཔལ་མོ་
དཔལ་ཐང་མ་ལགས་པ། །ཐང་ཆེན་ཐང་ཆུང་བརྒྱད་ཅུ་གཅིག །ཀྱེ་མ་དངུལ་ཆུ་བས་ཀྱང་
འཚེར། །ལ་ཁ་ལ་ཇ་ལ་མ་གཏོགས་པའི། །ལ་ཆེན་ལ་ཆུང་བརྒྱད་ཅུ་གཅིག །ཀྱེ་མ་དངུལ་
ཆུ་བས་ཀྱང་འཚེར། །སྒྲ་ཀ་ལ་ཙནྡྲས་སྣ་དྲངས་པའི། །སྒྲ་སྐད་བརྒྱ་དང་རྩ་བརྒྱད་ཤེས། །
གྲོགས་ལོ་པཎ་འཚོགས་ན་ང་རེ་ཁྲོད། །དགྱེས་རྡོར་གདན་བཞིས་སྣ་དྲངས་པའི། །རྒྱུད་
འགྲེལ་བརྒྱ་དང་རྩ་བརྒྱད་ཤེས། །གྲོགས་སྟོན་ཆེན་འཚོགས་ན་ང་རེ་བྲོད། །བཀའ་བཞིའི་
གདམས་པས་སྣ་དྲངས་ནས། །སྙན་རྒྱུད་བརྒྱ་དང་རྩ་བརྒྱད་ཤེས། །གྲོགས་སྒོམ་ཆེན་
འཚོགས་ན་ང་རེ་ཁྲོད། །བསྲེ་བ་དང་འཕོ་བ་མ་གཏོགས་པའི། །ཁྱད་ཆོས་བརྒྱ་དང་རྩ་
བརྒྱད་ཤེས། །ཆེ་ན་ངོ་མཚར་དེ་ཆེ་མོད། །དུད་སོལ་ལྷ་མོ་མ་གཏོགས་པ། །བསྟན་
བསྲུངས་བརྒྱ་དང་རྩ་བརྒྱད་ཤེས། །ཆེ་ན་ངོ་མཚར་དེ་ཆེ་མོད། །རིམ་ལྔའི་དམར་ཁྲིད་མ་
གཏོགས་པ། །རྫོགས་རིམ་བརྒྱ་དང་རྩ་བརྒྱད་ཤེས། །ཆེ་ན་ངོ་མཚར་དེ་ཆེ་མོད། །དེ་ཐམས་
ཅད་བླ་མ་རྗེ་ཡི་དྲིན། །འབངས་དྲིན་ལན་གཞལ་གྱིས་མི་འཁོར་བས། །རྗེ་མི་འབྲལ་
གཙུག་གི་རྒྱན་དུ་བཞུགས། །དེ་འོག་མཆེད་དང་ལྕམ་དྲལ་རྣམས། །ང་བན་ཆུང་བོད་དུ་
འགྲོ་བ་ལ། །རྐྱེན་བར་ཆད་མེད་པའི་བྱིན་རླབས་ཞུ། །ཚེ་འདི་ལའང་མཇལ་བ་འོང་སྟེ་
མཆི། །དཔལ་དབུ་རྒྱན་གནས་སམ་མཁའ་སྤྱོད་དུ། །ཚེ་ཕྱི་མ་ཅིས་ཀྱང་མཇལ་བར་ཞུ། །
ཞེས་ལམ་གླུ་རིང་མོ་བཞེངས་པས། བྲམ་ཟེ་ས་མནྟ་ཀིརྟི་དང་། རྣལ་འབྱོར་མ་སུ་ཁ་དྷ་རི་ལ་
སོགས་པ་བརྒྱད་སྤྱན་ཆབ་ཤོར། གདུང་བའི་སྨོན་ལམ་མང་པོ་མཛད། །
དེ་ནས་རྗེ་བཙུན་གྱིས་ནཱ་ལེནྡྲར་བྱོན་ཏེ་ཚོགས་འཁོར་མཛད་པའི་གྲལ་དུ།ཁ་ཆེའི་
པཎྜི་ཏ་ཤྲཱི་བྷ་ཏྲས་ངེད་རང་གི་བླ་མ་ནཱ་རོ་པ་དང་། མངའ་བདག་མེ་ཏྲི་པ་གཉིས་དགོངས་པ་
གང་ཟབ་པར་འདུག་ཅེས་དྲིར་བྱུང་བ་ལ་གསུངས་པ།
49



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
གསོན་དང་སྙིང་གྲོགས་བཟང་པོ་དཔལ། །ངའམ་ཟེར་བའི་བན་སྨོན་ལ། །ནཱ་རོ་མེ་
ཏྲིའི་དགོངས་པ་གཉིས། །གང་ཟབ་ཟེར་ནས་གླུ་འདི་བླངས། །སེང་གེ་ལྟ་བུའི་ནཱ་རོ་པ། །
ཀུན་གྱི་ནང་ན་རིན་པོ་ཆེ། །དགོས་འདོད་ཐམས་ཅད་བསྐོང་བྱེད་པའི། །དགོངས་པ་ཡས་
ཀྱི་ཐུགས་ལ་མངའ། །རྗེ་དྷརྨ་དྷ་རིས་རྗེས་སུ་བཟུང་། །བདག་ལ་དབང་བསྐུར་བྱིན་
བརླབས་པས། །པཎ་ཆེན་འདི་ཡི་ཞབས་ལ་གཏུགས། །དེང་སང་བདག་གི་སྤྱི་གཙུག་རྒྱན། །
ཁོང་གི་དགོངས་པ་འདི་ལྟར་གདའ། །ལྷན་ནེ་གསན་ལ་ཐུགས་གཏད་འཚལ། །ཆོས་
དབྱིངས་མཁའ་ལ་ཡེ་ཤེས་སྤྲིན་ཕུང་འཁྲིགས། །ཆར་རྒྱུན་སྤྲུལ་པས་འགྲོ་བ་ཡོངས་ལ་ཁྱབ། །
བརྒྱུད་པ་མ་ཆད་སྐྱེས་ཆེན་བླ་མ་མཆོག །སྒོ་གསུམ་གུས་པས་ཉེ་བར་ཕྱག་འཚལ་ལོ། །
ཆོས་སྐུ་ནམ་མཁའ་ལྟ་བུ་ནི། །སངས་རྒྱས་རྡོ་རྗེ་འཆང་ཆེན་ལགས། །ཡེ་ཤེས་སྤྲིན་ཕུང་
འཁྲིགས་པ་ནི། །བྱང་ཆུབ་སེམས་དཔའ་རྣམ་གཉིས་ལགས། །ཕྲིན་ལས་བདུད་རྩིའི་ཆར་
འབབ་པ། །རྗེ་བཙུན་བྲམ་ཟེ་ས་ར་ཧ། །སྤྲུལ་པས་གཞན་དོན་མཛད་པ་ནི། །རི་ཁྲོད་དབང་
ཕྱུག་ཤ་བ་རི། །དེ་ཡི་བརྒྱུད་པ་མ་ཆད་པ། །མངའ་བདག་རྒྱལ་སྲས་མེ་ཏྲི་ལགས། །དམ་པ་
དེ་ལས་དྲིན་ཐོབ་པ། །གོ་ལུགས་རྟོགས་པ་འདི་ལྟར་གདའ། །འགྱུར་མེད་རིག་པ་རང་
གསལ་དེ། །ཆོས་སྐུ་སྐྱེ་བ་མེད་པར་བཞེད། །རང་བྱུང་ཡེ་ཤེས་འགག་མེད་དེ། །ལོངས་སྤྱོད་
རྫོགས་པའི་སྐུ་རུ་བཞེད། །དེ་གཉིས་ཟུང་འཇུག་ལྷན་སྐྱེས་པ། །གཉིས་སུ་མེད་པ་སྤྲུལ་
པར་བཞེད། །དེ་གསུམ་གཞི་རྩ་མ་གྲུབ་པ། །ངོ་བོ་ཉིད་ཀྱི་སྐུ་རུ་བཞེད། །དེ་དག་ཟག་པ་
མེད་པ་ནི། །བདེ་བ་ཆེན་པོའི་སྐུ་རུ་བཞེད། །དོན་གྱི་སྐུ་ལྔ་དེ་ལྟར་ལགས། །དེ་ཐུགས་ལ་
འདྲེའམ་སྙིང་གི་གྲོགས། །ཞེས་གསུངས་པ་དང་། དགོངས་བཞེད་དེ་ལེགས། དོན་ལ་ལྟ་
སྒོམ་སྤྱོད་འབྲས་ཇི་ལྟར་བཞེད་པར་འདུག་གསུངས་པ་ལ།
ཡང་འདི་གསུངས་པ་ལགས། ཐུགས་གཞན་དུ་མ་གོལ་གསན་པར་ཞུ། །ཚིག་གི་）



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
སྡེབ་སྦྱོར་མི་མཁས་ཀྱང་། །དོན་གྱི་གདམས་ངག་གོ་ལུགས་འདི། །སྙན་ཚུད་གྱི་བས་
མཇལ་བར་མཛོད། །སྲིད་གསུམ་ཡེ་ནས་རྣམ་པར་དག །དོན་དམ་ཡེ་ནས་གོ་རྒྱུ་མེད། །
མེད་པ་མ་ཡིན་རྒྱུན་ཆད་མེད། །འཕོ་འགྱུར་མེད་པས་ལྟ་བར་བཞེད། །གཉུག་མའི་ངོ་བོ་
ངང་གིས་གསལ། །ཟག་མེད་བསམ་གཏན་རྒྱུན་ཆད་མེད། །མེད་པ་མ་ཡིན་འབྲལ་དུ་མེད། །
ཞེན་ཆགས་མེད་པ་སྒོམ་པར་བཞེད། །སྣ་ཚོགས་རྟེན་འབྲེལ་ཤུགས་འབྱུང་ལ། །སྒྱུ་མའི་
རོལ་པས་འགག་པ་མེད། །མེད་པ་མ་ཡིན་དངོས་པོ་ལ། །གློ་བུར་ངེས་མེད་སྤྱོད་པར་
བཞེད། །སེམས་རྒྱུད་བྱང་ཆུབ་སྙིང་པོར་གསལ། །སྐུ་གསུམ་སངས་རྒྱས་ཐོབ་བྱར་མེད། །
མེད་པ་མ་ཡིན་རེ་དོགས་བྲལ། །གཞི་མེད་རྩ་བྲལ་འབྲས་བུར་བཞེད། །གསུངས་པས།
ཡང་དྲིས་པ། སྒོམ་ཉམས་སུ་ལེན་པའི་གང་ཟག་ལ། གདམས་ངག་ཅིག་ཅར་དུ་
འདེབས་སམ། ཐབས་ལམ་ལ་བརྟེན་ནས་ཁྲིད་མཛད་པ་འདུག་གསུངས་པ་ལ། ཡང་འདི་
སྐད་གསུངས་པ་ལགས་སྐད། ཁྱེད་ཅག་མཆེད་གྲོགས་གོང་མ་རྣམས། །ངེད་ཀྱི་རྗེ་བཙུན་
མེ་ཏྲི་པ། །སྤྱན་རས་གཟིགས་ཀྱིས་ལུང་བསྟན་པའི། །འགྲོ་མགོན་ཀླུ་སྒྲུབ་ཐུགས་ཀྱི་སྲས། །
ཤ་བ་རི་པའི་ཞབས་ལ་གཏུགས། །སུམ་ལྡན་ཚང་བར་རྗེས་གནང་མཛད། །གསང་མཚན་
གཉིས་མེད་རྡོ་རྗེར་བཏགས། །རྒྱུད་སྡེ་ཀུན་གྱི་ལྡེ་མིག་འཛིན། །གསང་སྔགས་ཐབས་ལམ་
མངོན་དུ་གྱུར། །ཆོས་ཀྱི་རྒྱལ་མཚན་ཆོས་ཀྱི་མཛོད། །ཆོས་ཀྱི་སེང་གེ་ཆོས་ཀྱི་རྒྱལ། །སྒྲ་
དང་དབུ་ཚད་མཐའ་དག་མཁྱེན། །པཎྜི་ཏ་ཡི་དངོས་གྲུབ་མཉེས། །དངོས་པོའི་གནས་
ལུགས་དྲི་མེད་མཁྱེན། །རྒྱལ་སྲིད་རྩྭ་བཞིན་དོར་བྱས་ནས། །ཚེ་གཅིག་མཆོག་གི་གོ་འཕང་
ཐོབ། །རྗེ་བཙུན་མཁའ་འགྲོས་ཞལ་བསྟན་ཅིང་། །ཐུན་མོང་སྒྲུབ་ཐབས་ཐམས་ཅད་ཐོབ། །
དེ་ལྟའི་ཡོན་ཏན་དཔག་མེད་བརྙེས། །ཁོང་གི་དགོངས་པ་འདི་ལྟར་གདའ། །རིམ་པས་
བསྐྱེད་པའི་གང་ཟག་ལ། །སྲོག་རྩོལ་གཏུམ་མོའི་གདམས་ངག་དང་། །ཞེན་མེད་སྒྱུ་ལུས་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
གདམས་ངག་དང་། །མུན་སེལ་འོད་གསལ་ངོ་སྤྲོད་སོགས། །ལོངས་སྐུ་རྨི་ལམ་ངོ་སྤྲོད་དང་། །
སྤྲུལ་སྐུ་བར་དོའི་ངོ་སྤྲོད་དང་། །ཐབས་མཆོག་གཞི་ལམ་འབྲས་བུར་འཁྲིད། །ཅིག་ཅར་བ་
ཡི་གང་ཟག་ལ། །ཕྱག་རྒྱ་ཆེན་པོའི་ངོ་སྤྲོད་མཛད། །མཐོང་བས་སྒོ་གསུམ་དང་བ་སྐྱེ། །
ཐོས་ན་ལས་ཀྱི་སྒྲིབ་པ་འདག །མཇལ་ན་ངན་སོང་འཇིགས་ལས་སྒྲོལ། །ཞུས་ན་སངས་
རྒྱས་ལག་ཏུ་གཏོད། །རི་ཁྲོད་དབང་ཕྱུག་བརྒྱུད་པ་འཛིན། །ཛྙཱ་ན་སིདྡྷིའི་ཐུགས་ཀྱི་སྲས། །
སངས་རྒྱས་གཉིས་པ་རིན་པོ་ཆེ། །རྗེ་མི་ཏྲི་པ་ཡི་ཡོན་ཏན་ལགས། །དེང་སང་སྐྱེ་བོ་ཕྲག་
དོག་ཆེ། །ཁྱེད་ལ་མ་གཏོགས་བཟླས་པ་ན། །ཡོན་ཏན་མི་འཕེལ་ཟག་པ་འཕེལ། །དེ་བས་
ཕལ་ལ་གསང་བ་ལགས། །བླ་མའི་མཛད་སྤྱོད་དེ་ལྟར་གདའ། །ལེགས་སམ་སྐལ་ལྡན་རྡོ་
རྗེ་སྤྱན། །ཞེས་པ་དེ་སྐད་གསུངས། ཁ་ཆེ་ཤྲཱི་བྷ་ཏྲས་ཀྱང་། མཐུན་འགྱུར་གྱི་མགུར་མཛད་
དེ་ནས་འབྱོན་ཁར་ཚོགས་གྲལ་དུ། རྣལ་འབྱོར་པ་ཞིག་ན་རེ། བླ་མ་ལོ་ཙཱ་བ་ཁྱེད།
རྗེ་ཛྷ་ན་སིདྡྷིའི་ཞབས་དྲུང་དུ་བཞུགས།ཟབ་མོའི་དབང་དང་གདམས་པ་ཐོབ་ཅེས་གྲགས་ཏེ།
ད་ཁྱེད་བོད་དུ་འབྱོན་ཁར་ངེད་རྣམས་ལ་གླུ་ཞིག་གྱིས་དང་ཟེར་བ་ལ། རྗེ་བཙུན་གྱིས་
མགུར་བཞེངས་པ།
རྗེ་བླ་མ་རྣམས་ལ་ཕྱག་འཚལ་ལོ། །དཔལ་ཛྷ་ན་སིདྡྷིའི་ཞབས་ལ་འདུད། །ཁ་སང་
དགུན་ཟླ་ཡར་འདས་ཀྱི། །ཁྱད་པར་ཡར་ངོའི་བཅུ་བཞི་ལ། །དུར་ཁྲོད་ཆེན་པོ་སོ་སའི་གླིང་། །
འཇིགས་སུ་རུང་བའི་ཕོ་བྲང་དུ། །ཟབ་མོ་མཁའ་འགྲོའི་ཚོགས་འཁོར་བྱས། །ངོ་མཚར་
མཐོང་སྣང་སྣ་ཚོགས་བྱུང་། །སྤྱི་གཙུག་དབྱིངས་སུ་བླ་མ་གསལ། །འགྲོ་བའི་མགོན་པོ་བླ་
མ་དེ། །བཅོམ་ལྡན་བདེ་མཆོག་དངོས་སུ་མཐོང་། །ཡབ་ཡུམ་སྐུ་ཡི་དཀྱིལ་འཁོར་ལ། །
ཐེག་མཆོག་གསང་སྔགས་ལྷ་ཚོགས་རྣམས། །གང་ཡང་མ་ལུས་གསལ་བར་མཐོང་། །མི་
52



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
བསྐྱོད་ནོར་བུ་ཡན་ཆོད་ལ། །དུས་གསུམ་རྒྱལ་བ་འདི་འདྲ་མཐོང་། །ཟླ་བ་ཕྱེད་པའི་ངོ་བོ་ལ། །
བདེ་མཆོག་ཡབ་ཡུམ་དཀར་དམར་མཐོང་། །ཡབ་ཡུམ་སྙན་མཆོག་གཡས་གཡོན་ལ། །
དབའ་བོ་དཔའ་མོ་ཚང་མ་མཐོང་། །སྐུ་སྨད་སྟག་གི་ཤམ་ཐབས་ལ། །ནག་པོ་ཆེན་པོ་ཕྱག་
བཞི་པ། །འགྱིང་བག་འཇིགས་པའི་ཚུལ་མཛད་ནས། །གད་རྒྱངས་ཧ་ཧ་སྒྲོག་པ་མཐོང་། །
ལར་མང་པོ་མཐོང་སྟེ་བརྗོད་མི་ལང་། །དེ་བཀའ་དྲིན་ཅན་གྱི་སྐུ་དྲིན་ལགས། །ཞལ་ནས་
བཀའ་སྩལ་འདི་སྐད་གསུངས། །རིན་ཆེན་སེམས་ཉིད་མ་གཏོགས་ཚེ། །མཐོང་སྣང་བློ་
གཏད་མ་བྱེད་ཅིག །གྲུབ་ཐོབ་ཐོགས་རྡུགས་མ་མཆིས་པའི། །རྣལ་འབྱོར་ཕོ་མོ་སྙན་
གསོན་དང་། །ཐུབ་པའི་གསུང་དང་མི་འགལ་བའི། །མཁས་པ་པཎ་ཆེན་སྙན་གསོན་དང་། །
འགྱུ་བ་དང་སངས་མ་གཏོགས་པ། །ཟབ་དོན་ལོགས་ན་ཡོད་པ་མིན། །འགྱུ་བ་དག་ཀྱང་
ཡིད་ཡིན་ལ། །ཡིད་ཀྱང་འགྱུ་བ་ཡིན་པར་ངེས། །གཉིས་ཀ་རིག་པའི་ངོ་བོ་སྟེ། །མཉམ་
པར་བཞག་ན་མྱ་ངན་འདའ། །མ་གཏོགས་དུས་གསུམ་འཁོར་བ་ཡིན། །གཞི་རྩ་ཆོད་ན་
རྫོགས་སངས་རྒྱས། །དེ་རྣལ་འབྱོར་བདག་གི་ཉམས་མྱོང་ཡིན། །ཁྱེད་འདིར་བཞུགས་
ཐུགས་དགྱེས་འདི་ལ་མཛོད། །ལར་བསམས་ཤིང་སྐུ་དྲིན་ཆེ་བའི་ཕྱིར། །དཔལ་ཛྷཱ་ན་སིདྡྷི་
བརྗེད་ཐབས་མེད། །རྒྱུད་སྡེ་བཞི་ཡི་དོན་གྱི་གནད། །རིན་ཆེན་རྩ་རླུང་རང་གི་ལུས། །
འཁོར་ལོ་བ་ཡི་ཐིམ་བར་དུ། །རིག་པའི་རླུང་ཆེན་དེ་ཉིད་ཀྱིས། །ཙཎཱ་ལི་ཡི་མེ་ཆེན་
བསྲུབས། །དེ་བསྒོམས་གནད་ཀྱི་བདུད་རྩིའི་རྒྱུན། །བྱང་ཆུབ་སེམས་མཆོག་འབབ་པ་
ལགས། །སྙིང་ནས་གནད་དུ་བསྣུན་གྱུར་ན། །རྡོ་རྗེ་ལུས་ཀྱང་རྟོགས་པར་ངེས། །ཞེས་
གསུངས་པས། ཚོགས་གྲལ་དུ་འཁོད་པའི་རྣལ་འབྱོར་པ་རྫུ་འཕྲུལ་ལ་དབང་ཐོབ་པ་བཞི་
བཅུ། མཁས་པ་པཎྜི་ཏ་ཐུབ་པའི་གསུང་ལ་ཐོགས་པ་མེད་པ་བཞི་བཅུ་རྣམས་ཤིན་ཏུ་དད་
པར་གྱུར་ཏེ་བསྟོད་པ་བརྗོད་དོ། །
63



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
དེ་ལྟར་རྗེ་བཙུན་གྱིས་སྤྱིར་རྒྱ་གར་དུ་ལན་གསུམ་བྱོན་པ་ལས་སྔ་རེས་ལོ་ལྔ། བར་
པ་ལོ་བདུན། ནངས་ཀྱི་ཕྱི་མ་ལ་ལོ་དྲུག་དང་ཟླ་བ་བདུན།ཕྱི་ཕྱག་བསྐོར་བ་ལ་ཟླ་བ་ལྔ་སྟེ་
ལོ་བཅུ་དགུ་བཞུགས། འགྲན་ཟླ་མེད་པའི་བླ་མ་རྗེ་བཙུན་ཞལ་གཉིས་དང་། རྣལ་འབྱོར་
དང༌། རྣལ་འབྱོར་མ་མང་དུ་བསྟེན། ལྷག་པའི་མོས་གུས་བསམ་གྱིས་མི་ཁྱབ་པ་དང་ལྡན་
པས། ལུས་དང་སྲོག་ལ་ཕངས་པ་མེད་པར་བླ་མ་བཙལ་ཞིང་། མཉེས་པ་གསུམ་གྱིས་
མཉེས་པར་མཛད་པས། སྐལ་ལྡན་ལས་འཕྲོ་ཅན་གསང་སྔགས་རྡོ་རྗེ་ཐེག་པའི་སྣོད་ལྡན་
དུ་གཟིགས་ཏེ། ཟབ་མོའི་དབང་ཐམས་ཅད་རྫོགས་པར་བསྐུར། རྒྱུད་སྡེ་རྒྱ་མཚོའི་རྣམ་
བཤད་ནི་ཞིབ་པར་མཛད། ཐུགས་རྒྱུད་ཀྱི་གདམས་པ་མ་ལུས་པ་ནི་ཚངས་སྤྲུགས་སུ་
རྫོགས་པར་གནང་། གདམས་པ་དང་རྗེས་སུ་བསྟན་པ་ལུང་བསྟན་པ་དང་བཅས་པ་དུ་མ་
མཛད་པས། ཐུགས་ཡིད་ནི་གཅིག་ཏུ་འདྲེས། ལྷག་པའི་ལྷ་བདེ་བར་གཤེགས་པ་དཔག་ཏུ་
མེད་པའི་ཞལ་ནི། ཚེ་རབས་སུ་གསལ་བར་གཟིགས། ཡེ་ཤེས་དང་ཞིང་སྐྱོང་གི་ཌཱ་ཀི་མ་
རྣམས་ཀྱིས། གསང་སྔགས་ཟབ་མོའི་ལམ་གྱི་གསང་ནི་གསལ་བར་བསྟན། ཉམས་དང་
རྟོགས་པ་ཕུལ་དབྱུང་དུ་མེད་པ་རྣམས་ནི་མངོན་དུ་མཛད། མདོར་ན་བླ་མ་དང་མཁའ་
འགྲོའི་ཚོགས་ཀྱི་ཡོན་ཏན་མ་ལུས་པ་རྫོགས་པར་གྱུར་ནས། བོད་ཀྱི་ཕྱོགས་སུ་བྱོན་ཏེ།
བལ་པོར་གདན་ཕེབས་པའི་ཚེ། བླ་མ་ནཱ་རོ་པ་ཆེན་པོ་སྤྱོད་པ་ལ་གཤེགས་ཀྱང་། བོད་ཀྱི་
མར་པ་ལོ་ཙཱས་མཇལ་ཞིང་། དབང་དང་གདམས་པ་མ་ལུས་པ་ཐོབ་བོ་ཞེས་བལ་བོད་
ཐམས་ཅད་དུ་གྲགས་པས། རྗེ་བཙུན་གང་དང་གང་དུ་བྱོན་པའི་སར། དད་ཅིང་མོས་པས་
ཕྱག་འཚལ་ཞིང་། བསྙེན་བཀུར་བྱེད་པ་དཔག་ཏུ་མེད་པ་བྱུང་སྟེ། །
དེ་ཡང་བལ་པོ་ཡེ་རང་ན་དབང་བསྐུར་བྱེད་པ་གཅིག་གིས། རྗེ་བཙུན་སྤྱན་དྲངས་
དབང་སྟོན་གྱི་ཚེ་མི་མང་དུ་འདུས་པ་རྣམས་ན་རེ།བླ་མ་ལོ་ཙཱ་བ་ཁྱེད་བླ་མ་གྲུབ་ཐོབ་གང་ལ་
ཉ4



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
ཆོས་ཅི་ཉན། བླ་མ་ནཱ་རོ་པ་དང་མཇལ་ལམ། སྤྱིར་ཁྱེད་ལ་བླ་མ་ནི་དུ་བཞུགས། གཙོ་བོར་
གང་འཛིན། ངོ་མཚར་ཆེ་བ་ནི་ཅི་འདྲ་བ་གཟིགས། ཁྱེད་རང་ལ་ཉམས་དང་རྟོགས་པ་ཁྱད་
པར་ཅན་ནི་ཅི་ཡོད། མགུར་ཞིག་བཞེངས་པར་ཞུ་ཟེར་བ་ལ། རྗེ་བཙུན་གྱིས། ང་ཡོང་ནི་
བོད་ཀྱི་ཡུལ་ནས་འོངས། །ཕྱིན་ནི་རྒྱ་གར་ཡུལ་དུ་ཕྱིན། །ཞེས་པ་ལ་སོགས་པའི་མགུར་
མཛད་པས་ཐམས་ཅད་དད་པར་གྱུར་ཏོ། །
རྒྱ་གར་ནས་ཕེབས་པའི་ཞག་གཉིས་ན། བླ་མ་ཕམ་ཐིང་པས་ཚེས་བཅུའི་མཆོད་པ་
ལ་གདན་དྲངས། དགེ་སློང་འཇིགས་མེད་གྲགས་པ་ལ་སོགས་པ་རྣལ་འབྱོར་ཕོ་མོ་མང་དུ་
འཚོགས་པའི་སར། བླ་མ་ཕམ་ཐིང་བའི་ཞལ་ནས། སྤྱིར་ཡང་ཁྱེད་བོད་བྱ་བ་གླུ་ལ་མཁས་
པ་ཡིན་ཟེར། ཁྱད་པར་དུ་བླ་མ་ལོ་ཙཱ་བ་ཁྱེད། རྒྱ་གར་དུ་ཡུན་རིང་དུ་བཞུགས་པ་ལ། བར་
ཆད་མེད་པར་སློབ་གཉེར་མཐར་ཕྱིན་པ་དེ་ཤིན་ཏུ་ལེགས་པས། བཀྲ་ཤིས་པའི་གླུ་ཞིག་
བླང་དགོས། ཁྱེད་ཀྱི་བླ་མ་མེ་ཏྲི་པ་དེ་ལྟ་བ་གཙོ་བོར་སྨྲ་བ་ཡིན་ཟེར། ཁོང་གི་དགོངས་པ་
ཇི་ལྟར་བཞེད་ཅེས་འདྲིར་བྱུང་བ་ལ། འབྲས་བུ་ཟད་སར་སྐྱོལ་བ་ཆོས་ཉིད་ལྟ་བའི་མགུར་
མཁའ་འགྲོ་མའི་སྨྲེ་སྔགས་ལ་དྲངས་ཏེ་བཞེངས་པ། །
རྗེ་རི་ཁྲོད་ཞབས་ཀྱི་བྱིན་བརླབས་ཤིང་། །དགོངས་པའི་མཐར་ཐུག་སྙིང་པོའི་དོན། །
ཆོས་ཕྱག་རྒྱ་ཆེ་ལ་མངའ་བརྙེས་པ། །རྗེ་མངའ་བདག་ཆེན་པོའི་ཞབས་ལ་འདུད། །གྲོགས་
སྙིང་དང་འདྲ་བ་རྡོ་རྗེའི་སྤུན། །འབྲལ་ཐབས་མེད་དོ་རང་ཅག་རྣམས། །ཐ་དད་ལུས་ལ་
སེམས་རྒྱུད་གཅིག །དཔལ་འཇིགས་མེད་གྲགས་པ་མ་ལགས་སམ། །རྒྱ་གར་ཡུལ་ནས་
འོངས་པ་དང་། །ཁྱེད་བལ་ཡུལ་མཐིལ་ན་བཞུགས་པ་གཉིས། །ཚེ་འདུ་བྱེད་ཀྱི་དབང་དུ་མ་
ཐལ་བར། །དེ་རིང་ཁྱད་པར་དུས་བཟང་ལ། །ཌཱ་ཀི་མཆོད་པའི་ཚོགས་གྲལ་དུ། །དུས་
མཚུངས་ཞལ་ཡང་འཛོམ་པ་དེ་། །དམ་ཚིག་ལ་ངོ་ལྐོག་མེད་པར་ངེས། །མི་ཁོ་བོ་ཤིན་ཏུ་སྤྲོ་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
བ་སྐྱེས། །ཁྱེད་དགའ་རུ་ཚོར་རམ་འདིར་བཞུགས་རྣམས། །ང་མགོ་རྨོངས་བོད་ཀྱི་བན་
ཆུང་ལ། །ཁྱེད་ཀྱིས་མཚན་སྙན་ལོ་ཙཱར་བཏགས། །ཁྱེད་སྒྲ་བསྒྱུར་བོད་ཀྱི་གླུ་ལོངས་ཟེར། །
ངག་མགྲིན་པའི་གྲེ་འགྱུར་མི་བདེ་ཞིང་། །སྡེབ་སྦྱོར་ཚིག་ལ་མི་མཁས་ཀྱང་། །ཁྱེད་ཕོ་བོ་
གོང་མའི་ནན་མི་ཐེག །རྗེ་ནཱ་རོ་མི་ཏྲི་རྣམ་གཉིས་ལ། །བཀའ་དྲིན་རྗེས་སུ་དྲན་པའི་གླུ། །ངོ་
མཚར་ཅན་གྱི་མཐོང་ལུགས་ཡོད། །སྙན་ལྷན་ནེ་གསོན་ཅིག་འདིར་བཞུགས་རྣམས། །རྗེ་
རྟོགས་ཚད་ཅན་གྱི་མེ་ཏྲི་པ། །ཁོང་གི་སྙན་པ་རྒྱང་ནས་འཁུམས། །སྤྲུལ་སྐུའི་བཞུགས་
གནས་རྒྱ་གར་ཡུལ། །ལྗོངས་ཡངས་པ་ཅན་གྱི་དབུས་གྱུར་དུ། །ས་སྐྱོང་རྒྱལ་པོའི་ཅོད་པན་
གྱིས། །ཞབས་རྡུལ་ཟེའུ་འབྲུར་བརྟེན་མཛད་ཅིང་། །གནས་ལྔ་རིག་པའི་མཁས་པ་རྣམས། །
མངའ་བདག་གཙུག་གི་རྒྱན་ཡིན་ཞེས། །སྙན་པའི་བ་དན་ཕྱོགས་བཅུར་གྲགས། །ཆོ་
འཕྲུལ་བྱ་ཡི་ལོ་དུས་ལ། །བདེ་གཤེགས་མཆོད་པ་མངའ་མཛད་ཕྱིར། །མཚན་མངའ་
བདག་ཅེས་བྱར་ཡོངས་སུ་གྲགས། །ཕ་སངས་རྒྱས་དེ་ཡི་ཞལ་སྔ་ནས། །ཐེག་པའི་མཐར་
ཐུག་སྙིང་པོའི་དོན། །མཐའ་བྲལ་ཡིད་ལ་མི་བྱེད་པ། །ཆོས་ཕྱག་རྒྱ་ཆེ་ལ་ངོ་སྤྲོད་བགྱིས། །
ཕྱི་གཟུང་བ་ཡུལ་གྱི་སྣང་བ་འདི། །བརྡལ་བ་ཆེན་པོར་རྒྱུན་ཆད་མེད། །སྐྱེ་མེད་ཆོས་ཀྱི་སྐུ་
རུ་རྟོགས། །ནང་འཛིན་པ་ཡིད་ཀྱི་རྣམ་ཤེས་འདི། །འགྱུ་བ་ངོས་བཟུང་མེད་པའི་ཕྱིར། །
རིག་པ་རྟེན་མེད་གཅེར་བུར་མཐོང་། །སྤྱིར་སྣང་ཞིང་སྲིད་པའི་ཆོས་རྣམས་ཀུན། །གདོད་
ནས་མ་གྲུབ་སྐྱེ་བ་མེད། །ངོ་བོ་སྤྲོས་དང་བྲལ་བར་རྟོགས། །འཁོར་བ་སྤང་བྱར་མི་འདོད་
ཅིང་། །མྱ་ངན་འདས་པ་བསྒྲུབ་བྱར་མེད། །འཁོར་འདས་རང་གྲོལ་གཉུག་མའི་ངང་། །
ཟུང་འཇུག་བདེ་བ་ཆེན་པོར་རྟོགས། །དུས་གསུམ་སངས་རྒྱས་ཐུགས་ཕྱུང་ཡང་། །མཐར་
ཐུག་དེ་ལས་མེད་དོ་གསུངས། །མི་ཁོ་བོའི་སྒྲོ་འདོགས་དེ་ནས་ཆོད། །རྗེ་མེ་ཏྲི་པ་ཡི་བཞེད་
གཞུང་ལགས། །ཁྱོད་ལྟ་བ་བཞེད་ན་དེ་ལ་མཛོད། །དབྱངས་མཆོད་པར་བཞེས་ཤིག་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
དཀོན་མཆོག་གསུམ། །ཐུགས་དགྱེས་པར་མཛོད་ཅིག་གདན་གང་རྣམས། །ཞེས་གསུངས་
པས།
བླ་མ་ཕམ་ཐིང་པའི་ཞལ་ནས། རྗེ་མེ་ཏྲི་པའི་དགོངས་པ་དེ་ཤིན་ཏུ་ངོ་མཚར་ཆེ། འོན་
ཀྱང་འོ་སྐོལ་རང་གི་བླ་མ་ཆེན་པོ་དང་ཁྱེད་གང་དུ་མཇལ། སྐུ་ཆེ་བའི་ཡོན་ཏན་ཁྱད་པར་
ཅན་དང་། ངོ་མཚར་བའི་ལྟས་ཅི་འདྲ་བ་གཟིགས་ཞེས་འདྲིར་བྱུང་བ་ལ། རྗེ་བཙུན་གྱིས་
(རྗེ་ནཱ་རོ་པའི་)མཛད་སྤྱོད་རྫུ་འཕྲུལ་ངོ་མཚར་བའི་(སྐུ་དྲིན་རྗེས་སུ་དྲན་པའི་གླུ་ཡིད་གདུང་
བའི་སྐྱོ་བ་སངས་པར་བྱེད་པ་》ཆོས་སྐྱོང་གི་བཤུགས་གླུའི་སྐད་ལ་རྟ་དྲངས་ཏེ། བླ་མ་དང་
མཇལ་ལུགས་ངོ་མཚར་ལྟས་བརྒྱད་ཀྱི་མཐོང་ཚུལ་གྱི་མགུར་འདི་)གསུངས་པ།
མཚན་བརྗོད་པར་དཀའ་བའི་ནཱ་རོ་པ། །ཕ་རྗེ་བཙུན་དེ་ལས་དྲིན་ཐོབ་པ། །དཔལ་
ཀ་ན་ཀ་ཤཱིས་དབུ་མཛད་ནས། །ཁྱེད་འདིར་བཞུགས་གསོན་ཅིག་མཆེད་གྲོགས་རྣམས། །
མི་ང་རང་གང་ཡིན་ཟེར་ཙ་ན། །མཚན་སྙན་མར་པ་ལོ་ཙཱ་ཡིན། །ལྟེ་བ་བོད་ཡུལ་དབུས་སུ་
བཅད། །སྦྱངས་པ་ལྷོ་བལ་ཕྱོགས་སུ་བགྱིས། །ལར་རྒྱ་གར་ཡུལ་དུ་ལན་གསུམ་ཕྱིན། །
དུས་ད་རེས་ནན་ཏན་ཞུས་གཏུག་བྱས། །ཞབས་པདྨ་སྤྱི་བོར་རེག་མཛད་ཅིང་། །གསུང་
དོན་བདུད་རྩི་རྗེས་གནང་བ། །ཆོས་འབྲེལ་པ་ཙམ་གྱི་བླ་མ་ལ། །དཔལ་སིདྨ་གླིང་པས་སྣ་
དྲངས་པའི། །མངོན་ཤེས་རིགས་པ་མངའ་བརྙེས་པ། །སྣང་བ་འགྱུར་ངེས་བཅུ་གསུམ་
བཞུགས། །ཀུན་གྱི་ནང་ནས་མཆོད་སྡོང་བཞིན། །འགྲན་ཟླ་མེད་པའི་ནཱ་རོ་པ། །རྡོ་རྗེ་
འཆང་ཆེན་མི་གཟུགས་ཅན། །རྗེ་ཁོང་གི་སྐུ་དྲིན་འཁོར་ཐབས་མེད། །ཕ་ཡིད་ལ་གཅགས་
སོ་སྤྲུལ་པའི་སྐུ། །མི་ཁོ་བོས་མ་བཙལ་ས་ཕྱོགས་མེད། །ཞལ་ཡང་དེའུ་མཇལ་དེའུ་མ་
མཇལ། །རི་མུན་པ་ཅན་གྱི་ནགས་འདབ་ཏུ། །ངོ་མཚར་ཤེལ་གྱི་ཕ་བོང་ལ། །རྒྱ་ལ་འབུར་
དུ་བརྐོས་པ་བཞིན། །ཕ་རྗེ་བཙུན་གཤེགས་པའི་ཞབས་རྗེས་མཐོང་། །ལར་ཆེ་ན་ངོ་མཚར་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
དེ་ཆེ་མོད། །ང་རང་དབང་མེད་པའི་མཆི་མ་ཤོར། །ངུ་སྙིང་འདོད་པའི་གདུང་བ་སྐྱེས། །
རབ་ཏུ་མ་བཟོད་སྨྲེ་སྔགས་བཏོན། །རྩེ་གཅིག་ཡིད་ཀྱིས་གསོལ་བ་བཏབ། །རྗེ་ཐུགས་
རྗེས་གཟིགས་ནས་མདུན་དུ་བྱོན། །མཐོང་ལམ་ལྟ་བུའི་དགའ་བ་སྐྱེས། །ལར་ཆེ་ན་ངོ་
མཚར་དེ་ཆེ་མོད། །དཀོན་པའི་རིན་ཆེན་གསེར་ཕྱེ་ཕུལ། །ང་ནི་དེ་ཀུན་མི་འདོད་གསུངས། །
ཡང་ཡང་བསྐྱར་ཏེ་བཞེས་པར་ཞུས། །ལྟོས་མེད་ནགས་ཀྱི་གསེབ་ཏུ་གཏོར། །བླ་མ་དཀོན་
མཆོག་བཞེས་ཤིག་གསུངས། །ཁོ་བོ་ཕངས་སེམས་སྐྱེས་པ་ལས། །ཁྱོད་འདོད་ན་སླར་ཡང་
ཡོད་དོ་གསུངས། །ཐལ་སྦྱར་སྙིམ་པ་ཁ་ཕྱེ་བས། །མ་གོད་མ་ཉམས་སྔ་མ་བཞིན། །ལར་ཆེ་
ན་ངོ་མཚར་དེ་ཆེ་མོད། །ཞབས་མཐེ་བོང་ས་ལ་བརྡབས་པ་ལས། །རྡོ་དང་གསེག་མ་
གསེར་དུ་གྱུར། །ཐམས་ཅད་གསེར་གླིང་ཡིན་ནོ་གསུངས། །ལར་ཆེ་ན་ངོ་མཚར་དེ་ཆེ་མོད། །
སྤྱན་ལྟ་སྟངས་མཁའ་ལ་གཟིགས་པ་ཡིན། །ལྟང་དཀར་ཉ་ཡི་ཁོག་པ་ལས། །ཚོགས་ཀྱི་
འཁོར་ལོའི་ཡོ་བྱད་བཤམས། །རོ་བརྒྱ་ལྡན་པའི་ཁ་ཟས་བྱུང་། །ལར་ཆེ་ན་ངོ་མཚར་དེ་ཆེ་
མོད། །ཤིང་ཙནྡན་སྨན་གྱི་སྡོང་པོ་ལ། །ནཱ་རོའི་ཐུགས་ཀྱི་རྣམ་འཕྲུལ་གྱི། །དགྱེས་རྡོར་
སྤྲུལ་པའི་ལྷ་དགུ་དང་། །ཡུམ་ལྷན་ཅིག་སྐྱེས་མའི་ཐུགས་ཀ་ན། །ཨཊྚ་སྔགས་ཀྱི་འཁོར་ལོ་
དེ༑ ༑སྤུ་ཤད་རྩེ་མོས་བྲིས་འདྲ་ལས། །འོད་ཟེར་སྣ་ཚོགས་འཕྲོ་བ་ཡིས། །བདག་ལ་རྗེས་སུ་
གནང་བ་མཛད། །ལར་ཆེ་ན་ངོ་མཚར་དེ་ཆེ་མོད། །ཡན་ལག་བརྒྱད་ལྡན་རྫིང་བུ་རུ། །ཁྲུས་
བྱས་སྲུང་འཁོར་ཁྭ་ཏས་ཁྱེར། །ལྟ་སྟངས་སྡིགས་མཛུབ་མཛད་མ་ཐག །ཁྭ་ཏ་རེངས་ནས་
ས་ལ་ལྷུང་། །བར་ཆད་བདུད་ལས་རྒྱལ་ལོ་གསུངས། །ལར་ཆེ་ན་ངོ་མཚར་དེ་ཆེ་མོད། །
གླང་ཆེན་སྨྱོན་པའི་ཕུང་པོ་ལ། །རྣམ་ཤེས་གྲོང་འཇུག་མཛད་ནས་ཀྱང་། །རྒྱང་གྲགས་ཙམ་
དུ་བསྐྱལ་བ་མཐོང་། །ཆེ་ན་ངོ་མཚར་དེ་ཆེ་མོད། །ཁྱོད་འདི་རུ་མ་འདུག་བོད་དུ་སོང་། །
ལྗོངས་ཁ་བ་ཅན་གྱི་བྱང་ཕྱོགས་སུ། །གདུལ་བྱ་སྣོད་ལྡན་ཡོད་དོ་གསུངས། །ལུང་བསྟན་
ན8



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
རྗེས་སུ་གནང་བ་ཐོབ། །ཆེ་ན་ངོ་མཚར་དེ་ཆེ་མོད། །མི་རོ་རེངས་པའི་གདན་སྟེང་ན། །དུར་
ཁྲོད་ཆས་བརྒྱད་སྐུ་ལ་གསོལ། །ཕྱག་ན་ཏིང་ཤག་ཌ་མ་རུ། །ཁ་ཊཾ་བསྣམས་ཏེ་མཁའ་ལ་
གཤེགས། །ཆེ་ན་ངོ་མཚར་དེ་ཆེ་མོད། །ལར་སྤྲུལ་སྐུ་ནཱ་རོ་པཎ་ཆེན་ལ། །ངོ་མཚར་ཅན་གྱི་
མཐོང་ལུགས་བརྒྱད། །ཁྱེད་རྡོ་རྗེ་སྤྱན་ལས་མ་གཏོགས་པ། །ཁོང་གཞན་ལ་བཟླས་ན་
ཡིད་མི་ཆེས། །ད་དུས་བསྟན་པའི་སྙིགས་མ་ལ། །ལོག་རྟོག་སྐྱེ་བོ་ཕྲག་དོག་ཆེ། །ཡོན་ཏན་
བརྗོད་ན་སྒྲོ་སྐུར་འདེབས། །སྤྱན་ཁྱེད་ལས་མ་གཏོགས་གསང་བ་ཡིན། །གླུ་མཆོད་པར་
བཞེས་ཤིག་བཀའ་དྲིན་ཅན། །ཐུགས་དགྱེས་པར་མཛོད་ཅིག་སྙིང་གི་གྲོགས། །ཞེས་
གསུངས་པས་ཤིན་ཏུ་མཉེས་པར་གྱུར་ཏོ། །
དེ་ནས་དུར་ཁྲོད་ཆེན་པོ་ར་མ་དོ་ལིར་རྣལ་འབྱོར་ཕོ་མོ་མང་པོ་བརྡ་ཡིས་བསྡུས།
ཚེས་བཅུའི་མཆོད་པ་བྱེད་པའི་སར། རྗེ་བཙུན་ཡང་སྤྱན་དྲངས་ཏེ་བྱོན། དེར་ཁོང་རྣམས་ཆོ་
ག་མྱུར་པོར་བྱས་ནས། ནམ་གུང་དང་ཐོ་རངས་ལ་མཁའ་འགྲོ་དང་མི་མ་ཡིན་མང་པོ་འདུ་
བས་བར་ཆད་བྱུང་དོགས་ཡོད། ཞེས་རང་རང་གི་གནས་སུ་འགྲོ་ཚིས་བྱེད་པ་གཟིགས་ཏེ།
རྗེ་བཙུན་གྱི་ཐུགས་དགོངས་ལ་བདག་གི་བླ་མ་ནཱ་རོ་མེ་ཏྲི་ལྟ་བུ་ཡིན་ན། དུར་ཁྲོད་ཇི་ལྟར་
གཉན་པ་དང་། གཅན་གཟན་དང་མི་མ་ཡིན་དྲག་རྩལ་དང་ལྡན་པ། མང་དུ་རྒྱུ་བ་ལ་
ཚོགས་འཁོར་གྱི་གནས་མཆོག་ཏུ་མཛད་པ་ལ་འདི་ན་ནི་རྣལ་འབྱོར་པ་རྣམས་གཉན་པ་ལ་
འཛེམ་པར་འདུག །ལར་བདག་གི་བླ་མ་དེ་ལྟ་བུ་ནི་དེང་ཕྱིན་ཆད་མཐོང་བ་དང་ཐོས་པ་
ཡང་ཤིན་ཏུ་དཀའ་འོ་སྙམ་དུ་དགོངས་ནས། སྤྱན་ཆབ་མང་དུ་བྱུང་ནས། ཁོང་རྣམས་ན་རེ།
བླ་མ་ལོ་ཙཱ་བ། ཁྱེད་ཀྱིས་རྒྱ་གར་དུ་ཚོགས་ཀྱི་འཁོར་ལོ་ངོ་མཚར་ཆེ་བ་ཇི་ལྟ་བུ་གཟིགས་
ཞེས་ཞུས་པ་ལ། རྗེ་བཙུན་གྱིས་སྤྱིར་ཚོགས་འཁོར་བསམ་གྱིས་མི་ཁྱབ་པ་མཐོང་། ཅེས་པ་
ལ་སོགས་པའི་མགུར་མཁའ་འགྲོ་མའི་བཤུག་གླུ་ལས་དྲངས་ཏེ་གསུངས་པས་ཐམས་ཅད་
དུ9



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
དད་པ་སྐྱེས་པར་གྱུར་ཏོ། །
འདི་ཀུན་བལ་པོའི་བླ་མ་དྲག་ཤོས་ཡིན་པ་ལ་སྤྱོད་པ་འདི་ལས་མེད་ན། བོད་ཀྱི་
ཡུལ་ན་ལྟ་ཅི་སྨོས།ད་དུང་བདག་རྒྱ་གར་དུ་ལོག་པ་དུས་གསུམ་སངས་རྒྱས་བླ་མའི་མཛད་
སྤྱོད་རྣམ་ཐར་ལ་ལྟ་བར་བྱའོ་སྙམ་དུ་དགོངས་པ་ལས། མནལ་ལམ་དུ་བླ་མ་མེ་ཏྲི་པས་
བོད་དུ་སོང་ཞིག་པའི་ལུང་བསྟན། དེའི་རྗེས་སུ་ཞིང་སྐྱོང་གི་མཁའ་འགྲོས་ཀྱང་ལུང་བསྟན།
དེ་ནང་དགོང་ཞག་འགའ་ཙ་ན། མེ་ཛ་གླིང་གི་བླ་མ་མི་མཉམ་རྡོ་རྗེའི་རྩར་བྱོན་པས། ཁོང་
གསང་འདུས་ཀྱི་བྲིས་སྐུ་བཞེངས་ཤིང་རབ་གནས་མཛད་པ་དང་དུས་མཚུངས་ཏེ། དགའ་
སྟོན་གྱི་ཚོགས་གྲལ་དུ་དེར་འདུས་པ་རྣམས་ན་རེ། བླ་མ་ལོ་ཙཱ་བ་ཁྱེད་རྒྱ་གར་དུ་ཡུན་རིང་
པོར་བཞུགས། ཁྱེད་ཀྱི་བླ་མ་ཇོ་བོ་ནཱ་རོ་པ་དེ་སྐུ་སྙན་པ་བསམ་གྱིས་མི་ཁྱབ་པ་གདའ་བས།
ཁྱེད་ཀྱིས་དེའི་ཞབས་དྲུང་དུ་ཇི་ཙམ་བསྡད། ཆོས་ནི་གང་དང་གང་གསན། ཉིད་རང་ལ་
ཁོང་དུ་ཆུད་པའི་གདེང་ཅི་ཡོད། ཁྱེད་རྒྱ་གར་ནས་ཚུར་བྱོན་པའི་བྱོན་སྐྱེས་ཀྱི་གླུ་ཞིག་
ལོངས་དང་ཟེར་བ་ལ། (རྗེ་ནཱ་རོ་པ་དང་མཇལ་ལུགས་ཀྱི་ཉམཀྲ་ཤིས་བྱོན་སྐྱེམས་ཀྱི་མགུར་
དྲང་སྲོང་སེངྒེ་ང་རོ་སྒྲོག་པའི་དབྱངས་ལ་རྟ་དྲངས་ཏེ་བཞེངས་པ།
རྗེ་གྲུབ་ཐོབ་རྣམས་ལ་ཕྱག་འཚལ་ལོ། །སྐལ་ལྡན་བདག་ལ་བྱིན་གྱིས་རློབས། །ང་
མོས་པའི་བུ་འདིའི་ལམ་སྣ་དྲོངས། །མི་ང་ལ་གླུ་ལོངས་མི་རིགས་ཏེ། །མཆེད་གྲོགས་གོང་
མའི་ཞལ་མ་ཆོག །ད་ནི་འཆི་བྲོད་ཀྱི་དབྱངས་ཤིག་ལེན། །ཁྱེད་གདན་གང་གི་ཐུགས་ལ་
འདི་བཞེས་ལ། །ཆོས་ཚུལ་བཞིན་ཉམས་སུ་ལེན་པར་ཞུ། །ང་བོད་ཡུལ་གྱི་མར་པ་ལོ་ཙཱ་
དང༌། །རྒྱ་གར་གྱི་ནཱ་རོ་པཎ་ཆེན་གཉིས། །ལྗོངས་མེ་ཏོག་བརྒྱན་པའི་གྲོང་ཁྱེར་དང༌། །རི་
བོ་གསེར་གྱི་དགོན་པར་མཇལ། །དེ་ཚེ་རབས་ཀྱི་སྨོན་ལམ་དག་པ་འདྲ། །གནས་བྱིན་
རླབས་ཅན་དུ་གྲགས་པ་དེར། །སྐུ་སྙན་པ་ཅན་གྱི་རྗེ་བཙུན་ལ། །ལོ་དྲུག་ཟླ་བ་བདུན་དུ་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
བསྟེན། །དབང་ཡོངས་སུ་རྫོགས་པ་ལན་བདུན་ཞུས། །དཔལ་བདེ་མཆོག་འཁོར་ལོའི་
བྱིན་རླབས་མཛད། །རྒྱུད་ཟབ་མོ་དགྱེས་པ་རྡོ་རྗེ་གསུངས། །ཡི་དམ་ལྷན་སྐྱེས་ཇོ་མོ་གནང་། །
གདམས་ངག་ཀོར་ཚེ་ཀོར་ཚེ་ཞུས། །ལམ་རྩ་དང་རླུང་ལ་སྤར་འཛིན་བྱས། །སངས་རྒྱས་
ལག་པའི་མཐིལ་ན་གདའ། །དུས་ལན་ཅིག་འཆི་བའི་ཚུལ་སྟོན་ཏེ། །རྣམ་སྨིན་གྱི་ལུས་རྒྱ་
གྲོལ་བའི་ཚེ། །འདའ་ཀ་ཟབ་མོའི་གདེང་ཡོད་དེ། །བསྲེ་འཕོ་གནད་ཀྱི་མཚམས་སྦྱར་ནས། །
དཔའ་བོ་དང་དཔའ་མོའི་བསུ་མ་འོང་། །རྒྱལ་མཚན་རོལ་མོའི་སྒྲ་དང་བཅས། །བདེ་ཆེན་
མཁའ་སྤྱོད་ཀྱི་ས་ལ་འགྲོ། །དཔལ་ནཱ་རོ་པ་དང་མཇལ་བར་ངེས། །ད་ནི་ཤི་ཡང་ང་རེ་བྲོད། །
ཁྱེད་འདིར་བཞུགས་ཀྱི་ཇོ་བོ་སྔགས་པ་རྣམས། །དོན་སྙན་བརྒྱུད་ཀྱི་ངོ་སྤྲོད་མི་མངའ་བར། །
བཤད་བརྒྱུད་ཚིག་གི་ཐ་སྙད་ལ། །ཚེ་གཅིག་གི་སངས་རྒྱས་མ་རེ་མཛོད། །ལར་སྙིང་ནས་
དམ་ཆོས་མཛད་དགོངས་ན། །རྗེ་ནཱ་རོ་དང་མེ་ཏྲིའི་བརྒྱུད་པ་ཟུང་། །བུ་སློབ་མ་བས་ཀྱང་
ཡང་སློབ་བཟང་། །བདེ་བ་ནས་བདེ་བར་འགྲོ་སྟེ་མཆི། །དབྱངས་སྙན་དུ་བྱོན་ནམ་འདིར་
བཞུགས་རྣམས། །དོན་འཁྲུལ་པར་གདའ་ན་བཟོད་པར་གསོལ། །ཞེས་གསུངས་པས་དེ་
ཐམས་ཅད་ངོ་མཚར་གྱུར་ཏོ། །
ཡང་དེ་ན་བཞུགས་པ་རྣམས་ན་རེ། སྤྱིར་ལོ་ཙཱ་བ་ཁྱེད་ལ་བལ་པོ་ཕན་ཆད་ན་བླ་མ་
དུ་བཞུགས། བླ་མའི་གཙོ་བོ་ནི་གང་ལ་མཛད། མངའ་བདག་གི་ཞབས་དྲུང་དུ་བཞུགས་པ་
ལ་སྐུ་ཆེ་བའི་ཡོན་ཏན་ཇི་ལྟ་བུ་གཟིགས། གདམས་པའི་གཙོ་བོ་ནི་ཅི་ཁོ་ན་ཞུས་ཞེས་
འདྲིར་བྱུང་བ་ལ། རྗེ་བཙུན་གྱིས་ལན་མགུར་དུ་བཞེངས་པ། རྗེ་བྲམ་ཟེ་བརྒྱུད་པའི་གདུང་
ཚོབ་ཅིང་། །མཐའ་བྲལ་གཉུག་མའི་དོན་རྟོགས་ཕྱིར། །དཔེ་མེད་ནམ་མཁའི་རྣམ་འབྱོར་པ། །
མཚན་མེ་ཏྲི་ཞེས་བྱར་ཡོངས་སུ་གྲགས། །ཕ་རྗེ་བཙུན་དེ་ཡི་བཀའ་སྲོལ་འཛིན། །ལམ་
འབྲལ་མེད་སྒོམ་པའི་རྣལ་འབྱོར་པ། །མི་ང་རང་མར་པ་ལོ་ཙཱ་འདི། །སྐྱེ་ས་འཕམ་སྟེ་འགྲོ་



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
ས་རྒྱལ། །ཡུལ་རྒྱ་གར་བལ་པོར་ལན་ལྔ་ཕྱིན། །ལུས་སྲོག་ལ་མ་བལྟས་དམ་ཆོས་བཙལ། །
ཕ་སྤྲུལ་སྐུ་སངས་རྒྱས་དངོས་དང་མཇལ། །དབང་གདམས་ངག་བཅས་པ་ཐུགས་ལ་
བཏགས། །དུས་ད་རེས་དྲིན་ལན་བསྐྱལ་དུ་ཕྱིན། །མི་ཁྱེད་ལ་བླ་མ་དུ་ཡོད་གསུངས། །
སྤྱིར་སྨོན་ལམ་འབྲེལ་བ་བཅུ་གསུམ་བཞུགས། །ཁྱད་པར་གྲུབ་ཐོབ་ཞལ་ལྔ་བཞུགས། །
རྗེ་འགྲན་གྱི་དོ་མེད་རྣམ་གཉིས་བཞུགས། །གཙོ་བོ་པཎ་ཆེན་ནཱ་རོ་པ། །དེ་འོག་རྒྱལ་སྲས་
མེ་ཏྲི་པ། །ཡང་ཡང་སེམས་ལ་འཕྲེང་ནས་ཀྱང་། །ཤར་ཆུ་བོ་གངྒཱའི་དྲུང་དུ་ཕྱིན། །རི་མེ་
ལྟར་འབར་བའི་དུར་ཁྲོད་དུ། །ཤིང་ནྱ་གྲོ་དྷ་ཡི་བསིལ་གྲིབ་ལ། །རྗེ་མངའ་བདག་ཆེན་པོ་
བཞུགས་པ་མཐོང་། །ས་དང་པོ་ལྟ་བུའི་དགའ་བ་སྐྱེས། །བླ་མ་མཉེས་པའི་མཎྜལ་ལ། །གུ་
ལང་གསེར་གྱི་མེ་ཏོག་བཀོད། །ལུས་ཀྱི་ཐལ་སྦྱར་བརྐྱང་ཕྱག་བཙལ། །སེམས་རྩེ་གཅིག་
གུས་པས་གསོལ་བ་བཏབ། །རྒྱུད་ཟབ་མོ་བསྟོད་པ་གླུ་བླངས་ཞུས། །ཡི་དམ་དགྱེས་པ་རྡོ་
རྗེ་ཞུས། །དོན་མཐར་ཐུག་ཕྱག་རྒྱ་ཆེན་པོ་ཞུས། །དཔལ་གཉིས་མེད་ཨ་ཝ་དྷཱུ་ཏཱི་པ། །རྗེ་
བཙུན་དེས་ཀྱང་ཐུགས་རྗེས་གཟིགས། །ནང་ཟབ་མོ་བརྡ་ཡི་དབང་བཞི་བསྐུར། །རྒྱུད་
ཡོངས་སུ་དག་པར་བྱིན་གྱིས་བརླབས། །གཞི་འདུན་པའི་ས་བོན་གཏིང་ནས་གཡོས། །
ནང་རིག་པ་སེམས་ཀྱི་འདུག་ཚུལ་དེ། །འོད་གསལ་སྐྱེ་འགག་མེད་པའི་ཕྱིར། །གཞི་མ་
བཅོས་གཉུག་མའི་ངོ་བོར་བསྟན། །གློ་བུར་གྱི་རྣམ་རྟོག་དབྱིངས་སུ་ཐིམ། །ཟག་མེད་བདེ་
བ་ནང་ནས་ཤར། །གདོད་ནས་དག་པ་ཀུན་གཞིའི་རྒྱུད། །གཞི་ལམ་སྐུ་གསུམ་གཏན་ལ་
ཕབ། །ཆོས་ཉིད་མ་དང་ཞལ་ཡང་མཇལ། །དུས་ད་རེས་ངོ་མཚར་ཆེ་བའི་ལྟས། །སྒྲོན་ཤིང་
མར་མེ་མཛུབ་གང་ལ། །ཞག་བདུན་བར་དུ་སྣང་བ་བྱུང་། །བེམ་པོར་གྱུར་པའི་ལྗོན་ཤིང་
གིས། །རབ་ཏུ་མ་བཟོད་གཡོ་འགུལ་བྱས། །སྤྲུལ་པའི་ཅེ་སྤྱང་དམར་པོ་བདུན། །དངོས་སུ་
གཏོར་མ་ལེན་པ་མཐོང་། །ས་གསུམ་གནས་པའི་མཁའ་འགྲོ་རྣམས། །གཟུགས་མེད་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
སྔགས་ཀྱི་རང་སྒྲ་ཐོས། །བར་སྣང་གང་པའི་ཞིང་སྐྱོང་རྣམས། །སྣ་ཚོགས་རོལ་མོ་སྒྲོག་པ་
མཐོང་། །ཁྱོད་སྐྱེ་བ་གསུམ་གྱི་འོག་རོལ་ཏུ། །མཆོག་གི་དངོས་གྲུབ་ཐོབ་འགྱུར་ཞེས། །རྗེ་
མངའ་བདག་ཞལ་ནས་ལུང་བསྟན་ཐོབ། །མི་ང་རང་ངན་ཏེ་བླ་མ་བཟང་། །ཆོས་ལྟ་བའི་
ཡང་རྩེ་ཕུ་ཐག་ཆོད། །ལམ་གྲུབ་མཐའ་དམན་གྱི་དོགས་མ་མཆིས། །རྗེ་མེ་ཏྲི་པ་དང་
མཇལ་ལུགས་ཡིན། །དམ་པའི་ཐུགས་དགྱེས་དེ་ལ་མཛོད། །ཅེས་གསུངས་པས་ཐམས་
ཅད་ངོ་མཚར་དུ་གྱུར་ཏོ། །
དེ་ནས་ཡང་བལ་ཡུལ་རིན་ཆེན་ཚུལ་གྱི་གཙུག་ལག་ཁང་། སྔོན་རྒྱལ་པོ་ཨིནྡྲ་བྷུ་ཏི་
བཞུགས་པའི་བྲང་ཁང་ཞིག་ན་བཞུགས་ཤིང་། བླ་མ་པཎེ་པ་ལ་རལ་གཅིག་མའི་མངོན་
རྟོགས་དང་། བདུད་རྩི་འོད་ཀྱི་སྒྲུབ་ཐབས་རྫོགས་རིམ་ཁ་འཐོར་བ་འགའི་ལོ་རྒྱུས་འདྲི་
ཞིང་བཞུགས་པའི་ཚེ། ནུབ་ཅིག་གི་རྨི་ལམ་ན། མངའ་བདག་མེ་ཏྲི་པ་བྱོན་ཏེ་ཡང་དག་པའི་
གདམས་པ་བསྟན། དེའི་ཕྱིར་ནུབ་ཚོགས་གྲལ་དུ་བླ་མ་པཎྜོ་པ་ལ་སོགས་པའི་མཆེད་ལྕམ་
རྣམས་ལ། བྱིང་བ་གསེང་བ་མཚན་ལྟས་དྲན་པའི་མགུར་ཆུ་ལྕགས་ཟིལ་པ་ལས་དྲངས་
པའི་མགུར་བཞེངས་པ། །
རྗེ་སྙིང་པོའི་དོན་རྟོགས་ཆོས་ཀྱི་སྐུ། །མཚན་ཡོངས་སུ་གྲགས་པ་མེ་ཏྲི་པ། །ཁོང་
བསམས་ཤིང་སྐུ་དྲིན་ཆེ་བའི་ཕྱིར། །མི་ཁོ་བོའི་ཡིད་ལ་ཤིན་ཏུ་བཅགས། །ང་རྩེ་གཅིག་
གདུང་བ་རྒྱུན་མི་གཅོད། །ཕ་བྱིན་གྱིས་རློབས་ཤིག་སྤྲུལ་པའི་སྐུ། །ཁྱེད་འདྲེན་པའི་བླ་མ་
སྐུ་དྲིན་ཅན། །དཔལ་པཎྜོ་པ་ཡིས་དབུ་མཛད་པའི། །ཁྱེད་འདིར་བཞུགས་རྣལ་འབྱོར་ཕོ་
མོ་རྣམས། །གླུ་འདི་ལ་དར་གཅིག་སྙན་གསོན་མཛོད། །དབྱངས་འདི་ལ་མཁའ་འགྲོའི་
བྱིན་རླབས་ཆགས། །ང་མར་སྟོན་ཆོས་ཀྱི་བློ་གྲོས་འདི། །ཚེ་གསུམ་གཉིས་རྒྱ་གར་ཡུལ་དུ་
བསྐྱལ། །ལོ་བཞི་བཅུའི་བར་དུ་ཐོས་བསམ་བྱས། །དུས་ན་ནིང་གདུག་པ་སྦྲུལ་གྱི་ལོ། །ཆོ་



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
འཕྲུལ་རྟའི་ཟླ་བ་ལ། །མི་ཁོ་བོ་ལམ་དུ་ཞུགས་ནས་མཆིས། །ཆུ་འཇིགས་སུ་རུང་བ་གང་
ལ༑ ༑རིགས་ངན་ཤི་སྐྱིད་ཇག་པ་གཉིས། །ཆུ་ལ་བྱི་ལྟར་འཛུལ་ཞིང་བྱུང་། །ཚེ་སྔ་ཕྱི་དྲན་
པའི་སྐྲག་སྔངས་མྱོང་། །ཕ་རྗེ་བཙུན་སྤྱི་བོར་བསྒོམས་པ་ལས། །ཁོང་ཡང་ཡང་ལྟ་ཞིང་
ལོག་ནས་ལྟ། །དེ་ཡང་རྗེ་བཙུན་ཁྱེད་ཀྱི་དྲིན། །སྲོག་ཆུ་ནས་བཏོན་ནོ་སྐུ་དྲིན་ཅན། །ཕ་
ཁྱེད་ཀྱི་དྲིན་ལ་འཁོར་ཐབས་མེད། །དུས་ཁ་སང་ཟླ་བ་སྔོན་མ་ཡི། །ཁྱད་པར་ཡར་ངོའི་
ཚེས་བཅུ་ལ། །དཔལ་དུར་ཁྲོད་ར་མ་དོ་ལི་དེར། །མཁའ་འགྲོ་མཆོད་པའི་ཚོགས་འཁོར་
བགྱིས། །ཁོང་དེར་ཚོགས་རྣལ་འབྱོར་མཐོང་ཙ་ན། །རྗེ་ནཱ་རོ་མི་ཏྲི་ཏུར་གྱིས་དྲན། །ཐུགས་
བརྩེ་བས་བུ་བཞིན་བསྐྱངས་པའི་ཕྱིར། །ཕའི་མཛད་སྤྱོད་དྲན་ཞིང་ཡིད་ལ་འཕྲེང་། །
སེམས་གདུང་བས་མ་བཟོད་མཆི་མ་ཤོར། །སླར་རྒྱ་གར་ཡུལ་དུ་བཟློག་གམ་སྙམ། །ནམ་
ཐོ་རངས་ཐམ་ཐུམ་རྨི་ལམ་ན། །གོས་ཤིང་ལོ་གྱོན་པའི་བུད་མེད་ཅིག །ཕྱག་གཡས་པ་
བསྐྱངས་མཛད་སེར་མོ་རྣམས། །མི་བདག་གི་མགོ་ལ་རེག་མཛད་དེ། །ཁྱོད་རྒྱ་གར་ཡུལ་
དུ་མ་འགྲོ་བར། །བོད་ཡུལ་དབུས་སུ་སོང་ཞིག་གསུངས། །ལྗོངས་ཁ་བ་ཅན་དུ་མ་ཕྱིན་
པར། །རྐྱེན་ཕྱི་ནང་བར་ཆད་མི་འབྱུང་ཞིང་། །གདུལ་བྱ་སྣོད་ལྡན་ཡོད་དོ་ཞེས། །ལུང་
བསྟན་བྱིན་གྱིས་བརླབས་པར་མཛད། །དེ་ཞིང་སྐྱོང་མཁའ་འགྲོ་ཡིན་པར་ངེས། །དེ་ཡང་
རྗེ་བཙུན་ཁྱེད་ཀྱི་དྲིན། །མདང་བག་ཆགས་གཉིད་ཀྱི་རྨི་ལམ་ན། །རྗེ་མངའ་བདག་རྒྱལ་
སྲས་མེ་ཏྲི་པ། །ཁོང་སེང་གེ་ཆིབས་ནས་མཁའ་ལ་གཤེགས། །མི་ཁོ་བོའི་མདུན་དུ་བྱོན་པ་
རྨིས། །སྐྱེ་མེད་མཚོན་པའི་བརྡ་གསུམ་བསྟན། །ཡི་གེ་མེད་པའི་ཆོས་ཤིག་གསུངས། །
བརྗོད་དུ་མེད་པའི་དོན་ཞིག་རྟོགས། །སྔོན་ཆད་མེད་པའི་ཉམས་ཤིག་ཤར། །ད་ནངས་
གཉིད་དེ་སད་ཙ་ན། །རྗེ་ཡང་ཡང་དྲན་ནོ་མེ་ཏྲི་པ། །མི་ཁོ་བོའི་མིག་སྔར་འབྲལ་མ་ཕོད། །
གདོང་མཆི་མས་གང་བའི་ངུ་འབོད་ཤོར། །དབུགས་ཁ་ནས་མ་ཐོན་བྱང་ཁོག་རྒྱས། །ཕ་
64



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
སྙིང་ནས་འདོད་དོ་སྐོམ་པའི་ཆུ། །མི་ཁོ་བོའི་གདུང་སེམས་མཁྱེན་ལགས་སམ། །ཕ་ལམ་
སྣ་དྲོངས་ཤིག་སྤྲུལ་པའི་སྐུ། །ལར་རྨི་ལམ་བག་ཆགས་ཡིན་མོད་ཀྱང་། །མདང་རྗེ་བཙུན་
བྱོན་པ་ངོ་མཚར་ཆེ། །སེམས་དགའ་ལ་མི་དགའ་མཐོ་དམན་གྱུར། །ཁྱེད་འདིར་བཞུགས་
ཀྱི་སྙན་དུ་ཞུ་བ་ལགས། །ཞེས་གསུངས་པས། །
བླ་མ་པཎྜི་པའི་གསུང་ནས། གྲོགས་སྙིང་དང་འདྲ་བའི་ལོ་ཙཱ་བ། །བུ་ཁྱོད་ལ་དད་པ་
གཏིང་ནས་ཡོད། །གཞི་རང་དབང་མེད་པའི་འདུན་པ་ཡོད། །རྒྱུད་ཡོངས་སུ་སྦྱངས་པའི་
སེམས་བསྐྱེད་ཡོད། །ཡིད་ལྷག་པར་བརྩེ་བའི་སྙིང་རྗེ་ཡོད། །རིགས་ཁྱད་པར་ཅན་གྱི་སྐྱེས་
བུ་ཁྱོད། །སྔོན་ཆད་བླ་མ་མ་རྙེད་པས། །ད་ལྟ་གྲུབ་ཐོབ་དངོས་དང་མཇལ། །དེ་ཡང་
གྲོགས་པོ་ང་ཡི་དྲིན། །མི་ང་ལ་གཙུག་གི་ནོར་བུར་མཐོང་། །བུ་བྱས་པ་ཤེས་པ་ངོ་མཚར་ཆེ། །
གསང་སྔགས་རྒྱལ་པོ་མཆོག་གི་ལམ། །བགྲོད་པ་ཀུན་གྱི་གཞིར་གྱུར་པ། །ལྷག་པའི་དམ་
ཚིག་ཁྱོད་ལ་ཡོད། །ལྷ་དང་མཁའ་འགྲོས་རྗེས་གནང་ཞིང་། །བླ་མའི་གདམས་ངག་སྙིང་ལ་
ཞུགས། །དུས་འདིར་བདེ་བ་ཐོབ་པར་རིགས། །དུས་གསུམ་སངས་རྒྱས་ཐམས་ཅད་ཀྱི། །
དངོས་གྲུབ་རྩ་བ་བླ་མ་རྗེ། །སྤྲུལ་སྐུ་མཆོག་གི་རྗེ་བཙུན་ལ། །ནམ་མཁའ་ལྟ་བུར་ངོ་ཤེས་
ན༑ ༑སྐྱེ་མེད་རྟོགས་པའི་དོན་རྟོགས་འགྱུར། །ཉི་མ་ལྟ་བུར་ངོ་ཤེས་ན། །བརྡལ་བའི་སྙིང་
རྗེ་ཆེན་པོ་འབྱུང་། །ནོར་བུ་ལྟ་བུར་ངོ་ཤེས་ན། །དགོས་འདོད་རེ་བ་ལྷུན་གྱིས་གྲུབ། །དེད་
དཔོན་ལྟ་བུར་ངོ་ཤེས་ན། །ཐར་པའི་རིན་ཆེན་གླིང་དུ་བགྲོད། །ཟླ་བ་ལྟ་བུར་ངོ་ཤེས་ན། །
ཉོན་མོངས་གདུང་བ་སེལ་བར་བྱེད། །རྒྱ་མཚོ་ལྟ་བུར་ངོ་ཤེས་ན། །མི་གཡོ་མཆོག་གི་ཏིང་
འཛིན་བརྙེས། །དམག་དཔོན་ལྟ་བུར་ངོ་ཤེས་ན། །ལོག་རྟོག་དགྲ་ཡི་གཡུལ་ངོ་འཇོམས། །
རལ་གྲི་ལྟ་བུར་ངོ་ཤེས་ན། །དངོས་འཛིན་འཆིང་བ་གཅོད་པར་བྱེད། །སེང་གེ་ལྟ་བུ་ངོ་ཤེས་
ན༑ ༑གཟུང་འཛིན་རི་དྭགས་ཟིལ་གྱིས་མནོན། །གླང་པོ་ལྟ་བུར་ངོ་ཤེས་ན། །ཉམ་ངའི་
6ན



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
བདུད་ལས་ཐར་བར་འགྱུར། །རྟ་མཆོག་ལྟ་བུར་ངོ་ཤེས་ན། །མྱ་ངན་འདས་པའི་དབྱིངས་
སུ་སྐྱེལ། །རྒྱལ་པོ་ལྟ་བུར་ངོ་ཤེས་ན། །ཀུན་གྱིས་མཆོད་ཅིང་བཀུར་བར་འགྱུར། །རིགས་
ལྡན་ཁྱོད་ཀྱིས་གང་མཐོང་བ། །དྲིན་ཅན་ཕ་ལྟར་ངོ་ཤེས་པས། །ཆོས་ཀྱི་རྒྱལ་སྲིད་རྒྱུན་མི་
ཆད། །བུ་ཁྱོད་ཀྱི་མདང་གསུམ་རྨི་ལམ་ན། །རྗེ་མངའ་བདག་ཆེན་པོ་བྱོན་ནས་ཀྱང་། །སྐྱེ་
མེད་མཚོན་པའི་བརྡ་བསྟན་ཞིང་། །ཡི་གེ་མེད་པའི་ཆོས་གསུངས་ཏེ། །དངོས་འཛིན་འཆིང་
བ་གཅོད་པར་བྱེད། །འཁོར་ལོ་ལྟ་བུར་ངོ་ཤེས་ན། །མཐའ་ལས་འདས་པའི་དོན་རྟོགས་
ནས། །སྔོན་ཆད་མེད་པའི་ཉམས་ཤར་བ། །དོན་དེ་གང་ལགས་སྨྲ་བར་རིགས། །ཞེས་
གསུངས་པས།
རྗེ་བཙུན་གྱིས་དྲིན་ལན་མགུར་དུ་བཞེངས་པ།རྗེ་བརྟུལ་ཞུགས་སྤྱོད་པའི་པཎྜོ་པ། །
མཚན་ལྷ་ཡིས་ལུང་བསྟན་ངོ་མཚར་ཅན། །དཔལ་གཉིས་མེད་རོལ་པའི་ཕྱག་འོག་ནས། །
སེམས་ཐ་དད་མེད་པ་རྡོ་རྗེའི་སྤྱན། །བྲི་གུ་ན་མ་ཏིས་དབུ་མཛད་ནས། །གྲལ་གཡས་ན་
བཞུགས་པའི་དཔའ་བོ་གསན། །དེ་འོག་སྦས་པའི་རྣལ་འབྱོར་མ། །ལྕམ་སུ་ཁ་བཛྲས་དབུ་
མཛད་ནས། །གྲལ་གཡོན་ན་བཞུགས་པའི་དཔའ་མོ་གསོན། །སྤྱིར་ཆོས་རྣམས་ཐམས་
ཅད་སྒྱུ་མ་སྟེ། །རྨི་ལམ་སྒྱུ་མ་ངོ་མཚར་ཆེ། །མདང་སྲོད་ལ་བག་ཆགས་རྨི་ལམ་བྱུང་། །དེ་
ལ་གཟའ་གཏད་ཅི་ཡང་མེད། །ནམ་གུང་བདུད་ཀྱིས་སྤྲུལ་པ་སྟོན། །དེ་ལ་ཡིད་བརྟན་བྱར་
མི་རུང་། །ནམ་ཐོ་རངས་ལྷ་ཡིས་ལུང་བསྟན་པ། །ཆེ་ན་ངོ་མཚར་དེ་ཆེ་མོད། །ད་ནངས་སྐྱ་
རེངས་ཤར་བ་ལ། །རྗེ་མངའ་བདག་ཆེན་པོ་བྱོན་ནས་ཀྱང་། །དོན་མཐར་ཐུག་སྟོན་པའི་
ཆོས་གསུངས་པ། །དེ་མ་རྗེད་དྲན་པ་འདི་ལྟར་གདའ། །ཆོས་རྣམས་ཐམས་ཅད་སེམས་
ཉིད་དེ། །རང་སེམས་ཉིད་ལས་བླ་མ་བྱུང༌། །སེམས་ལས་གུད་ན་གཞན་མེད་པས། །ཆོས་
རྣམས་ཐམས་ཅད་སེམས་ཀྱི་ངང་། །གདོད་ནས་མ་གྲུབ་གཉུག་མའི་སེམས། །སྤྱིར་ཡང་མི་
66



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
རྟོག་ཕྱག་རྒྱ་ཆེ། །ཆོས་རྣམས་ཀུན་གྱིས་མ་རེག་པ། །མ་བཅོས་དེ་ཉིད་ངང་ལ་ཞོག །དེ་ཉིད་
བརྡ་ཡིས་མཚོན་པའི་ཕྱིར། །མི་རོ་གདོལ་པ་ཁྱི་དང་ཕག །བུ་ཆུང་སྨྱོན་པ་གླང་ཆེན་དང་། །
ནོར་བུ་རིན་ཆེན་ཨུཏྤ་ལ། །དངུལ་ཆུ་རི་དྭགས་སེང་གེ་དང་། །བྲམ་ཟེ་ཁྲི་སྙན་མཐོང་ངམ་
གསུངས། །བརྡ་ཡིས་མཚོན་པའི་དོན་རྟོགས་པས། །འཁོར་འདས་གཉིས་སུ་མི་འཛིན་ཅིང་། །
སྤང་བླང་རྒྱུད་ལ་མི་སྦྱོར་བ། །འབྲས་བུ་གཞན་ལ་མི་རེ་ཞིང་། །ཡིད་ལ་བྱར་མེད་སྤྲོས་དང་
བྲལ། །མཐའ་བཞི་དག་ཏུ་མ་ལྷུང་པ། །སྒོམ་དུ་མེད་ཅིང་ཡེངས་སུ་མེད། །དྲན་དུ་མེད་ཅིང་
བརྗོད་དུ་མེད། །གང་གིས་ཀྱང་ནི་མཚོན་དུ་མེད། །བླ་མའི་དྲིན་གྱིས་དེ་ལྟར་རྟོགས། །དེ་
དོན་རྟོགས་པའི་ཉམས་ཤར་བ། །སེམས་དང་སེམས་བྱུང་འགག་པ་མེད། །དབྱིངས་དང་
རིག་པ་དབྱེར་མི་ཕྱེད། །སྐྱོན་དང་ཡོན་ཏན་སྐྱེ་འགྲིབ་མེད། །བདེ་སྟོང་གསལ་ལ་མ་
འགགས་པ། །འོད་གསལ་འགྲོ་འོང་མེད་པར་ཤར། །གཉུག་མ་ངོ་སྤྲོད་ལྟ་བའི་གནད། །སྐྱེ་
མེད་མཚོན་པའི་བརྡ་དོན་རྣམས། །རྗེ་མངའ་བདག་ཆེན་པོའི་ཞལ་ནས་ཐོས། །ངག་བརྗོད་
པ་གླུ་རུ་མི་བླང་རྒྱུ། །རྗེ་གོང་ནས་བཀའ་ནན་ཆེས་པ་དང་། །གདན་གང་མཆེད་གྲོགས་
ཞལ་མ་ཆོག །མཁའ་འགྲོ་ཀོ་ལོང་མི་མཛད་ཞུ། །ཞེས་གསུངས་པས། བླ་མ་པཎྜི་པ་ལ་
སོགས་པ་ཐམས་ཅད་ངོ་མཚར་དུ་གྱུར་ཏོ། །
དེ་ནས་རྗེ་བཙུན་གྱིས་ལ་སྟོད་ངོས་སུ་བྱོན་ཏེ། ཡོན་བདག་ཞིག་གི་ཁང་པའི་སྒོར་
མགུར་བཞེངས་པ།དད་པ་བགྱི་བའི་གཡེར་པོ་ཆེ། །ཞེན་པ་ལོག་པའི་རྩ་ན་གདའ། །ཚེ་
འདིའི་བློ་དང་མ་བྲལ་ན། །གློ་བུར་དད་པ་ལྟར་སྣང་ཡིན། །དད་པས་རྣལ་འབྱོར་བསླུ་བར་
མཆི། །བརྩོན་འགྲུས་བགྱི་བའི་གཡེར་པོ་ཆེ། །འཆི་བ་རྗེས་དྲན་གྱི་རྩ་ན་གདའ། །མི་རྟག་
རྒྱུད་ལ་མ་སྐྱེས་ན། །ལོང་མེད་ཟེར་ཡང་ལྟར་སྣང་ཡིན། །ལོ་འདོད་ཆོས་ཀྱི་བསླུ་བར་ངེས། །
དམ་ཆོས་བགྱི་བའི་གཡེར་པོ་ཆེ། །ཉམས་སུ་ལེན་པའི་རྩ་ན་གདའ། །སེམས་དང་ཆོས་སུ་



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
མ་འདྲེས་ན། །གནད་ཟབ་ཟེར་ཡང་ལྟར་སྣང་ཡིན། །དཔེ་ཆས་རྣལ་འབྱོར་བསླུ་བར་མཆི། །
ལྟ་བ་བགྱི་བའི་གཡེར་པོ་ཆེ། །ཆོས་བརྒྱད་རོ་སྙོམས་རྩ་ན་གདའ། །གཟུང་འཛིན་བློ་དང་མ་
བྲལ་ན། །བྱར་མེད་ཟེར་ཡང་ལྟར་སྣང་ཡིན། །ཁ་ལྟ་གོག་པོས་བསླུ་བར་མཆི། །སྒོམ་པ་
བགྱི་བའི་གཡེར་པོ་ཆེ། །སེམས་གསལ་འཛིན་མེད་པའི་རྩ་ན་གདའ། །བྱིང་རྒོད་སྐྱོན་དང་
མ་བྲལ་ན། །སྒོམ་བཟང་ཟེར་ཡང་ལྟར་སྣང་ཡིན། །ཞི་གནས་སེམས་འཛིན་བསླུ་བར་མཆི། །
སྤྱོད་པ་བགྱི་བའི་གཡེར་པོ་ཆེ། །ཆགས་སྡང་སྤངས་པའི་རྩ་ན་གདའ། །དགག་སྒྲུབ་བློ་དང་
མ་བྲལ་ན། །ཤུགས་འབྱུང་ཟེར་ཡང་ལྟར་སྣང་ཡིན། །ཚུལ་འཆོས་ཐོ་ཅོའི་བསླུ་བར་མཆི། །
དམ་ཚིག་བགྱི་བའི་གཡེར་པོ་ཆེ། །ཟོལ་ཟོག་སྤངས་པའི་རྩ་ན་གདའ། །རྣམ་དག་ཟེར་ཡང་
ལྟར་སྣང་ཡིན། །ཡིག་བརྒྱ་བཤགས་པས་བསླུ་བར་མཆི། །འབྲས་བུ་བགྱི་བའི་གཡེར་པོ་
ཆེ༑ ༑རང་སེམས་སངས་རྒྱས་རྩ་ན་གདའ། །སྐུ་གསུམ་རང་ངོ་མ་ཤེས་ན། །ལྷུན་གྲུབ་ཟེར་
ཡང་ལྟར་སྣང་ཡིན། །ནམ་ཞིག་སངས་རྒྱས་བསླུ་བར་མཆི། །དབྱངས་དེ་སྐད་ཁོ་བོའི་སྒོ་
རྩར་བླངས། །ཞེས་གསུངས་པས་ཐམས་ཅད་དད་པར་གྱུར་ཏོ། །
དེའི་ཚེ་རྒྱ་བལ་གཉིས་ཀར་མར་པ་ལོ་ཙཱ་ཞེས་བྱ་བ་བོད་ཀྱི་སྐལ་ལྡན་གྲུབ་ཐོབ། ནཱ་
རོ་མེ་ཏྲིའི་ཐུགས་ཀྱི་སྲས་ཤིག །རྒྱུད་དང་གདམས་པ་བསམ་གྱིས་མི་ཁྱབ་པ་དང་བཅས་ཏེ།
སླར་བོད་ཀྱི་ཡུལ་དུ་བཞུད་དོ་ཞེས་ཕྱོགས་ཐམས་ཅད་དུ་གྲགས་པས་ཁྱབ་པར་གྱུར་ཏེ།
མང་ཡུལ་གྱི་ཤོད་དུ་སླེབ་ཙ་ན། མར་པ་མགོ་ཡགས་ཀྱིས་ངའི་བླ་མ་རྗེ་བཙུན་དེའི་སྐུ་ཚེ་ལ་
བར་ཆད་བྱུང་ངམ་མ་བྱུང་། བོད་ཀྱི་ཡུལ་དུ་འབྱོན་ནམ་མི་འབྱོན། ལན་གཅིག་བལ་ཡུལ་
ཙམ་དུ་ཕྱིན་ནས་དྲི་དགོས་སྙམ་ནས་ཕྱིན་པས། རྗེ་བཙུན་དང་མང་ཡུལ་དུ་མཇལ། དེར་བླ་
མའི་ཞབས་ཏོག་མཛད་ཅིང་བྱོན་པས། མང་ཡུལ་གླང་པོ་མཁར་དུ་བཞུགས་པའི་ཚེ། ཟུར་
བན་གཙུག་ཏོར་དང་། སྟོན་པ་རྒྱལ་རྒྱལ་གཉིས་ཀྱིས་དབང་དང་གདམས་པ་མང་དུ་ཞུས་ཏེ།
68



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
སྟོན་པས་ཁུར་བཟའ་གསལ་སྐྱིད་ཅེས་བྱ་བའི་རིག་མ་ཆོ་རིགས་དང་ལྡན་པ་ཕུལ་ཞིང་།
ཞབས་ཏོག་བསྙེན་བཀུར་མང་དུ་བྱས་སོ། །
དེ་ནས་ཡང་བྱོན་ཏེ། ཉང་སྟོད་སྟག་ཚལ་དུ་མེས་ཚོན་པོ་དང་མཇལ་ཏེ། ཞབས་ཏོག་
ཆེར་མཛད། དེ་ནས་ཉང་སྟོད་བཞེངས་ཀྱི་གླང་པོ་སྣ་མཁར་གོང་དཀར་པོ་ཞེས་བྱ་བ་ན།
མར་པ་མགོ་ཡགས་ཀྱི་མེས་པོ་ཕྱུག་པོ་ཞིག་ཡོད་པས་ཆོས་གྲྭ་བཙུགས་ཏེ། ཟླ་བ་གཅིག་
བཞུགས། ཆོས་མང་དུ་གསུངས། དེ་ནས་ལྷོ་བྲག་ཏུ་འབྱོན་ཁར། བླ་མ་རྒྱ་གར་ནས་སྐུ་མ་
ནོངས་པར་འབྱོན་པའི་གཏང་རག་ཏུ། ཚོགས་ཀྱི་འཁོར་ལོ་བསྐོར་བའི་ཚོགས་གྲལ་དུ།
མར་པ་མགོ་ཡགས་ཀྱིས་ཞུས་པ། བླ་མ་ལགས། རྗེ་བཙུན་གྱི་བླ་མ་ནཱ་རོ་པ་ཆེན་པོ་དེ།
སྤྱོད་པ་ལ་གཤེགས་ཞེས་གདའ་བ། རྗེ་བཙུན་གྱིས་དེ་ལྟར་བཙལ་བའི་བཙལ་ལུགས་སམ།
ཞལ་མཇལ་བའི་མཇལ་ལུགས་སམ། ཡོན་ཏན་གྱི་ཁྱད་པར་སྔར་དང་མི་འདྲ་བ་ཇི་ལྟར་
གཟིགས་པ་དང་། གདམས་ངག་སྔར་བས་ལྷག་པ་ཇི་ལྟར་གནང་བའི་མགུར་ཞིག་བཞེངས་
པར་ཞུ་དང་ཞུས་པས། དེར་རྗེ་བཙུན་གྱིས་ཡོན་ཏན་མཐོང་ཚུལ་ངོ་མཚར་ཅན་གྱི་མགུར།
མགོ་ཡགས་ཀྱི་བྱས་པ་དྲིན་ལན་གསབ་པའི་ཚུལ་དུ་བཞེངས་པ། །
སྤྲུལ་སྐུའི་བཞུགས་གནས་རྒྱ་གར་ཡུལ། །ལྗོངས་ཡངས་པ་ཅན་གྱི་མ་ག་དྷར། །མུ་
སྟེགས་རྒོལ་བ་ཚར་གཅད་དེ། །སྒོ་སྲུང་ཆེན་པོར་མངའ་གསོལ་བ། །དཔལ་ནཱ་རོ་ཞེས་བྱར་
གྲགས་པ་ཡི། །སྤྲུལ་སྐུ་དེ་ཡི་ཞབས་ལ་འདུད། །དབུས་གྱུར་ཚལ་གྱི་མ་ག་དྷར། །ཁྲི་སྒོ་
བརྩེགས་པའི་ཕོ་བྲང་ན། །མི་ང་ལྟ་རྟོག་བྱེད་བའི་ཚེ། །སེམས་གཅིག་མ་བདེ་ཡིད་གཉིས་
འཕྱོ། །དཔལ་ཆེན་ནཱ་རོ་ཏུར་གྱིས་དྲན། །གདུང་བའི་སེམས་ལ་བཟོད་ཐབས་མེད། །ས་
མཐའི་ནགས་ལ་འཚོལ་དུ་ཕྱིན། །རྒྱུས་མེད་རིགས་ངན་གྱི་གྲོང་དུ་ཞུགས། །རྒྱལ་པོ་
གྲགས་པས་བཙོན་དུ་བཟུང་། །དཔལ་མེ་ཏོག་སྤུངས་པའི་ཕོ་བྲང་ན། །ཞག་གསུམ་རྒྱལ་
69



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
པོའི་མཆོད་གནས་བྱས། །འབར་བའི་སྦྱིན་སྲེག་ཐབ་ཁུང་ན། །ཅི་འདོད་བཟའ་བཏུང་
འབྱུང་བ་མཐོང་། །ཆེ་ན་ངོ་མཚར་དེ་ཆེ་མོད། །ཡང་ཞིག་བསྐྱར་ནས་འཚོལ་དུ་ཕྱིན། །
འབྲས་དཀར་ཁྲེ་གསུམ་རྒྱགས་སུ་ཁྱེར། །གཏང་དཀར་ཉ་ལ་བྱ་ན་བྱས། །བརྟུལ་ཞུགས་
སྤྱོད་པའི་པཎྜོ་པ། །ས་མཁན་ལམ་གྱི་གྲོགས་སུ་ཁྲིད། །ཟླ་ཕྱེད་བར་དུ་ཕྱོགས་བཞིར་
བསྐོར། །དུར་ཁྲོད་ནགས་ཚལ་ཁྱབ་པར་ཉུལ། །དེར་ཡང་རྗེ་བཙུན་ཅང་མ་རྙེད། །དཔལ་
ཆེན་ནཱ་རོ་མ་རྙེད་ཀྱང་། །ངོ་མཚར་ཆེ་བའི་ལྟས་རྣམས་མཐོང་། །ཙནྡན་སྨན་གྱི་སྡོང་པོ་ལ། །
དགྱེས་རྡོར་སྤྲུལ་པའི་ལྷ་དགུ་རྣམས། །ཅུང་ཟད་མ་རེག་རེག་ལ་ཁད། །འཇའ་ཡི་གུར་ཕུབ་
ལྟ་བུར་མཐོང་། །ཆེ་ན་ངོ་མཚར་དེ་ཆེ་མོད། །ལྷན་ཅིག་སྐྱེས་མའི་ཐུགས་ཀ་ནས། །ཨཊྚ་
སྔགས་ཀྱི་འཁོར་ལོ་དེ། །མེ་ལོང་ནང་གི་གཟུགས་བརྙན་བཞིན། །ལུས་ཀྱི་མ་སྒྲིབ་གསལ་
བར་མཐོང་། །ཆེ་ན་ངོ་མཚར་དེ་ཆེ་མོད། །ཤིན་ཏུ་སྲ་མཁྲེགས་རྡོ་རྗེའི་བྲག །ངོ་མཚར་ཤེལ་
གྱི་ཕ་བོང་ལ། །ནཱ་རོ་གཤེགས་པའི་ཞབས་རྗེས་དེ། །སྤུ་ཤད་རི་མོ་རྫོགས་པར་མཐོང་། །ཆེ་
ན་ངོ་མཚར་དེ་ཆེ་མོད། །ད་ནི་རིང་པོར་མི་ཐོགས་སྙམ། །ཞག་བདུན་བར་དུ་གསོལ་བ་
བཏབ། །གཞན་རིག་མངོན་ཤེས་མངའ་བའི་ཕྱིར། །དེ་ནས་རྗེ་བཙུན་དངོས་སུ་བྱོན། །ཆེ་
ན་ངོ་མཚར་དེ་ཆེ་མོད། །རབ་ཏུ་དགའ་ཆེས་ངུས་མོ་བཏབ། །དམན་པའི་ཞབས་མཐིལ་
གཙུག་གིས་བླངས། །ཕ་ཐུགས་རྗེ་ཆུང་ཞེས་སྨྲེ་སྔགས་སྟོན། །གདུང་བའི་མཆི་མ་ཁྲག་ལྟར་
ཟགས། །ལུས་བཙུན་མོ་ལྟ་བུར་སྐུ་ལ་འཁྱུད། །སྙིང་ལ་སྙིང་གཏད་དཔྲལ་ལ་གཏུགས། །
དུས་དེར་དབང་རྫོགས་སེམས་ལ་བསྐུར། །ཆོས་རྫོགས་ཐུགས་ཀྱི་ཉིང་ཁུ་ཕྱུང་། །རྟོགས་པ་
ནང་ནས་ཉམས་ཤར་བ། །ཉོན་མོངས་ཡེ་ཤེས་གཅིག་ཏུ་འདྲེས། །རྣམ་རྟོག་རྦ་ཀློང་དབྱིངས་
སུ་ཐིམ། །ཡིད་འགྱུ་བ་སེམས་ཀྱི་ཕུ་ཐག་ཆོད། །ལར་རྒྱ་གར་གྱི་ནཱ་རོ་པཎ་ཆེན་དང་། །ང་
བོད་ཡུལ་གྱི་མར་པ་ལོ་ཙཱ་གཉིས། །སངས་རྒྱས་དང་སེམས་ཅན་གཉིས་སུ་མཇལ། །གྲུབ་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
ཐོབ་མི་འབྱུང་གི་དོགས་མ་མཆིས། །བུ་སྙིང་དང་འདྲ་བའི་དམ་ཚིག་ཅན། །ང་གཞེས་ནིང་
རྒྱ་གར་དུ་འགྲོ་ཙ་ན། །ལོངས་སྤྱོད་འབྱོར་པས་ཕོངས་དུས་སུ། །རིན་ཆེན་གསེར་གྱིས་
ཡོལ་མོ་བཀང་། །གཏམ་གྲགས་སུ་རུང་བ་ངོ་མཚར་ཆེ། །ཁྱོད་གཏོང་ལ་ཕངས་སེམས་
མེད་པའི་ཕྱིར། །ལུས་གོས་དང་ལྷམ་གྱིས་མཇུག་བཏུལ་ནས། །ཅི་འདོད་ཐམས་ཅད་
རྫོངས་སུ་བཏབ། །ཚེ་ཕྱི་མའི་རྒྱགས་ཕྱེ་གཏེར་དུ་སྦས། །དེ་ཕྱི་ཕྱིར་བསམས་ཤིང་ངོ་མཚར་
ཆེ༑ ༑བུ་ཕ་ལས་ལྷག་པའི་གདུང་སེམས་ཅན། །ཁྱོད་མར་པ་མགོ་ཡགས་མ་ལགས་སམ། །
ནོར་སྒྱུ་མ་གཏོང་བ་སྨོས་ཅི་དགོས། །སྲོག་ཕངས་པ་མེད་པ་ཁྱེད་ཀྱི་ལུགས། །ཡོང་ངོ་
མཚར་འདི་ལས་ཆེ་ཐབས་མེད། །དུས་ད་རེས་གདོང་ནས་བསུ་བ་དེ། །ལམ་བཤུལ་ཐག་
རིང་བ་ནམ་ཡང་བདེན། །ལྷོ་ཁ་ནག་བལ་བོད་གཉིས་ཀྱི་མཚམས། །དགུན་ལོ་གསར་སྒང་
ལ་མེ་ཏོག་སྐྱེ། །འབྲས་དཀར་མོ་སཱ་ལུ་འདེབས་པའི་ས། །མོན་སྐད་རིགས་མི་མཐུན་ཡུལ་
ཁམས་སུ། །ནད་བརྡ་མི་འཇལ་གྱི་ཚད་པ་ལ། །ཤི་ཆད་ཀྱི་འཇིགས་པ་སྲོག་བསྡོས་ནས། །
བུ་དཀའ་བའི་དམ་ཚིག་བསྲུང་བའི་ཕྱིར། །ཕ་ངས་ཀྱང་མི་བརྗེད་ཡིད་ལ་བཞག །དུས་འདི་
ལ་མི་འབྲལ་ཨ་ཅང་ཆེ། །ཚེ་ཕྱི་མར་མི་མཇལ་ཐབས་མེད་པས། །ཡི་དམ་མཁའ་འགྲོའི་
སྤྱན་སྔ་རུ། །འོ་སྐོལ་ཕ་སྤད་སྨོན་ལམ་གདབ། །ང་བྱས་པ་དྲིན་ཏུ་གཟོ་བའི་ཕྱིར། །གླུ་འདི་
ཀུན་ཁྱེད་ཀྱི་ངོ་རུ་བླངས། །ཁོང་གཞན་ལ་མ་སྒྲོག་གསང་བར་ཞུ། །དྲིན་ལན་གྱི་ཆོས་སྐྱེས་
ད་གཟོད་སྟེར། །སྙིང་གཏམ་ཞིག་ཡོད་པ་ཁད་ཀྱིས་བཟློ། །འོ་སྐོལ་སྔོན་ལ་འཕྲད་པ་
གྲོགས་ཀྱི་མཆོག །ང་མཤིའི་བར་དུ་འགྲོགས་པར་བྱ། །ཞེས་ཡོན་ཏན་གྱི་གཟིགས་ཚུལ་ངོ་
མཚར་ཅན་རྣམས། སྲས་ཀྱི་ཐུ་བོར་གྱུར་པ་མར་པ་མགོ་ཡགས་ལ་བྱས་པ་དྲིན་ལན་གསབ་
པའི་ཚུལ་གྱི་མགུར་དུ་བཞེངས་ཤིང་། རྗེ་ནཱ་རོ་པའི་ཐུགས་དམ་པདྨ་དམར་པོའི་ཕྲེང་བ་
བརྒྱ་རྩ་བརྒྱད་པ་དེ་དང་། །མངའ་བདག་མེ་ཏྲི་པའི་ཕྱག་སོར་གསེར་གྱི་མགུ་ཡ་ཟུང་གཅིག་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
པོ་དེ་གནང་ནས། བུ་ཁྱོད་ང་ལ་བྱས་པ་ཆེ་བ་ཡིན་པས། ཁོ་བོ་མ་ཤིའི་བར་དུ་ལྷན་ཅིག་
བསྡད་དགོས། ཕྱིས་མི་འཛོམ་ཁ་མེད་ཀྱི་སྨོན་ལམ་གདབ། དམ་ཚིག་གི་གནད་ཀྱིས་
བསྡུས་པའི་ཕྱིར་འོ་སྐོལ་ཕ་སྤྱད་སྐྱེ་གནས་མཚུངས་ཏེ་འོང་།དེར་ཡང་རྟེན་འབྲེལ་དག་པའི་
སྟོབས་ཀྱིས་སྦྱངས་པ་སྔ་མའི་ལས་སད་ནས། དེའི་དུས་སུ་ལམ་བསྐྱེད་རྫོགས་མཐར་ཕྱུང་།
རྡོ་རྗེ་འཆང་ཆེན་པོའི་གོ་འཕང་ཐོབ་པར་བྱའོ་གསུངས། མར་པ་མགོ་ཡགས་ཀྱིས་ཀྱང་རྗེ་
བཙུན་ཇི་ལྟར་གསུངས་པ་བཞིན་མཛད་དེ། དེ་ནས་དཔོན་སློབ་ཀྱིས་ལྷོ་བྲག་ཏུ་བྱོན་པས།
ལྷོ་ལ་ཡག་ཏུ་མོན་ཐང་པ་རྣམས་ཀྱིས་བསུ་བ་བྱས། དེར་ཆོས་གསུངས་པས་ཐམས་ཅད་
དཀར་ཕྱོགས་ལ་བསྒྱུར་རོ། །
དེ་ནས་བ་རང་སྦ་བ་ཅན་གྱིས་ལྷོ་ལ་ཡག་ཏུ་སྤྱན་དྲངས་པ་ནས། ཆོས་གྲྭ་ཆེན་པོ་
གཙུགས། མཚུར་སྟོན་ཆོས་འབྱུང་དང་། མར་པ་མགོ་ཡགས་གཉིས་ཀྱི་དཔལ་གསང་བ་
འདུས་པ་རྒྱུད་རྐྱང་གི་ལུགས་ཞུས།རིམ་ལྔའི་ཁྲིད་བསྐྱངས། དེའི་ཚེ་ཁོང་རྣམ་གཉིས་ཀྱི་
ཞུས་པ། རྗེ་བཙུན་ཆེན་པོ། སྤྱིར་ཁྱོད་ལ་ལྷོ་བལ་ན་བླ་མ་དུ་བཞུགས། གྲུབ་པ་ཐོབ་པ་ངེས་
པའི་ཉིད་རང་ལ་སྐུ་དྲིན་ཆེ་བའི་བླ་མ་ནི་གང་ལགས། ཆོས་ནི་ཅི་དང་ཅི་ལྟ་བུ་གསན་ཅེས་
ཞུས་པ་ལ། རྗེ་བཙུན་གྱིས་བླ་མ་རྣམས་ལ་ཆོས་ཇི་ལྟར་གསན་ཅིང་དཀའ་བ་སྤྱད་ལུགས།
འཐོར་བ་སྡུད་པ་རིག་པ་ཆོས་དང་བསྲེ་བའི་མགུར་སེམས་ཀྱི་ལྕགས་ཀྱུར་དྲངས་ཏེ་
བཞེངས་པ། །
རྗེ་རྩོད་ལྡན་དུས་ཀྱི་རྡོ་རྗེ་འཆང་། །དཀའ་བ་སྤྱད་པའི་སྐྱེས་བུ་མཆོག །ཀུན་གྱི་སྤྱི་
བོར་ཐོད་བཞིན་བཀུར། །དཔལ་ནཱ་རོའི་ཞབས་ལ་སྤྱི་བོས་འདུད། །ང་ལྷོ་བྲག་མར་སྟོན་བློ་
གྲོས་འདི། །ལོ་བཅུ་གསུམ་ལོན་ནས་ཆོས་དང་འཕྲད། །དེ་སྔོན་སྦྱངས་ཀྱི་བག་ཆགས་སད་
པ་འདྲ། །ང་དང་པོ་ཡིག་ཚང་ཀ་ཁ་བསླབས། །བར་དུ་སྒྲ་བསྒྱུར་ལོ་ཙཱ་སྦྱངས། །ཐ་མར་ལྷོ་
72



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
བལ་རྒྱ་ལ་ཕྱིན། །ལོ་གསུམ་བལ་པོའི་མཐིལ་དུ་སྡད། །རྗེ་བྱིན་རླབས་ཅན་གྱི་བལ་པོ་ལ། །
རྒྱུད་གཉན་པོར་གྲགས་པའི་གདན་བཞི་ཉན། །འཕོ་བ་གྲོང་འཇུག་གི་གདམས་ངག་ཐོས། །
ཆོས་སྐྱོང་དུད་སོལ་ལྷ་མོ་ཞུས། །ཁོ་བོ་དེས་ཀྱང་འདོད་པ་ཅུང་མ་ཚིམ། །ཆུ་མི་བཟད་དུག་
གི་མཚོ་ལ་བརྒལ། །ལུས་དུག་སྦྲུལ་བཞིན་དུ་པགས་པ་བརྗེས། །སྲོག་འདོར་བར་ཕོད་དེ་
དམ་ཆོས་བཙལ། །ནུབ་དུ་ལ་ཀེ་ཏྲའི་གྲོང་ཁྱེར་དུ། །དཔལ་ཡེ་ཤེས་སྙིང་པོའི་ཞབས་ལ་
གཏུགས། །ཕ་རྒྱུད་གསང་བ་འདུས་པ་ཉན། །སྒྱུ་ལུས་འོད་གསལ་གྱི་གདམས་ངག་ཞུས། །
ལམ་རིམ་པ་ལྔ་ཡི་དོན་ལ་བསླབས། །ལྷོ་དུག་མཚོ་ཁོལ་མའི་གླིང་དུ་ཕྱིན། །དུས་ཉི་མའི་
གུང་ལ་སྨག་ཏུ་སོང་། །ལམ་ད་ཅི་གསལ་བ་ད་ལྟ་སྟོར། །སྲོག་ཡལ་བར་དོར་ནས་རྗེ་བཙུན་
བཙལ། །དཔལ་ཞི་བ་བཟང་པོ་དངོས་དང་མཇལ། །མ་རྒྱུད་མ་ཧཱ་མཱ་ཡ་ཐོས། །དབྱིབས་
རྣལ་འབྱོར་གསུམ་གྱི་དོན་ལ་བསླབས། །སྒྱུ་མ་སུམ་རྒྱུད་ཀྱི་གདམས་ངག་ཐོབ། །ཤར་
དངོས་གྲུབ་ཀྱི་ཆུ་བོ་གངྒཱ་བརྒལ། །རི་རབ་ཏུ་འཁྲུགས་པའི་དུར་ཁྲོད་དང་། །མེ་ཏོག་
མདངས་འཕྲོག་གི་དགོན་པ་རུ། །རྗེ་མངའ་བདག་མེ་ཏྲིའི་ཞབས་ལ་གཏུགས། །རྒྱུད་ཟབ་
མོ་བསྟོད་པ་གླུར་བླངས་ཞུས། །ཆོས་ཕྱག་རྒྱ་ཆེ་ལ་རྟོགས་པ་སྦྱངས། །སེམས་དངོས་པོའི་
བཞུགས་ཚུལ་གཏན་ལ་ཕབ། །གཞི་མ་བཅོས་དོན་གྱི་ངོ་བོ་མཐོང་། །གནས་ངོ་མཚར་
མཁའ་འགྲོས་ལུང་བསྟན་པ། །བྱང་ཕྱོགས་པུ་ལ་ཧ་རིར་ཕྱིན། །དངོས་གྲུབ་ཅན་གྱི་དགོན་
པ་རུ། །སྒོ་སྲུང་ནཱ་རོ་པཎ་ཆེན་ལ། །རྒྱུད་ཟབ་མོ་དགྱེས་པ་རྡོ་རྗེ་ཐོས། །བསྲེ་འཕོ་མཚམས་
སྦྱར་གྱི་གདམས་པ་ཐོབ། །ཁྱད་པར་གཏུམ་མོའི་ལས་རྒྱ་ཞུས། །སྙན་བརྒྱུད་ཀྱི་གནད་ལ་
ངོ་སྤྲོད་མཛད། །དེ་ཡན་ཆད་འཛམ་གླིང་དབུས་སུ་གྲགས། །ཕྱོགས་བཞི་བརྒྱུད་པའི་ཆུ་བོ་
ཡིན། །ལར་དུར་ཁྲོད་ཉུལ་བའི་རྣལ་འབྱོར་དང་། །ཤིང་དྲུང་གནས་པའི་ཀུ་སུ་ལུ། །ཡོངས་
སུ་མ་གྲགས་འགའ་ཡོད་དེ། །རྫོགས་རིམ་ཁ་ཐོར་མང་དུ་ཐོས། །ངོ་མཚར་ཅན་གྱི་སྒྲུབ་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཐབས་དང་། །ཕྲན་ཚེགས་ཀྱི་གདམས་པ་རྩིས་ལས་འདས། །ལམ་བལ་པོའི་མཐིལ་དུ་
ཕྱིན་ཙ་ན། །ང་ལྷོ་བྲག་མར་པ་ལོ་ཙཱ་དང་། །མཁའ་རག་གཉོས་ཀྱི་ལོ་ཙཱ་གཉིས། །ལོ་ཙཱ་
གང་མཁས་གང་མཁས་ཟེར། །གདམས་ངག་ཀྱང་གང་ཆེ་གང་ཆེ་ཟེར། །བལ་བོད་ཀྱི་
མཚམས་སུ་ཐོན་ཙ་ན། །ནོར་ཟང་ཟིང་གི་ལོངས་སྤྱོད་ཁོང་ལ་སྐྱེས། །ཡུལ་ལ་སྟོད་ཚོ་
བཞིར་ཕྱིན་ཙ་ན། །སྒྲ་སྒྱུར་གྱི་གྲགས་པ་མཉམ་པོར་ཐོབ། །བོད་དབུས་གཙང་གི་མཐིལ་དུ་
ཕྱིན་ཙ་ན། །གདམས་ངག་གི་སྙན་པ་ཁོ་བོས་ཐོབ། །བླ་མ་གྲུབ་ཐོབ་དང་མཇལ་ལགས་
པས། །གདམས་ངག་མི་ཆེའི་དོགས་མ་མཆིས། །ཚིག་ཐ་སྙད་ལ་བྱང་ཆུབ་མི་རེ་བས། །
གཞུང་བཤད་པ་ཀུན་ཇི་ལྟར་དགེ་དགྱེས་མཛོད། །ཅེས་གསུངས་པས་ཐམས་ཅད་དད་པར་
གྱུར་རོ། །
དེ་ནས་ལྷོ་བྲག་ཏུ་ཕྱག་ཕེབས། སྔར་གྱི་སློབ་དཔོན་དང་། ཇོ་བོ་དང་། ཁུ་བོ་ལ་
སོགས་པ་ཡུལ་མི་རྣམས་ཀྱིས་བསུས་ཤིང་ཞབས་ཏོག་བྱས་ནས། སྔོན་ཁུ་བོས་ཕུལ་བའི་
གྲོ་བོ་ལུང་དུ་བཞུགས་ཏེ། ཆོས་གསུངས་པའི་ཚེ། ལ་ལ་དག་གིས་བླ་མ་རྗེ་བཙུན་ཆེན་པོ་
ལོ་ཙཱ་བ་ཁྱེད་ལ་བླ་མ་ཅི་ཙམ་བཞུགས་ཞེས་དྲིས་པས། ཁོ་བོ་ལ་རྒྱ་གར་ན་ཆོས་འབྲེལ་ཐོབ་
པའི་བླ་མ་མང་དུ་ཡོད་ཅིང་། ཡོན་ཏན་མཆོག་ཏུ་གྱུར་པ་ལྔ་བཅུ། དེའི་ནང་ནས་ཀྱང་གཞན་
སྣང་འགྱུར་ངེས་པ་བཅུ་གསུམ། མཆོག་དང་ཐུན་མོང་མ་ལུས་པ་མངོན་དུ་མཛད་པའི་བླ་མ་
ལྔ་བཞུགས། དེའི་ནང་ནས་རྗེ་ནཱ་རོ་པ་ཆེན་པོ་དང་། མངའ་བདག་མེ་ཏྲི་པ་གཉིས་ཉི་ཟླ་
ལྟར་གྲགས་པ་ཡིན། འགྲན་ཟླ་ཐམས་ཅད་དང་བྲལ་བ་ཇོ་བོ་ནཱ་རོ་པ་ཆེན་པོ་ཁོ་ན་ཡིན་ནོ་
གསུངས། །
དེ་ནས་རེ་ཞིག་ན་ཆང་ས་ཞིག་ཏུ། རྗེ་བཙུན་ཆེན་པོ་ལ་སྔགས་པ་ཞིག་གིས་ཆོས་ཀྱི་
རྩོད་པ་བྱས་པས་མ་ཐུབ། དེ་ནས་ཞེ་སྡང་སྐྱེས་མཐུ་ཁས་བླངས། དེར་ཞག་འགའ་ཞིག་ན་
74



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
སྔགས་པ་དེ་རྦབ་ཏུ་འདྲིལ་ཏེ་ཤི་བས། ཆོས་སྐྱོང་གི་ནུས་མཐུའི་གྲགས་པ་ཆེན་པོ་བྱུང་སྟེ།
སུས་ཀྱང་གནོད་པ་སྐྱེལ་མི་ནུས་པར་གྱུར། རྒྱུད་འགྲེལ་གདམས་པ་ཐམས་ཅད་ལ་མཁས་
པའི་གྲགས་པ་ཐོབ་པས་གདུལ་བྱ་མང་དུ་འདུས་ཏེ། དེའི་ཚེ་རྗེ་བོས་ཆོས་འཁོར་ཞིག་
བསྐོར། སྔར་གྱི་སློབ་མ་རྔོག་སྟོན་ཆོས་རྡོར་གྱིས་སྤྱན་དྲངས་ཏེ། གཞུང་གི་རི་བོ་ཆེར་ཆོས་
གསུངས། །
དེ་ནས་དོལ་གྱི་ཚུར་སྟོན་དབང་ངེས་སྤྱན་དྲངས་ནས་དགྱེས་རྡོར་རྩ་རྒྱུད་ཞུས། རྒྱུད་
ཐོན་པའི་ཚོགས་གྲལ་དུ། ཁོ་བོས་ཀྱང་ཆོས་ཀྱི་ཕྱིར་དཀའ་བ་མང་པོ་བྱས། ཁྱེད་རྣམས་
ཀྱང་སྒྲུབ་པ་ལ་བརྩོན་པར་གྱིས་ཤིག་ཅེས། ཆོས་ཀྱི་ཕྱིར་དཀའ་བ་སྤྱད་པའི་མགུར་མྱ་ངན་
དྲན་བྱེད་ལས་བརྩམས་ཏེ་བཞེངས་པ།
རྗེ་མི་བསྐྱོད་ཀྱི་ངོ་བོ་ཐུགས་རྗེ་ཅན། །མི་ཁོ་བོའི་སྤྱི་གཙུག་རྒྱན་དུ་བཞུགས། །མི་
བདག་གི་དཀའ་སླའི་དཔེ་བཤད་ན། །ཁྱོད་འདིར་བཞུགས་ཇོ་བོ་སྟོན་པ་རྣམས། །ཆོས་སླ་
བར་མ་དགོངས་ཚུལ་བཞིན་ཞུ། །མི་ཁོ་བོ་མར་པ་ལོ་ཙཱ་འདི། །སྐྱེ་ས་ལྷོ་བྲག་གི་མཐིལ་དུ་
སྐྱེས། །ལས་འཕྲོ་མང་མཁར་གྱི་ཕྱོགས་སུ་སད། །དཔལ་མྱུ་གུ་ལུང་གི་དགོན་པ་དེར། །སྒྲ་
སྒྱུར་འབྲོག་མི་ལོ་ཙཱ་ལ། །སྒྲ་ཐང་ཀློག་སྐད་ཀྱི་ཡིག་ཆ་བསླབས། །ཁོང་སྐུ་དྲིན་མི་ཆུང་ཆེ་
བར་འཁུམས། །སློབ་གཉེར་ལྷོ་བལ་གྱི་ཕྱོགས་སུ་བགྱིས། །བདག་བལ་ཡུལ་གྱི་ལམ་དུ་
ཞུགས་ཙ་ན། །གཅན་འཕྲང་གི་ཆུ་ལ་ཐར་དུས་མེད། །ནགས་མཐུག་པོ་ཞིག་ལ་ཆོད་དུས་
མེད། །ལམ་རིང་པོ་ཞིག་ལ་བགྲོད་དུས་མེད། །ལམ་དེ་ཀུན་གྱི་བདེ་སྡུག་མཐོང་ཙ་ན། །བྱ་
དགུང་ལ་འཕུར་ཡང་གཤོག་པ་འདར། །འོན་ཀྱང་དཀའ་བ་སྤྱད་རིན་ཆོག །ཡུལ་ལྷ་ལས་
བབས་པའི་བལ་པོ་མཐོང་། །ཕྱི་འདོད་ཡོན་ལྟ་བས་ཆོག་མི་ཤེས། །མི་འདོད་ཁམས་ཀྱི་ལྷ་
ཕྲན་ཡིན་ནོ་སྙམ། །ལམ་བགྲོད་པར་དཀའ་ཡང་ཕྱིན་པ་ལེགས། །ཁོ་བོ་དེ་ནས་རྒྱ་གར་དུ་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
འགྲོ་ཙ་ན། །མཐའ་འཁོབ་ཀྱི་ཇག་པ་ཤི་སྐྱིད་ལ། །སྲོག་ཅི་བདེར་ཐོན་པ་ཅུང་མ་མཆིས། །
གཅན་གཟན་གྱི་ངར་སྐད་ཐོས་ཙ་ན། །ལུས་གཙང་སར་ཐོན་པ་ཡིད་ལ་མེད། །སྦྲུལ་ཆེན་
གྱི་ཁ་རླངས་ཐོན་ཙ་ན། །སེམས་བརྟན་པར་བྱས་ཀྱང་གོམ་པ་འཁྱོར། །ལམ་དེ་ཀུན་གྱི་ཚ་
གྲང་བཤད་ཙ་ན། །དུས་ལྟ་དྲན་ཡང་གློ་སྙིང་འདར། །ཆུ་གྲགས་པ་ཅན་གྱི་གང་བརྒལ། །
འོན་ཀྱང་དཀའ་བ་སྤྱད་རིན་ཆོག །ཡུལ་དབུས་འགྱུར་ཚལ་གྱི་བཀོད་པ་མཐོང་། །རྡོ་རྗེ་
གདན་གྱིས་སྣ་དྲངས་པའི། །རྟེན་ཁྱད་པར་ཅན་ལ་མཆོད་པ་བྱས། །མི་ཁོ་བོ་ཕྱིན་པ་
ལེགས་སོ་སྙམ། །ཆོས་སྙིང་ནས་འཚོལ་བའི་གདུང་སེམས་ཀྱིས། །ཡུལ་རྒྱ་གར་ཤར་ནུབ་
ཆུ་བཞིན་རྩུགས། །ཐང་ཆེན་པོ་ཞིག་ལ་ཕ་མཐའ་མེད། །མྱ་ངན་གྱི་ཐང་ལ་ཕྱིན་ནོ་སྙམ། །
ཡིད་ཆོས་ལ་བསམས་ཀྱང་སྙིང་རླུང་འཕྱོ། །ནད་འཚོ་བར་དཀའ་བའི་ཚད་པས་ཐེབས། །
ལར་དོ་ཤི་དོ་ཆད་བཅུ་གསུམ་བྱས། །ཁ་ཆེམས་ཚིག་གསུམ་ཡང་བཞག་ས་མེད། །དབུགས་
རྒྱུ་བ་ཆད་པ་ལན་གསུམ་མྱོང་། །དུས་དེ་ཡི་སྐྱིད་སྡུག་བཤད་ཙ་ན། །སྡང་དགྲའི་མིག་ནས་
མཆི་མ་འཆོར། །འོན་ཀྱང་དཀའ་བ་སྤྱད་རིན་ཆོག །རྗེ་ནཱ་རོ་པ་ཡིས་སྣ་དྲངས་པའི། །གྲུབ་
ཐོབ་ཀྱི་བླ་མ་ལྔ་དང་མཇལ། །སྤྱིར་རྒྱུད་སྡེ་བཞི་ལ་ནན་ཆགས་བྱས། །ཁྱད་པར་མ་རྒྱུད་
མཐར་ཐུག་བསླབས། །ཕ་རྒྱུད་གསང་བ་འདུས་པ་ཐོས། །ཤར་ཆུ་བོ་གངྒའི་འགྲམ་དུ་ཕྱིན། །
རྗེ་མི་ཏྲི་པ་ཡི་བཀའ་དྲིན་གྱིས། །གཞི་ཆོས་ཉིད་སྐྱེ་བ་མེད་པར་རྟོགས། །སེམས་སྟོང་པ་
ཉིད་ལ་སྤར་ཟིན་བྱས། །དོན་སྤྲོས་བྲལ་གཉུག་མའི་ངོ་བོར་རྟོགས། །སྐུ་གསུམ་མ་དང་
དངོས་སུ་མཇལ། །མི་ཁོ་བོའི་སྤྲོས་པ་དེ་ནས་ཆོད། །སླར་བོད་ཡུལ་དབུས་སུ་ཕྱིན་ཙ་ན། །
གདམས་ངག་ཀྱང་ང་རང་ཆེའོ་སྙམ། །གྲུབ་ཐོབ་ཀྱང་འགའ་རེ་འབྱུང་ངོ་སྙམ། །འགྲོ་དོན་
ཀྱང་མང་དུ་འགྲུབ་བོ་སྙམ། །དེ་མི་ངན་ཁོ་བོའི་ཞེ་འདེང་ཡིན། །ཆོས་དེ་ཙམ་དཀའ་བར་
ཐུགས་དགོངས་ལ། །ལེ་ལོ་མ་མཛད་བསྒྲུབ་པར་ཞུ། །ཞེས་གསུངས།



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
རྗེ་བཙུན་ཆེན་པོ་འདི་སྤྱིར་གསང་སྔགས་རྡོ་རྗེ་ཐེག་པ་ཐམས་ཅད་ཀྱི་མངའ་བདག །
དཔལ་རྡོ་རྗེ་འཆང་ཆེན་པོ་དངོས་ཡིན་ཞིང་། ཁྱད་པར་དུ་བཅོམ་ལྡན་འདས་དཔལ་ཀྱེའི་རྡོ་
རྗེ་ཉིད་ཀྱི་རྣམ་འཕྲུལ་ཡིན་པར་སྟོན་པའི་ཕྱིར། ཇོ་མོ་དགུ་ཁབ་ཏུ་བཞེས་ཏེ། དེ་ཐམས་
ཅད་ཀྱང་གསང་སྔགས་རྡོ་རྗེ་ཐེག་པ་ལས་ཇི་ལྟར་བཤད་པའི་དད་པ་དང་ཤེས་རབ་ཆེ་བ།
སྙིང་རྗེ་དང་ལྡན་ཞིང་བླ་མ་ལ་གུས་པ་གསང་སྔགས་རྡོ་རྗེ་ཐེག་པའི་ལམ་ལ་མོས་ཤིང་།
རྣམ་རྟོག་དང་བྲལ་བ། ལང་ཚོ་རབ་ཏུ་རྒྱས་ཤིང་རྩ་དང་ལྡན་པ། གསང་སྔགས་ཀྱི་དམ་
ཚིག་མིག་གི་འབྲས་བུ་ལྟར་སྲུང་བ། བུད་མེད་ཀྱི་རྣམ་པར་སྣང་བའི་ཡེ་ཤེས་ཀྱི་ཌཱ་ཀི་མཤ་
སྟག་ཏུ་བྱུང་བ་ལས། ཀུན་གྱི་གཙོ་བོར་གྱུར་པ་ནི་ཇོ་མོ་བདག་མེད་མ་ཡིན་ཏེ།
དེ་ཡང་ལན་གཅིག་གི་ཚེ་ཇོ་མོས་ཞུས་པ། ཁོ་མོ་ཅག་རྣམས་བླ་མ་རྗེ་བཙུན་ཆེན་པོ་
དང་མཇལ་ཕྱིན་ཆད། འཇིག་རྟེན་འདིའི་རྣམ་པར་རྟོག་པ་ཤས་ཆུང་ཞིང་། རང་བྱུང་གི་ཡེ་
ཤེས་རྒྱུད་ལ་ལྷུག་པར་འཆར་བ་དེ་ལྟ་བུ་བྱུང་སྟེ། རྗེ་བཙུན་ཆེན་པོའི་ཐུགས་རྗེ་ལགས་མཆི།
ཞེས་ཞུས་པས། བླ་མའི་ཞལ་ནས། དེ་ལྟ་བུ་འོང་བ་ཡིན། ཁྱོད་རང་ཡོ་བྱད་ཀྱི་རྟེན་འབྲེལ་
བསྡུས་དང་། ཚོགས་ཀྱི་འཁོར་ལོ་ཞིག་བྱའོ་གསུངས་པ་ལ། ཇོ་མོས་ཞུས་པ། ཉིད་རང་གི་
དྲུང་དུ་ཞུ་རྒྱུའི་ཕུད་ཀ་པཱ་ལ་གང་ཙམ་དང་། ཉ་ཤ་སྐམ་པོ་ཅུང་ཟད་ཅིག་ལས་མ་མཆིས། ཉི་
མ་ཕྱིས་པས་གཞན་ལ་བཙལ་ཐབས་ཀྱང་མི་རྙེད། སང་ནུབ་བགྱིས་ན་ཞུས་པས། དོ་ནུབ་
རང་གི་མཆོད་གཏོར་ཤོམས་གསུངས། དེར་མཆོད་གཏོར་མྱུར་དུ་བརྩམས་ཀྱང་། ཅུང་ཟད་
འཐོགས་པས་ཨེན་ཅིག་མཆིས་གསུངས། འོན་ཀྱང་བཀའ་མ་བཀྱོན་ཏེ། མཆོད་གཏོར་
བཤམས་པའི་ཚེ། ནམ་མཁའ་ལས་ཆང་གི་རྒྱུན་བབ་སྟེ་སྣོད་རྣམས་གང་བ་དང་། རོ་
མཆོག་བརྒྱ་དང་ལྡན་པའི་མཆོད་རྫས། བཟའ་བ་དང་གཏུང་བའི་བྱེ་བྲག་སྔོན་མི་ཡུལ་དུ་
མ་མཐོང་ཞིང་མ་ཐོས་པ་མིང་གདགས་སུ་མི་བཏུབ་པ་མང་པོས་མཆོད་ཁང་གི་ནང་གང་།



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
སྤོས་ཀྱི་དྲི་བཟང་པོའམ། རོལ་མོའི་སྒྲ་དང་། ལྷ་མོའི་གླུ་དབྱངས་ཀྱི་བྱེ་བྲག་ཤིན་ཏུ་སྙན་
ཞིང་ཡིད་དུ་འོང་བ་དང་། མེ་ཏོག་དང་མར་མེའི་ཕྲེང་བ་དུ་མས་བར་སྣང་ཐམས་ཅད་ཁྱབ་
པར་གྱུར། དེའི་ཚེ་བླ་མ་རྗེ་བཙུན་ཉིད་དཔལ་ཀྱེའི་རྡོ་རྗེར་གྱུར་པའི་འོད་ཟེར་གྱིས། ཇོ་མོ་
རྣམས་ལ་རེག་པའི་མོད་ལ། གཙོ་མོ་གསང་བའི་ཡུམ་བཅོམ་ལྡན་འདས་བདག་མེད་མ་
དངོས་སུ་གྱུར། གཞན་རྣམས་ཀྱང་གོ་རི་ལ་སོགས་པའི་ལྷ་མོ་བརྒྱད་དུ་བྱིན་གྱིས་བརླབས།
ཕྱོགས་བཅུའི་དཔའ་བོ་དང་རྣལ་འབྱོར་མ་མང་དུ་བསྡུས་ཏེ། ཚོགས་ཀྱི་འཁོར་ལོ་ཡུན་རིང་
དུ་མཛད་པའི་རྗེས་ལ། སྐུ་ཐ་མལ་གྱི་རྣམ་པར་བསྒྱུར་ནས་གསུངས་པ། ཇོ་མོ་ཁྱེད་རྣམས་
ཤིན་ཏུ་རྒྱུད་དྲང་ཞིང་གཡོ་སྒྱུ་ཆུང་བར་འདུག །ཁྱོད་རྣམས་ཀྱིས་ཟེར་བ་དེ་ཁོ་ན་ལྟ་བུར་
ཡོང་རིགས་པ་ཡིན་ཏེ། ཁོ་བོ་ལ་གསང་སྔགས་རྒྱུད་སྡེའི་སྙིང་པོ་དཔལ་ནཱ་རོ་པའི་དགོངས་པ།
མ་བསྒོམས་སངས་རྒྱའི་མན་ངག་ལས་ཀྱི་ཕྱག་རྒྱའི་རྣལ་འབྱོར་བྱ་བ་ཡོད་དོ། །
འོན་ཀྱང་རྗེ་བཙུན་ནཱ་རོ་ཆེན་པོའི་ཞལ་ནས། རིགས་རྒྱུད་ནམ་མཁའི་མེ་ཏོག་བཞིན། །
གསུངས་པ་དེ་ཁྱོད་ཇོ་མོ་དགུ་ལ་ཐུགས་རྗེས་གཟིགས་པའི་གསུང་ཡིན་པར་འདུག །ཟབ་
མོ་རྣམ་པ་བདུན་དང་མ་ལྡན་ན། ཤིན་ཏུ་ཉེན་ཆེ་བར་ཡང་བཤད། དེ་ལྟ་ན་ཡང་རེ་ཞིག་ཁོ་
བོས་རིགས་རྒྱུད་ཀྱང་བཞག་གོ །སྤྱིར་གསང་སྔགས་འདི་ཟབ་ལ་རྒྱ་ཆེ་མན་ངག་ནི་ཟབ་པ་
ཡིན་ཏེ། ཁམས་བྱང་ཆུབ་ཀྱི་སེམས་འཁོར་འདས་ཐམས་ཅད་ཀྱི་བདེ་སྐྱིད་ཀྱི་རྩ་བ་ཡོན་
ཏན་ཐམས་ཅད་ཀྱི་འབྱུང་གནས་ཡིན་པ་ལ། ཉན་ཐོས་པས་སྤོང་བ་དང་འགོག་པ་ལམ་དུ་
བྱེད། མཚན་ཉིད་ཀྱི་ཐེག་པས་ཆེད་དུ་མི་སྤོང་ཡང་། གདམས་ངག་གི་ཐབས་ཀྱི་གནད་དང་
བྲལ་བས་བསྐལ་པ་གྲངས་མེད་གསུམ་གྱི་ལམ་འགོར། གསང་སྔགས་པ་བདེ་བ་ལམ་དུ་
བྱེད་དེ། དེ་ལ་ཡང་མན་ངག་གི་གནད་ཤིན་ཏུ་ཟབ་མོ་གལ་ཆེ། ཁོ་བོ་ནི་རང་སྣང་ལ་འདོད་
ཆགས་ཀྱི་སྣང་བ་མེད་ཀྱང་། བླ་མ་དང་ལྷག་པའི་ལྷས་ལུང་བསྟན་པ་བཞིན་གཞན་རྗེས་སུ་
78



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
འཛིན་པའི་ཕྱིར་ཐ་མལ་གྱི་སྤྱོད་པ་བྱེད་པ་ཡིན་ཞེས་གསུངས་སོ། །
དེའི་ཚེ་མི་ལ་ཐོས་པ་དགའ་མཇལ་ཏེ་ཞབས་དྲུང་ན་ཡོད་པ་ལ། ཐེག་པ་རིམ་པ་
དགུའི་དོན་ཚེ་གཅིག་ལུས་གཅིག་གིས་རྟོགས་པར་བྱ་བའི་བརྡ་འམ། ཕྱི་རབས་ཀྱི་གདུལ་
བྱ་རིམ་པ་ནས་རིམ་པར་འབྱུང་བའི་རྒྱུད་བྱིན་གྱིས་བརླབས་པའི་བརྡར། མཁར་དགུ་
ཐོག་པ་རྩིག་ཏུ་བཅུག་སྟེ། དེ་ཡང་མི་ལ་གཅིག་པུས་བརྩིགས་པ་ལས། བརྩེགས་བདུན་
ཚར་བའི་མཚམས་སུ་ལས་ཀྱིས་སུན་ནས་རྔོག་ཀྱི་སར་སྒྲུབ་པ་བྱས་ཏེ། །
སླར་རྗེ་བཙུན་གྱི་དྲུང་དུ་ཕེབས་པའི་དུས་ལན་གཅིག་གི་ཚེ་རྗེ་བཙུན་གྱི་ཞལ་ནས།
རྗེ་བཙུན་ཏེ་ལོ་པ་ལ་ཡེ་ཤེས་ཀྱི་ཊཱ་ཀི་མས། བླ་མ་ནཱ་རོ་པ་ཆེན་པོ་ལུང་བསྟན། དཔལ་ལྡན་
ནཱ་རོ་པ་ཆེན་པོ་ལ་རྗེ་བཙུན་ཏེ་ལོ་པས་ང་ལུང་བསྟན་པ་ཡིན་ཏེ། ཁོ་བོ་ལ་ཡང་རྗེ་བཙུན་ནཱ་
རོ་པ་ཆེན་པོས་གདུལ་བྱ་སྣོད་ལྡན་ཁྱོད་ལུང་བསྟན་པ་ཡིན་ཞེས་གསུངས་ནས། གདམས་
པ་དང་རྗེས་སུ་བསྟན་པ་མཛད་པ་ལ་ཞུས་པ། འོ་ན་རྗེ་བཙུན་ཆེན་པོས་བདག་དང་པོ་དྲུང་
དུ་ཕྱིན་པའི་ཚེ་གཅེས་པར་སྐྱོང་བ་ཡང་མ་མཛད། ཡུན་དང་ཡུན་དུ་ཆོས་ཀྱང་མ་གནང་།
འཕྲུ་བྱེད་པ་དང་། གནག་ལུག་སྐྱོང་བ་དང་། སྐུ་མཁར་དགུ་ཐོག་རྩིག་པ་ལ་སོགས་པ་འདི་
དག་ཅི་ལ་དགོངས་མ་འཚལ་ཞུས་པས། དེ་དག་ཁོ་བོ་ལ་དགོས་པ་མེད། མ་དག་པ་ལ་）
དཔོན་གྱི་སྣང་བ་ཡིན་མོད། ཁོ་བོས་ནི་མཁར་དང་། འཕྲུ་དང་། གནག་ལུག་ཐམས་ཅད་
དང་། ཁོ་བོ་རང་གི་བླ་མ་རྗེ་བཙུན་ནཱ་རོ་པ་ཆེན་པོ་དང་། རབ་འབྱམས་ཆོས་ཀྱི་དབྱིངས་
རྣམས་དབྱེར་མེད་རོ་མཉམ་དུ་འདྲེས་པས་དབྱེར་མེད་དེ། ཁོ་བོ་གྲོ་བོ་ལུང་གཅིག་པུ་ན་
འདུག་པ་ཡང་མ་ཡིན། གྲོ་བོ་ལུང་ན་འདུག་པ་ལྷོ་བྲག་པ་རྣམས་ཀྱི་སྣང་བ་ཡིན་མོད། བུ་
ཁྱོད་ཀྱང་ཚོགས་གཉིས་རྫོགས་ཤིང་སྒྲིབ་གཉིས་དག་པའི་ལས་ཅན་གྱི་སྐྱེས་བུ་ཡིན་ཞིང་།
གནས་གསུམ་མཁའ་འགྲོའི་ཚོགས་རྣམས་ཀྱང་། ཁྱོད་ཁོ་ན་ལ་དགའ་ནས་འཚོགས་པར་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
འདུག་སྟེ། ངའི་བཀའ་ཟུར་ཙམ་ཞིག་བཅག་པའི་ཉེས་པ་ཡང་བརྒྱུད་པ་ལ་འོང་པར་འདུག་
གསུངས། །
དེར་མི་ལས་སྤྱན་ཆབ་ཕྱུང་། ཕྱག་མང་པོ་བཙལ། གདུང་ཤུགས་ཀྱིས་བརྒྱལ་ཞིང་
འགྱེལ་བར་གྱུར་པ་ལ། རྗེ་བཙུན་གྱི་ཞལ་ནས། ལོངས་དང་ཁོ་བོ་ལ་བཤད་རྒྱུ་ཡོད་ཀྱི་
གསུངས། འོ་ན་ཐུགས་ལ་འདོགས་པར་ཞུ་ཞེས་ཞུས་པས། བུ་ཁྱོད་ཀྱིས་མཁར་དགུ་
བརྩེགས་དེའི་བར་དུ་མ་བཞག་པར་ཚར་བར་བྱས་ན། ཁྱོད་རང་དང་རྟོགས་པ་ཡོན་ཏན་
ཐམས་ཅད་མཉམ་པའི་བརྒྱུད་པ་དགུ་བྱིན་གྱིས་རློབ་པར་འདུག་པ་ལ། ད་བརྒྱུད་པ་བདུན་
ཁྱོད་རང་དང་མཉམ་པར་བྱིན་གྱིས་རློབ་པར་འགྱུར་ཞིང་། བརྒྱུད་པ་གཉིས་ཀྱི་ནང་དུ་སྤྱོད་
པ་རྩིང་པ་འགའ་རེ་འབྱུང་གསུངས། མི་ལས་ཞུས་པ། དེ་ནི་མི་འབྱུང་བར་བྱིན་གྱིས་བརླབ་
ཏུ་གསོལ་ཞེས་ཞུས་པས། རང་རང་གི་བསགས་པ་དང༌། རྟེན་འབྲེལ་གྱི་འགྲིག་ལུགས་
ཡིན་ཏེ། བྱིན་གྱི་བརླབས་པས་ཀྱང་འགྲུབ་པར་དཀའ་གསུངས། །
འོ་ན་བདག་གིས་ས་རྡོ་མང་པོ་ཁུར་ནས་བརྩིག་ན་འོང་ལགས་སམ་ཞུས་པས། དེ་
ཡང་མི་ཡོང་སྟེ་ཁྱོད་ཀྱིས་ཁོ་བོ་ལས་དད་ཅན་དུ་མཐོང་ནས། དད་པ་ཅུང་ཟད་ལོག་ན་ཡང་།
ཁྱོད་ཀྱི་ཐུན་མོང་གི་དངོས་གྲུབ་ལ་གནོད་པར་ཡོང་གསུངས། འོ་ན་བརྒྱུད་པ་གཉིས་པོ་དེ་
ནས་ཉམས་རྟོགས་ཀྱི་བརྒྱུད་པ་ཆད་ལགས་སམ་ཞུས་པས། མི་ཆད་དེ་བསྟན་པ་ཇི་སྲིད་
གནས་ཀྱི་བར་དུ་ཉམས་རྟོགས་ཀྱི་བརྒྱུད་པ་རྒྱུན་མི་ཆད་པར་འོང་བ་ཡིན་གསུངས། །
དེའི་དུས་སུ་ཇོ་མོ་བདག་མེད་མས་མི་ལ་ལ། ལུག་ཤ་སོག་པ་ཕྱེད་བསྲེགས་པ་དང་
།
ཆང་བུམ་པ་གང་གནང་བ་ཁྱེར་ཏེ། རྗེ་བཙུན་གྱི་དྲུང་དུ་ཞུས་པས། ཁྱོད་ལ་འདི་དག་གང་
ནས་བྱུང་གསུངས། ཇོ་མོས་བདག་ལ་བྱིན་པ་ལགས་ཞུས་པས། འདུག་ཡེ་ཤེས་མཁའ་
འགྲོའི་དངོས་གྲུབ་ཏུ་གདའ། མིའི་ཟས་སུ་མི་འདུག་གསུངས་ནས། ཁོང་ལ་ཡང་ཕྱེད་
80 །



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
བགོས་ནས་གནང་། དེ་ཕྱིན་ཆད་མི་ལས་ཀྱང་ཇོ་མོས་གནང་བའི་གཟའ་བཏུང་ཐམས་ཅད་
བདུད་རྩི་རོ་མཆོག་བརྒྱ་དང་ལྡན་པར་མྱོང་བ་ཡིན་གསུངས།
ཡང་མི་ལས་ཞུས་ཏེ་བརྒྱུད་པ་དགུའི་བར་དུ། ཉམས་རྟོགས་ཕུན་སུམ་ཚོགས་པ་
འབྱུང་བའི་རྒྱུ་མཚན་ཅི་ལགས་ཞུས་པས། དེ་རྗེ་བཙུན་ཏེ་ལོ་པས་བྱིན་གྱིས་བརླབས་པའི་
གནད་ཅིག་ཡོད་པ་ཡིན་གསུངས། དེའི་རྒྱུ་མཚན་ཞིབ་པར་བདག་ལ་ཐུགས་རྗེས་འཛིན་པ་
ཞུ་ཞུས་པས། ཁྱོད་ཀྱང་གླེན་པ་འདྲི་ནན་ཆེ་སྐོར་སོང་འདུག །ཡང་ལན་གཅིག་གི་ཚེ་མི་ལ་
ལ་གསུངས་པ། བུ་ཁྱོད་ཀྱིས་སྒྲུབ་པ་ཚུལ་དང་མཐུན་པར་བྱས་ཁོ་བོས་ཀྱང་གདམས་ངག་
ཐམས་ཅད་ཁྱོད་ལ་སྤྲུགས་པ་ལ། ཁྱོད་ཆོས་རྡོར་གྱི་རྩར་རྒྱུགས་པ་དེ་ངོ་རེ་ཚ་གཅིག་བྱས་
གསུངས་པས། ཇོ་མོ་བདག་མེད་མའི་ཞལ་ནས། དེ་ཁོ་མོས་ལན་ལགས་ཞེས་ཅུང་ཟད་
སྐྲག་པར་གྱུར་པ་ལ། རྗེ་བཙུན་གྱི་ཞལ་ནས་ཁྱེད་གཉིས་སྐྲག་མི་འཚལ། ཡང་དེང་སང་གི་
དུས་ལྟ་བུ་ཁོ་ན་ཡིན་ན་ཇི་ལྟར་བྱས་ཀྱང་ཆོག་སྟེ། ཕྱི་རབས་ཀྱི་དུས་སུ་སློབ་མ་ངན་པས་བླ་
མ་ཡར་གནད་ལ་འབེབས་པ་འབྱུང་། དེ་ལྟ་བུ་མི་འབྱུང་བར་བྱ་བའི་ཕྱིར་ཁོ་བོས་ཁྱོད་ལ་དེ་
ལྟར་བསྟན་པ་ཡིན། ད་འོ་སྐོལ་གསུམ་གཅིག་ཏུ་འདུག་གམ་མི་འདུག་ཁྱེད་གཉིས་ལ་དྲིའི་
གསུངས།
དེའི་ཚེ་མི་ལས་ཞུས་པ། སྤྱིར་གནས་ལུགས་གདོད་མའི་གཤིས་ལ་ཐམས་ཅད་
དབྱེར་མེད་པ་ལགས་ཤིང་། ཁྱད་པར་ཡུམ་བདག་མེད་མ་ནི་རྗེ་བཙུན་རིགས་ཀྱི་བདག་པོ་
ཉིད། ཐ་དད་བཟང་ངན་དུ་གྲུབ་པ་མེད་ཅིང་། ཁོ་བོ་ཡང་བླ་མ་ཡབ་ཡུམ་གྱིས་བྱིན་གྱིས་
བརླབས་པས། བླ་མའི་ཐུགས་དང་རང་གི་སེམས་དབྱེར་མེད་དུ་བསྒྲུབས་པ་ལགས་མོད།
ཞུས་པས་དེ་ཁོ་ན་ལྟར་ཡིན་ཞེས་གསུངས་ཤིང་ཤིན་ཏུ་དགྱེས་པར་གྱུར་ཏེ།
དེའི་དུས་སུ་རྗེ་ནཱ་རོ་པཎ་ཆེན་གྱི་སློབ་མ་ལྷོ་བྲག་གི་མར་པ་ལོ་ཙཱ་བྱ་བ། གསང་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
སྔགས་རྒྱུད་སྡེའི་ཆོས་ལ་མངའ་བརྙེས་པ། ལམ་རྩ་རླུང་ཐིག་ལེའི་གནད་ཀྱིས་མ་བསྒོམས་
པར་སངས་རྒྱ་བའི་ཐབས་ཟབ་མོ་དང་ལྡན་པ། ལྷོ་གྲོ་བོ་ལུང་གི་དགོན་པ་ན་བཞུགས་སོ་
ཞེས། ཕྱོགས་ཐམས་ཅད་དུ་གྲགས་པས་ཁྱབ་སྟེ། སྐལ་ལྡན་གྱི་སློབ་མ་ཡང་མང་དུ་འདུས།
དེའི་ཚེ་མེས་སྟོན་ཚོན་པོས་ཞིང་ཞོ་མལ་ཁེངས་པའི་འབུལ་བ་ལན་གསུམ་བྱས་ཏེ། དང་པོ་
ནོར་སྣ་བརྒྱ་རྩ་བརྒྱད་དང་ཆོས་བཏང་བརྒྱ་རྩ་བརྒྱད་དང་བཅས་པས་བཀང་། བར་པ་ལ་
ཕྱུགས་ཀྱིས་བཀང་། ཐ་མ་ལ་ནས་དང་། གཡུ་ཁྲབ་ཀྱིས་བཀང་། ཚོགས་ཀྱི་འཁོར་ལོ་རྒྱ་
ཆེན་པོ་བསྐོར་བའི་གྲལ་དུ། མེས་སྟོན་གྱིས་ཕྱག་འཚལ་ཏེ་ཞུས་པ། རྗེ་བཙུན་ཆེན་པོ་ལ་
སངས་རྒྱས་མར་པ་ལོ་ཙཱ་ཞེས་བོད་དབུས་གཙང་གི་ཕྱོགས་ཐམས་ཅད་ན་གྲགས་པ་བསམ་
གྱིས་མི་ཁྱབ་པ་གདའ་སྟེ། གྲགས་པ་དེ་ལྟ་བུ་འབྱུང་བའི་རྒྱུ་མཚན་གསུང་དུ་གསོལ་ཞེས་
ཞུས་པས། ཁོ་བོ་ལ་བོད་ཀྱི་མ་ཟད་བལ་པོ་དང་རྒྱ་གར་ན་ཡང་སྙན་གྲགས་ཆེ་བ་ཡིན་ཏེ།
དེ་ཡང་སྙན་གྲགས་འབྱུང་བའི་རྒྱུ་མཚན་བཤད་ཀྱིས་ཉོན་ཅིག་ཅེས་མགུར་གསུངས་པ། །
བརྒྱུད་པ་སྙན་པར་མི་གྲགས་སུ། །མཁའ་འགྲོ་ཆོས་ཀྱི་སྤྱན་ཅན་ཡིན། །མེས་པོ་
སྙན་པར་མི་གྲགས་སུ། །ཏི་ལོ་སངས་རྒྱས་ཉག་ཅིག་ཡིན། །བླ་མ་སྙན་པར་མི་གྲགས་སུ། །ནཱ་
རོ་ཆོས་ཀྱི་སྒྲོན་མེ་ཡིན། །མི་ང་རང་སྙན་པར་མི་གྲགས་སུ། །དཔལ་ནཱ་རོའི་ཐུགས་ཀྱི་སྲས་
གཅིག་ཡིན། །གདམས་ངག་སྙན་པར་མི་གྲགས་སུ། །སྙན་རྒྱུད་ཡིད་བཞིན་ནོར་བུ་ཡིན། །
ཞེས་པ་ལ་སོགས་པ་གསུངས།
ཡང་དེའི་ཚེ་རྔོག་གཞུང་པ་ཆོས་ཀྱི་རྡོ་རྗེ་དང་། མར་པ་མགོ་ཡགས་དང་། ཀློག་སྐྱ་
སྟོན་པ་དང་། མེས་སྟོན་ཆེན་པོ་དང་། དམྱལ་གྱི་ཤུད་ལྔ་ལ་སོགས་པས་ཐོག་དྲངས་སློབ་མ་
ཆེ་དགུས། ཚོགས་ཀྱི་ཡོ་བྱད་དང་། འབུལ་བ་མང་དུ་བསྡུས་ཏེ། ཞུ་ཕུལ་བ། རྗེ་བཙུན་རིན་
པོ་ཆེ་ད་ལན་ཉིད་རང་རྒྱ་གར་ནས་བོད་དུ་འབྱོན་ཁར་ཚོགས་ཀྱི་འཁོར་ལོ་ཇི་ལྟར་མཛད་པ་དེ།



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
འདིར་ཐུགས་རྗེས་འཛིན་པར་ཞུ་ཞུས་པས། བླ་མའི་ཞལ་ནས། དེ་ལྟར་བགྱི། ཞུ་བ་པོ་
ཡང་ཁྱེད་རྣམས་བཟང་སྟེ་མཆི། ཞུས་ས་ཡང་ཁོ་བོ་བཟང་ཞེས་གསུངས་ནས། ཚོགས་ཀྱི་
འཁོར་ལོ་རྒྱ་ཆེན་པོ་མཛད་དེ། བྱིན་རླབས་ཀྱིས་ཡེ་ཤེས་འབར། དེར་འདུས་པ་ཐམས་ཅད་
ཀྱི་ལུས་སེམས་བདེ་བའི་རོས་གང་། ཉམས་རྟོགས་ཉིན་མཚན་འཁོར་ཡུག་ཏུ་གྱུར་པས་
མེས་སྟོན་གྱིས་ཞུས་པ། རྗེ་བཙུན་རིན་པོ་ཆེ་ཉིད་ཁོ་ན་མ་ལགས་སམ། གཞན་གང་ལ་ཡང་
འདི་ལྟ་བུའི་བྱིན་རླབས་དང་ཐུགས་རྗེ་མེད་མཆི་ཞུས་པས། རྗེ་བཙུན་གྱི་ཞལ་ནས། །
བརྒྱུད་པ་ཀུན་ལ་ཡོད་མོད་ཀྱི། །མཁའ་འགྲོ་ཡོད་ན་ཡོད་པ་ཡིན། །མེས་པོ་ཀུན་ལ་
ཡོད་མོད་ཀྱི། །ཏི་ལོ་ཡོད་ན་ཡོད་པ་ཡིན། །བླ་མ་ཀུན་ལ་ཡོད་མོད་ཀྱི། །ནཱ་རོ་ཡོད་ན་ཡོད་
པ་ཡིན། །གདམས་ངག་ཀུན་ལ་ཡོད་མོད་ཀྱི། །སྙན་རྒྱུད་ཡོད་ན་ཡོད་པ་ཡིན། །བསྒོམས་
ཏེ་སངས་རྒྱས་ཀུན་ལ་ཡོད། །མ་བསྒོམ་རྒྱ་ན་རྒྱ་བ་ཡིན། །ཞེས་སོགས་ཆེ་བའི་ཡོན་ཏན་གྱི་
མགུར་བཞེངས་ཤིང་། ཁྱེད་རྣམས་ལ་ཁོ་བོ་ཙམ་གྱི་མོས་གུས་ཡོད་ན་འདི་བས་ཀྱང་ལྷག་
པར་ཕུལ་དུ་བྱུང་བའི་བྱིན་རླབས་འབྱུང་དུ་རུང་བ་ལ། འོན་ཀྱང་ཁོ་བོས་ཁྱོད་རྣམས་ལ་མ་
བཙལ་བའི་སངས་རྒྱས་ལག་བཅངས་སུ་ངོ་སྤྲད་པ་ཡིན་ནོ། །ཞེས་གསུངས།
ཡང་ཞུས་པ། རྗེ་བཙུན་གྱིས་རྒྱ་གར་དུ་ཚོགས་ཀྱི་འཁོར་ལོ་ངོ་མཚར་ཆེ་བ་ཇི་ལྟར་
གཟིགས་པ་དེ་བདག་ཅག་རྣམས་ལ་གསུང་དུ་གསོལ་ཞེས་ཞུས་པས། རྗེ་བཙུན་གྱི་ཞལ་
ནས། སྤྱིར་ཚོགས་ཀྱི་འཁོར་ལོ་སྐད་པ་དེ། །སྨིན་ལམ་དབང་བཞི་བསྐུར་ཙ་ན། །ཚོགས་ཀྱི་
འཁོར་ལོ་དགོས་པ་ཡིན། །མཁའ་འགྲོའི་བྱིན་རླབས་ཞུ་ཙ་ན། །ཚོགས་ཀྱི་འཁོར་ལོ་
དགོས་པ་ཡིན། །རྒྱུད་སྡེའི་བཤད་ཉན་བྱེད་ཙ་ན། །ཚོགས་ཀྱི་འཁོར་ལོ་དགོས་པ་ཡིན། །
གདམས་ངག་ཟབ་མོ་ཞུ་ཙ་ན། །ཚོགས་ཀྱི་འཁོར་ལོ་དགོས་པ་ཡིན། །ཉམས་དང་རྟོགས་པ་
སྤེལ་ཙ་ན། །ཚོགས་ཀྱི་འཁོར་ལོ་དགོས་པ་ཡིན། །དམ་ཚིག་གི་བཤགས་བསྡམས་བྱེད་ཙ་ན། །
རྣ་བ



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཚོགས་ཀྱི་འཁོར་ལོ་དགོས་པ་ཡིན། །ཕྲིན་ལས་རྣམ་བཞི་སྒྲུབ་ཙ་ན། །ཚོགས་ཀྱི་འཁོར་ལོ་
དགོས་པ་ཡིན། །ཁོ་བོ་མར་པ་ལོ་ཙཱ་འདི། །རྒྱ་གར་ཡུལ་དུ་ལན་གསུམ་ཕྱིན། །ཚོགས་
འཁོར་བསམ་གྱིས་མི་ཁྱབ་མཐོང་། །ངོ་མཚར་ཆེ་བ་འདི་ལྟར་མཐོང་། །རྗེ་བཙུན་ནཱ་རོ་ཆེན་
པོ་ལ། །རྗེའུ་རིགས་དེད་དཔོན་ཙཀྲ་དང་། །ཆང་ཚོང་གི་བུ་མོ་ཀུན་ཌ་ལིས། །རིན་ཆེན་
འཁར་བའི་མཎྜལ་ལ། །ཀན་པ་ནའི་རྒྱན་བཀོད་ཕུལ། །ལོ་གཅིག་གི་གོང་ནས་གསོལ་བ་
བཏབ། །ནཱ་རོ་ཆེན་པོས་ཞལ་གྱིས་བཞེས། །སེང་ལྡེང་ནགས་ཀྱི་དུར་ཁྲོད་དུ། །ཚོགས་
འཁོར་རིམ་པ་གསུམ་དུ་བསྐོར། །ལོངས་སྤྱོད་རྫོགས་པ་དཔག་མེད་ལས། །ཚོགས་དང་
གཏོར་མ་རྒྱ་ཆེན་བཤམས། །ནཱ་རོ་ཆེན་པོའི་བྱིན་རླབས་ཀྱིས། །ཟབ་མོ་སྔགས་ཀྱི་རྣལ་
འབྱོར་པ། །ཕོ་མོ་དྲུག་ཅུ་རྩ་གཉིས་འཚོགས། །ཟབ་མོ་བརྡ་དང་སྐད་ཀྱིས་མཇལ། །མཆོད་
དང་གཏོར་ཚོགས་དཔག་མེད་བཤམས། །དཔལ་ལྡན་ནཱ་རོའི་ཐུགས་ཀ་ནས། །བདེ་
མཆོག་འཁོར་ལོའི་ལྷ་ཚོགས་རྣམས། །དཀྱིལ་འཁོར་སྟེང་དུ་ལེགས་པར་བཞུགས། །ཆོ་
གའི་རྣམ་པ་རྒྱས་པར་མཛད། །རྗེ་བཙུན་ནཱ་རོ་ཆེན་པོ་དེ། །རྡོ་རྗེ་དྲིལ་བུ་ཕྱག་ཏུ་བསྣམས། །
རུས་པའི་རྒྱན་དྲུག་སྐུ་ལ་གསོལ། །ཁྲུ་གང་ཙམ་གྱི་ནམ་མཁའ་ལ། །གཡས་བརྐྱང་པ་ཡི་
རོལ་པས་བཞུགས། །རྣལ་འབྱོར་ཕོ་མོ་ཞབས་རྣམས་ཀྱང་། །གཡས་པ་ཌ་མ་རུ་འཁྲོལ་
ཞིང་། །གཡོན་པ་ཏིང་ཏིང་ཤག་བཟུང་ནས། །གར་གྱི་ཚུལ་གྱིས་རོལ་པ་མཐོང་། །ཁོ་བོ་
མར་པ་ལོ་ཙཱ་ཡང་། །ལྷན་ཅིག་སྐྱེས་པ་ཆོས་ཀྱི་སྐུ། །ཟབ་མོ་དབང་བཞིའི་ངོ་བོ་མཐོང་། །དེ་
འདྲའི་རྗེ་དང་མཇལ་བ་ཡིན། །ཚོགས་འཁོར་དེ་འདྲ་མཐོང་བ་ཡིན། །ཕལ་དང་ཕལ་གྱི་
ཆོས་མ་ཡིན། །ངོ་མཚར་གདའ་འམ་གཙང་སྟོན་པ། །ཞེས་གསུངས་པས། མེས་ཚོན་པོ་ལ་
སོགས་པ་ཐམས་ཅད་དད་པ་སྐྱེས་ཏེ། ཕྱག་འཚལ་བསྐོར་བ་བྱས། ཞབས་སྤྱི་བོར་བླངས་
སྨོན་ལམ་མང་དུ་བཏབ་བོ། །
བླ
84



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
རྔོག་གཞུང་པ་ཆོས་ཀྱི་རྡོ་རྗེས་ཀྱང་སྤོང་དག་ལན་གསུམ་མཛད་དེ། དང་པོ་འབུམ་
ཆ་གསུམ་གྱིས་ཐོག་དྲངས་ཆོས་པོ་ཏི་བརྒྱ་རྩ་བརྒྱད་ཀྱི་འབུལ་བ་མཛད།བར་པ་ལ་གཡུ་
ཁྲབ་དང་སྲམ་གྱི་ཐུལ་པས་མགོ་བྱས་དཀོར་ནོར་ཁྱད་པར་བརྒྱ་རྩ་བརྒྱད་ཀྱི་འབུལ་བ་བྱས།
ཐ་མ་ལ་གདན་དྲངས་ཏེ་འབྲི་བདུན་ཅུ་ཐམ་པས་ཐོག་དྲངས་མཁོ་བའི་ཡོ་བྱད་ཐམས་ཅད་
ཕུལ། ཁྱད་པར་དུ་ཇོ་མོ་ཡང་ཤེས་རབ་མར་ཕུལ་ཏེ། དབང་རྒྱུད་གདམས་པ་མང་དུ་གནང་།
རྒྱང་རོ་ཞང་སྟོན་གྱིས་ཕ་ཞིང་ཏང་རྩེར་བསྒྱུར་ནས། བུར་ཏང་དང་སྐག་ཏང་བཞི་ཅུ་ཞེ་དྲུག་
དུས་གཅིག་ལ་ཕུལ། གདམས་པ་ཡང་གནང་། ཚུར་དབང་ངེས་ཀྱང་མདོ་མངས་ཀྱིས་སྣ་
དྲངས་པའི་པོ་ཏི་བརྒྱ་རྩ་བརྒྱད་ཕུལ། མཐུའི་ཞབས་ཏོག་བྱས་གདམས་པ་ཡང་གནང་།
གཞན་ཡང་སློབ་མ་རྣམས་ལ་རང་རང་སོ་སོའི་རྒྱུད་དང་མཐུན་པར་ཆོས་གདམས་ངག་སོ་
སོར་གནང་སྟེ་ཐམས་ཅད་སྨིན་ཅིང་གྲོལ་བར་མཛད་དོ། །
རེ་ཞིག་གི་ཚེ་ཇོ་མོ་བདག་མེད་མ་དང་། མི་ལ་ལ་གསུངས་པ། ཁོ་བོ་ཟླ་བ་གཅིག་
ཙམ་དབེན་པར་བསྡད་དེ།ཁྱེད་གཉིས་ཀྱིས་སྐབས་སུ་འཚོ་བ་སྐྱེལ་བ་ལས། གཞན་སུ་ཡང་
མ་བཏང་ཞིག་ཅེས་གསུངས་ཏེ། གཟིམ་ཆུང་གི་སྒོ་ལ་བཞེས་པ་འདྲེན་པའི་གློ་དཀར་ཅུང་
ཟད་ཅིག་ཙམ་མ་གཏོགས་པ་ཞལ་ཞལ་བྱས། ཐུགས་དམ་ལ་བཞུགས་པའི་ཚུལ་མཛད་དེ།
ཉིན་གཅིག་མི་ལས་ཆུ་གོང་དཔལ་ལེ་མཚམས་ལ་ཡོད་པའི་རྩར་ཕྱིན་ནས། སྒྲུབ་པ་ཇི་ལྟར་
བྱེད་ཀྱི་དྲི་རྨེད་བྱས་པས། ང་དེང་སང་རིམ་ལྔའི་ཁྲིད་ཞུ་བས་མི་ཁོམ་ཞེས་ཟེར། སུ་ལ་ཞུ་བ་
ཡིན་དྲིས་པས། ཁྱོད་ཀྱིས་མི་ཤེས་སམ། ད་ལྟ་ཁོའི་ནང་ན་རྗེ་བཙུན་ཆེན་པོ་བཞུགས་ཏེ།
རིམ་ལྔའི་དམར་ཁྲིད་ཆ་ལག་དང་བཅས་པ་གསུངས་ཤིང་ཡོད། ཞེས་ཟེར་ཞིང་ནང་དུ་སོང་།
བླ་མ་ནི་མཚམས་ལ་བཞུགས། ཁོང་རང་གི་དད་པའི་རང་སྣང་ཡིན་མཆི། འོན་ཀྱང་འདི་
རང་ངོ་མཚར་ཆེ་སྙམ་ནས་ཁང་པ་ལ་བསྐོར་བ་བྱས་ཤིང་ཉན་པས། ནང་ན་རྗེ་བཙུན་གྱིས་



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
ཆོས་གསུངས་པའི་སྒྲ་ལྷང་ལྷང་པ་ཐོས། ངེས་པར་འདི་ཅི་ཡིན་ནམ་སྙམ་ནས་ལོག་སྟེ་
འོངས་པའི་ལམ་ཁར། གྲའི་མིའུ་ཆུང་རི་ཁྲོད་དུ་འགྲོ་བ་དང་འཕྲད་དེ། ཁྱོད་གར་འགྲོ་དྲིས་
པས། བདག་བླ་མ་ཆེན་པོ་རི་ཁྲོད་ན་བཞུགས་པའི་དྲུང་དུ་འགྲོ་ཞེས་ཏེ་སོང་། དེ་ན་ཅུང་
ཟད་ན་དོལ་པ་གག་སྟོན་ཡུལ་ནས་བྱུང་པ་དང་འཛོམ་སྟེ་དྲིས་པས། བླ་མ་རྗེ་བཙུན་ལུང་
པའི་མདའ་ན་ཡུལ་མི་བསམ་གྱིས་མི་ཁྱབ་པ་ལ་ཆོས་གསུང་ཞིང་འདུག །བདག་ཀྱང་དེར་
ཆོས་ཉན་ནས་འོངས་པ་ཡིན་ཟེར། །
དེ་ནས་མི་ལས་ཇོ་མོའི་དྲུང་དུ་ཕེབས། ལོ་རྒྱུས་རྣམས་བཤད་པས། ཁོ་རང་རྣམས་
ཀྱི་མོས་པའི་སྣང་བ་ཡིན་མོད་རྗེ་བཙུན་གཟིམ་ཆུང་ནས་གར་ཡང་གཤེགས་པ་མེད་དོ། །
ཞེས་གསུངས། རྗེ་བཙུན་ཆེན་པོའི་དྲུང་དུ་ཞུ་ནི་མ་ནུས། དེ་ནས་ཞག་འགའ་ན་མི་ལས། ཇོ་
མོ་གསལ་སྐྱིད་ཀྱི་རྩར་ཕྱིན་ཏེ། རྗེ་བཙུན་ཆེན་པོས་ཁྱོད་ལ་མན་ངག་ཁྱད་པར་དུ་གྱུར་པ་ཅི་
ལྟ་བུ་བསྟན། བདག་ཀྱང་ཞུ་བར་འདོད་པས་ལོ་རྒྱུས་ཞིབ་ཏུ་གསུང་བར་ཞུ་དང་ཞེས་
བརྗོད་པས། གསལ་སྐྱིད་ན་རེ། རྗེ་བཙུན་ཆེན་པོ་ཇོ་མོ་གཞན་རྣམས་དང་མི་མཚུངས་པར་
བདག་ཁོ་ན་ལ་ཐུགས་རྗེས་བཟུང་སྟེ། དང་པོ་དབང་དང་བྱིན་རླབས་མཛད་པ་ནས། ད་
ལྟའི་བར་དུ་ཞག་གཅིག་ཀྱང་འབྲལ་བ་མེད་པར་ཐུགས་རྗེས་བཟུང་། གདམས་ངག་ཁྱད་
པར་དུ་གྱུར་པ་རླུང་སེམས་གཉིས་མེད་ཀྱི་ཕྱག་ཁྲིད་གནང་། ཁྱེད་རང་ཡང་བླ་མ་ཆེན་པོ་
ལ་གདམས་པ་དེ་ཞུས་ཤིག་ཅེས་གསུངས། དེ་ནས་རིམ་བཞིན་དུ། དེ་ནས་ཇོ་མོ་སྙེ་མོ་
བཟང་ངེ་མ་ལ་སོགས་པ་བདུན་གྱི་རྩར་ཕྱིན་ཞིང་སྔ་མ་ལྟར་དྲིས་པ་ལ། ལ་ལ་ནི་རིམ་ལྔའི་
ཁྲིད། ལ་ལས་ནི་ཕྱག་རྒྱ་བཞིའི་ཁྲིད། ལ་ལས་ནི་བསྲེ་བའི་ཁྲིད་ལ་སོགས་པ། ཁྱད་པར་
གྱི་གདམས་ངག་ཞུ་བའི་ལུང་བསྟན། ཐམས་ཅད་ཀྱང་མཐུན་པར་ཁོ་མོ་ཁོ་ན་ལ་ཐུགས་
རྗེས་གཟིགས། ཁོ་མོ་ཁོ་ན་དང་འབྲལ་མེད་དུ་བཞུགས་ཞེས་གསུངས་པ་ཤ་སྟག་བྱུང་།



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
དེར་སྐབས་ལན་གཅིག་ཇོ་མོ་བདག་མེད་མ་ལ་ཞུས་ཏེ། འདི་ལྟ་བུ་འབྱུང་བའི་རྒྱུ་
མཚན་ཅི་ལགས་དྲིས་པ། ཇོ་མོའི་ཞལ་ནས་ཁྱོད་ཀྱིས་ཟེར་བ་བཞིན་ཁོ་མོས་ཀྱང་དེ་འདྲ་
མང་དུ་མཐོང་ཞིང་ཐོས་ཏེ། གཟིམས་ཁང་ན་བཞུགས་པའི་ཚེ་ཡང་གཙོ་ཆེར་བཅོམ་ལྡན་
འདས་ཀྱེའི་རྡོ་རྗེའི་སྐུར་འདུག་པ་དང་། རེས་འགའ་གསང་འདུས། རེས་འགའ་བདེ་མཆོག །
རེས་འགའ་མ་ཧཱ་མཱ་ཡ། དེ་ལ་སོགས་ཏེ་གསང་སྔགས་ཀྱི་ལྷ་ཞི་ཁྲོ་སྣ་ཚོགས་སུ་སྣང་བ་དང་།
སྐབས་སྐབས་སུ་རྒྱ་གར་གྱི་རྣལ་འབྱོར་པ། དུར་ཁྲོད་ཀྱི་ཆས་ཀྱིས་བརྒྱན་པ། བཙུན་མོས་
མཐའ་བརྟེན་ཅིང་གནས་གསུམ་གྱི་མཁའ་འགྲོ་སྤྲིན་ལྟར་གཏིབས་པའི་དབུས་ན་རོལ་པར་
སྣང་བ་དང་། ནང་དུ་དེ་ལྟ་བུ་སྟོན་པ་ཉིད་ཀྱི་ཚེ། ཕྱི་ན་ཞིང་གི་འཕྲུ་མཛད་པ་དང་། དེ་ཉིད་
དུས་གཅིག་པར་གྲྭ་སློབ་མང་པོ་ལ་རྒྱུད་སྡེའི་བཤད་སྲོལ་མཛད་པ་དང་། དེ་བཞིན་དུ་སློབ་
མ་ཁ་ཡར་ལ། ལྐོག་ཁྲིད་མཛད་པ་དང་། མཁར་ལན་གྱི་སར་ཞལ་ལྟ་མཛད་པ་དང༌། གྲོང་
གི་བྱིས་པའི་གསེབ་ཏུ་རྩེད་མོ་ཁོ་ན་མཛད་པ་དང་། བུ་མོ་མང་པོ་དང་ལྷན་ཅིག་གླུ་གར་
མཛད་པ་དང་། རི་ཁྲོད་དུ་སྐྱོ་བསངས་ལ་འབྱོན་པ་ལ་སོགས་མཐོང་སྣང་མང་པོ་རང་གིས་
ཀྱང་མཐོང་སྟེ་)དེ་དང་དུས་མཚུངས་སུ་གཞན་ལ་སྣང་བ་མང་དུ་ཐོས་ཏེ། ཁོ་མོ་རང་གི་སྣང་
བ་ལ་རྗེ་བཙུན་ཆེན་པོ་བདག་དང་སྐད་ཅིག་ཀྱང་འབྲལ་མེད་དུ་གསང་སྔགས་རྡོ་རྗེ་ཐེག་
པའི་ཆོས་གསུངས་ཤིང་བཞུགས་ཏེ་ཐམས་ཅད་ཀྱང་སྒྱུ་མའི་སྣང་བ་ལགས་མཆི། འོན་ཀྱང་
ངེད་རང་གཉིས་ལན་གཅིག་གི་ཚེ་བླ་མ་ཆེན་པོ་ཉིད་ལ་ཞུའོ་ཞེས་གསུངས། །
ཅི་ཞིག་ལྟར་ན་རྗེ་བཙུན་ཀྱང་ཐུགས་དམ་གྲོལ། ཕྱོགས་ཀྱི་གྲྭ་སློབ་མང་པོ་ཡང་
འདུས། རྒྱུད་སྡེའི་བཤད་སྲོལ་དང་། ཆོ་གའི་འགྲིག་ཆགས་དང་
། གདམས་ངག་གི་ཕྱག་
ཁྲིད་མང་དུ་མཛད་དེ། དེའི་ཚེ་ལན་གཅིག་ཇོ་མོས་ཞུས་པ། བླ་མ་ཆེན་པོ་ཉིད་དུས་གཅིག་
ཁོ་ན་ལ་ཕྱོགས་དུ་མར་བྱུང་ཞིང་། སྐུའི་སྤྱོད་ལམ་སྣ་ཚོགས་སུ་སྣང་བར་གདའ་བ་ཇི་ལྟར་



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
ལགས། ཞེས་ཞུས་པས། དེ་ལ་རྒྱུ་མཚན་ཅི་ཡོད། སློབ་མ་རྣམས་བོས། ཚོགས་ཀྱི་ཡོ་བྱད་
བསྡུས་ཤིག་གསུངས། ནང་ན་ཕུད་ཆང་གཅིག་ལས་མེད་དེ་ཉོ་དགོས་པ་ལགས་སམ་ཞུས་
པས། ཉོ་མི་དགོས་དེ་ཀས་འོང་གི་གསུངས། དེར་གྲྭ་སློབ་ཐམས་ཅད་བསྡུས། ཚོགས་ཀྱི་
ཡོ་བྱད་ཕུན་སུམ་ཚོགས་པ་ལྷུན་གྲུབ་ཏུ་བྱུང་སྟེ། ཚོགས་ཀྱི་འཁོར་ལོ་རྒྱ་ཆེན་པོ་བསྐོར། །
དེའི་ཚེ་གྲལ་ན་འཁོད་པ་རྣམས་ཀྱིས། བླ་མ་ལ་མཐོང་སྣང་སྣ་ཚོགས་བྱུང་སྟེ། ལ་
ལས་དགྱེས་རྡོར། ལ་ལས་བདེ་མཆོག །ལ་ལས་གསང་འདུས། ལ་ལས་མ་ཧཱ་མཱ་ཡ། དེ་ལ་
སོགས་པ་བསམ་གྱིས་མི་ཁྱབ་པར་སྣང་བས། ཐམས་ཅད་གཅིག་ལ་གཅིག་སྟོན་ཅིང་དད་
མོས་བསམ་གྱིས་མི་ཁྱབ་པ་སྐྱེས་པར་གྱུར་ཏོ། །དེ་ནས་ཤུད་སྦས་ཕྱག་འཚལ་བསྐོར་བ་
བྱས་ཏེ། རྗེ་བཙུན་ཆེན་པོ། དོ་ནུབ་འདིར་འཚོགས་པ་རྣམས་ལ། མཐོང་སྣང་རིགས་མི་
འདྲ་བ་སྣ་ཚོགས་འབྱུང་བ་འདི་རྒྱུ་མཚན་ཇི་ལྟ་བུ་ལགས། ཞེས་ཞུས་པས། རྗེ་བཙུན་གྱི་
ཞལ་ནས།
གནས་པ་རྩ་ལ་གཡོ་བ་རླུང་། །བཀོད་པ་བྱང་ཆུབ་སེམས་ཀྱི་ལྷ། །རོ་སྙོམས་ལྕག་
གིས་ཡོངས་བསྐུལ་བས། །འོད་གསལ་འགྲོ་འོང་མེད་པར་བསྒྱུར། །དཀྱིལ་འཁོར་གྱི་ལྷ་དེ་
རྣམས་ཀྱི་གདམས་ངག་ཁོ་བོ་ལ་ཡོད་དེ། ཆོ་འཕྲུལ་སྣ་ཚོགས་ཀྱང་འོང་ཐང་བ་ཡིན་པ་ལ་
གསུངས།
ཡང་ལན་གཅིག་གི་ཚེ་ཇོ་མོ་སྙེ་མོ་བཟང་ངེ་དང་། གསལ་སྐྱིད་ལ་སོགས་པ་རྣམས་
སྲས་མིང་སྲིང་བརྒྱད་བལྟམས་པའི་ཚུལ་མཛད། སེའུ་ཤཱཀྱ་ལ་སོགས་པའི་སློབ་མ་འགས།
ད་རེས་ཇོ་མོ་ལ་ཡང་སྲས་མོ་གཅིག་གདའ་ཞུས་པས། ངས་གླུ་ཞིག་བླང་གིས་ཉོན་ཅིག་
གསུངས།
རྗེ་ནཱ་རོ་པཎ་ཆེན་གྱི་གདམས་པ་ཡོད། །སྲིད་པ་ལྟ་སྒྱུར་གྱི་མན་ངག་ཤེས། །རྩ་མོ་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
རྒྱུད་འགོགས་པའི་གདམས་ངག་ཡོད། །སྲས་བུ་མོར་སྐྱེ་བ་ཅང་སྲིད་དམ། །ཞེས་གསུངས་
པས་ཐམས་ཅད་དད་ཅིང་ཡིད་ཆེས་པར་གྱུར་རོ། ། །
སྲས་མིང་སྲིང་རྣམས་ཀྱི་ཞལ་ནས་མཆོག་ཏུ་གྱུར་པ་ཇོ་སྲས་མདོ་སྡེ་དེ་ཡོན་ཏན་ཕུལ་
དུ་ཕྱིན་པ་དང་ལྡན་པར་བཞུགས་པ་ལས། རེ་ཞིག་གི་ཚེ་མེས་སྟོན་གྱིས་ཕུལ་བའི་རྟ་གླིང་
བཞི་བདེ་འཁོར་ཞེས་བྱ་བ་ལ་ཆིབས་ཏེ་བྱོན་པས། རྟས་བརྡབ་པས་དབུ་ཚལ་པར་གྱུར་ཏེ།
དེའི་ཚེ་ཐུགས་དགོངས་ལ་བདག་གི་ཡབ་འདི་རྗེ་ནཱ་རོ་དང་མེ་ཏྲི་ལ་སོགས་པ་བླ་མ་བཟང་
པོ་མང་དུ་བསྟེན། དཀའ་བ་ཕྱོགས་མེད་དུ་སྤྱད་པའི་གྲུབ་ཐོབ་ཆེན་པོ་ཡིན། ཡུམ་འདི་ཡང་
ཡེ་ཤེས་ཀྱི་མཁའ་འགྲོ་མ་སྐུ་དྲིན་ཤིན་ཏུ་ཆེ་བས། ཡབ་ཡུམ་གྱི་ཐུགས་ཁྲལ་དུ་མི་འགྲོ་བ་
ཞིག་བྱ་དགོས་དགོངས་ཏེ། ཕྱག་གཉིས་ཀྱིས་རྒྱ་མ་འཚལ་ནས་བསྡམས་ཏེ་ཡབ་ཀྱི་སྤྱན་
སྔར་བྱོན། ཕ་ཇོ་བདག་གི་ཀླད་པ་མ་ལུག་པར་ཡོད་ཀྱི་གསུངས་ཏེ། ཡབ་ཀྱིས་གཟིགས་
པས་སྲས་མི་འཚོ་བར་དགོངས་ནས་མགུར་བཞེངས་པ། །
རྗེ་བླ་མ་རྣམས་ལ་ཕྱག་འཚལ་ལོ། །བྱིན་གྱིས་བརླབ་པར་མཛད་དུ་གསོལ། །ཁོ་བོ་
མར་པ་ལོ་ཙཱ་འདི། །རྒྱ་གར་ཡུལ་དུ་ལན་གསུམ་ཕྱིན། །མཚན་ལྡན་བླ་མ་གུས་པས་བསྟེན། །
ཁྱད་པར་ནཱ་རོ་མི་ཏྲི་ལ། །རྒྱུད་འགྲེལ་གདམས་ངག་མང་དུ་ཐོབ། །དབང་བཞིའི་དོན་ལ་
ཕྱག་མཛུབ་བཙུགས། །མཐར་ཐུག་ནཱ་རོའི་ཐབས་ལམ་ཞུས། །ཁྱད་ཆོས་བསྲེ་འཕོའི་
གདམས་ངག་ལ། །རྗེ་ནཱ་རོ་པཎ་ཆེན་གྱི་བཀའ་སྩལ་བདོག །མ་སྒོམ་སངས་རྒྱས་འཕོ་བའི་
གནད། །མ་གསང་གོང་ནས་བུ་ལ་བཤད། །ད་ཐུགས་ལ་དྲན་ནམ་མདོ་སྡེ་པ། །འདུས་བྱས་
སྤྱི་ཡི་མཚན་ཉིད་འདི། །མི་རྟག་འཇིག་པར་འགྱུར་བས་ན། །བུ་སྒྱུ་མའི་རང་བཞིན་རྟག་མ་
ཐུབ། །ཐོད་པ་དུང་ཁང་འཁོར་ལོ་ཆག །བུ་འདི་ནས་ཕ་རོལ་བཞུད་པ་ལ། །གདམས་ངག་
དྲན་ནམ་མདོ་སྡེ་པ། །ཁོ་བོ་མར་པ་ལོ་ཙཱ་འདིས། །སེམས་འཆི་མེད་སྤྲོས་བྲལ་ཕྱག་རྒྱ་ཆེ། །



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
ཕུང་པོ་ཁམས་དང་སྐྱེ་མཆེད་རྣམས། །ལྷ་དང་ལྷ་མོའི་རྣམ་པར་གསལ། །ཕ་ཇོ་ལྷ་ཡི་
དཀྱིལ་འཁོར་ཡིན། །བུ་སྒྱུ་ལུས་འཇིག་པ་བདེན་ན་ཡང་། །ད་ནི་ཕ་ཇོའི་ཐུགས་ཀར་
འཕོས། །ཞེས་གསུངས་པས། །
ཡུམ་གྱི་ཐུགས་དགོངས་ལ། ཡབ་དེ་སྐད་གསུངས་པའི་ཚོད་ཀྱིས་སྲས་འགྲན་ཟླ་
མེད་པ་དེ་འགྲོངས་པར་ཡོད་འདུག །ཡབ་གྲུབ་ཐོབ་ཡིན་ཀྱང་གསོ་བའི་མ་ཁོ་མོ་ཡིན་
པས།ཅུང་ཟད་བདག་ལ་བརྩེ་བར་ཡོང་ངམ་དགོངས་ཏེ། སྲས་ཀྱི་ཕྱག་ལ་བཟུང་ནས་
མགུར་བཞེངས་པ། དུས་གསུམ་སངས་རྒྱས་ཐམས་ཅད་ཀྱི། །མཆོག་གི་སྤྲུལ་པ་རིན་པོ་ཆེ། །
སྐྱེས་མཆོག་མར་པ་ལོ་ཙཱ་ཡི། །ཞབས་ལ་སྒོ་གསུམ་གུས་པས་འདུད། །བུ་གསོན་དང་དར་
མ་མདོ་སྡེ་པ། །གོང་དུ་ཡབ་ཀྱི་བཀའ་སྩལ་ཏེ། །མི་རྟག་ཕ་རོལ་བཞུད་དོ་སྐད། །འདུས་
བྱས་ཕུང་པོ་འཇིག་པ་ལ། །སེམས་ཁྲལ་ཆེ་བ་ཤིན་ཏུ་བདེན། །ཕ་ཇོས་གསུངས་པའི་
གདམས་ངག་རྣམས། །ད་ལྟ་ཐུགས་ལ་གསལ་ལགས་སམ། །རྗེ་ནཱ་རོ་ཆེན་པོའི་ཆོས་དྲུག་ལ། །
ད་ལྟ་གདེང་དང་ལྡན་མི་ལྡན། །ཁྱད་པར་བསྲེ་འཕོའི་གདམས་ངག་ལ། །དུས་ད་ལྟ་ངེས་
ཤེས་སྐྱེས་མ་སྐྱེས། །གཞི་སྐྱེ་མེད་ཕྱག་རྒྱ་ཆེན་པོ་ལ། །དུས་ད་ལྟ་མཉམ་བཞག་བརྟན་མི་
བརྟན། །བུ་ཕ་རོལ་བཞུད་པའི་དུས་འདི་རུ། །རྗེ་མར་པ་ལོ་ཙཱའི་བཀའ་དྲིན་གྱིས། །ཡུམ་ང་
རང་ཇོ་མོ་བདག་མེད་མ། །དུས་གསུམ་སངས་རྒྱས་བསྐྱེད་པའི་ཡུམ། །སྙིང་པདྨ་འདབ་
བརྒྱད་སེང་གེའི་ཁྲིར། །ཉི་ཟླ་པདྨའི་གདན་སྟེང་ན། །ཕ་སངས་རྒྱས་མར་པ་ལོ་ཙཱ་བཞུགས། །
བུ་རྣམ་ཤེས་ཚངས་པའི་མཐོངས་ནས་ཐོན། །དུས་ད་རེས་ཨ་མའི་ཐུགས་ཀར་འཕོས། །
ཞེས་གསུངས་པས་སྲས་ཀྱི་ཐུགས་དགོངས་ལ། ཡབ་ཡུམ་ཀྱི་ཐུགས་ཁྲལ་དུ་མ་སོང་ན་དེ་
ཁོ་ནས་ཆོག །ང་མི་གཙང་བའི་རྫས་སུམ་ཅུ་རྩ་གཉིས་ལས་གྲུབ་པའི་ལུས་འཇིག་པ་ལ།
འཚེར་བའམ་བག་ཚ་བ་རྡུལ་ཙམ་ཡང་མི་བདོག །ཡབ་ཡུམ་ཐུགས་ཁྲལ་མཛད་མི་འཚལ་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
ཞེས་མགུར་བཞེངས་པ།
རྗེ་གསུམ་ལྡན་གྱི་བླ་མ་རིན་པོ་ཆེ། །དཔལ་རྡོ་རྗེ་འཆང་དང་ཞལ་ངོ་མཉམ། །མཚན་
ལྡན་མར་པ་ལོ་ཙཱ་དང༌། །ཡུམ་བདག་མེད་མ་ལ་སྐྱབས་སུ་མཆི། །བདག་འདི་ནས་ཕ་རོལ་
འགྲོ་བ་ལ། །ཉམ་ང་བག་ཚ་མ་མཆིས་ཀྱི། །ཡབ་དགྱེས་རྡོར་སྤྲུལ་པའི་ལྷ་དགུ་དང་། །ཡུམ་
སངས་རྒྱས་བསྐྱེད་བྱེད་བདག་མེད་མ། །ཁྱོད་ཡབ་ཡུམ་དྲིན་ཅན་གཉིས་པོ་ལ། །དྲིན་ལན་
མ་འཁོར་འཆི་བ་འདི། །ང་ཅུང་ཟད་སེམས་ལ་འཕྲེང་བ་སྐྱེས། །འོན་ཀྱང་མི་ཕན་འཆི་བ་
ལ༑ ༑ཕ་ཇོས་གསུངས་པའི་གདམས་ངག་དང་། །རྒྱུད་འགྲེལ་དགོངས་པ་སེམས་ལ་
གསལ། །ཕུང་པོ་ཁམས་དང་སྐྱེ་མཆེད་རྣམས། །ལྷ་དང་ལྷ་མོའི་རྣམ་པར་ཤར། །བསྲེ་
འཕོའི་གདམས་ངག་བསྒོམ་མི་འཚལ། །ཡབ་ཡུམ་ཐུགས་ཁྲལ་མཛད་མི་དགོས། །རིག་པ་
སྤྲོས་བྲལ་ནམ་མཁའི་ཀློང་། །འཕོ་བྱ་འཕོ་བྱེད་རྟེན་དང་བྲལ། །རྣམ་ཤེས་གྱེན་ལ་འཕང་མི་
འཚལ། །ཐུགས་ཀར་འཕང་བའི་དམིགས་པ་ལའང་། །རྩེ་གཅིག་རིག་པ་གཏད་མི་དགོས། །
ཡབ་ཡུམ་ཐུགས་ཁྲལ་བྱ་མི་འཚལ། །ནཱ་རོ་མཻ་ཏྲིའི་རྒྱུད་འགྲེལ་དང་། །གདམས་པ་མ་ལུས་
འདི་རྣམས་ཀྱང་། །མེས་རྔོག་མཐུ་ཆེན་ལ་སོགས་པ། །བྱིན་རླབས་ཀྱི་བསྟན་པ་དར་བར་
མཛོད། །ཁོ་བོ་གསོན་ཡང་འདི་ལས་མེད། །བདེ་ཆེན་མཁའ་སྤྱོད་ཨུ་རྒྱན་ནམ། །ཁྱད་
འཕགས་གནས་སུ་ཡབ་ཡུམ་དང་། །དུས་རྟག་ཏུ་མཇལ་བའི་སྨོན་ལམ་འདེབས། །ཞེས་
གསུངས་པ་ལ།
རྗེ་བཙུན་གྱི་དགོངས་པ་ལ་ཁོ་བོའི་སྲས་འགྲན་ཟླ་མེད་པ་ནི། སྒྲུབ་བརྒྱུད་ཀྱི་བསྟན་
པ་དར་བ་ལ་མཆོག་ཏུ་དགྱེས་པར་འདུག་སྟེ།དེ་ནི་བདག་བླ་མའི་ལུང་བསྟན་གྱིས་དར་བར་
འོང་བས། འདིའི་ཐུགས་ཁྲལ་མི་འགྲོ་བར་བྱ་དགོས་དགོངས་ཏེ་གསུངས་པ། བུ་གསོན་
དང་ཇོ་སྲས་མདོ་སྡེ་པ། །ཁོ་བོ་མར་པ་ལོ་ཙཱ་འདི། །ཚེ་སྔ་ཕྱི་མེད་པར་ཚོགས་བསགས་པས། །



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ལོངས་སྤྱོད་སེར་པོའི་གསེར་ལ་བྱས། །བླ་མ་མཉེས་པ་དེ་ལྟར་ལགས། །བླ་མ་སྐྱེལ་བསུ་བྱས་
པ་ཡིས། །ཞབས་ལ་འཁོར་ལོའི་མཚན་གྱིས་བརྒྱན། །ཡུལ་རྒྱ་གར་བགྲོད་པའང་དེ་ལྟར་
ལགས། །བླ་མ་སྐུ་བསུན་མ་སྟོན་པས། །མཁའ་འགྲོ་དབྱིངས་ནས་དགྱེས་པའི་ཕྱིར། །བར་
ཆད་མེད་པའང་དེ་ལྟར་ལགས། །ཆོས་ཐེག་པ་ཆེ་ལ་བློ་སྦྱངས་ནས། །འགྲོ་བ་ཡོངས་ལ་
སེམས་བསྐྱེད་བྱས། །སླར་བོད་དུ་ཕྱིན་པའང་དེ་ལྟར་ལགས། །ནཱ་རོ་མེ་ཏྲིའི་ཐར་ལམ་
གསུམ། །འདི་གསུམ་རྩ་བའི་བླ་མ་ཡིན། །ཁོ་བོ་མན་ངག་ཆེ་བ་དེ་ལྟར་ལགས། །ཀློག་སྟོན་
མེས་རྔོག་མགོ་ཡགས་བཞི། །སྙིང་དང་འདྲ་བའི་བུ་བཞི་ཡིན། །བསྟན་པ་དར་བའང་དེ་
ལྟར་ལགས། །ཅི་གསུངས་བཀའ་བཞིན་སྒྲུབ་པ་དེ། །མི་ལ་རྡོ་རྗེ་རྒྱལ་མཚན་ཡིན། །
གདམས་ངག་སྤྲུགས་པའང་དེ་ལྟར་ལགས། །ཞེས་གསུངས་པས། སྲས་དར་མ་མདོ་སྡེ་
ཡང་ཐུགས་དགྱེས་པར་གྱུར་ཏེ། མྱ་ངན་ལས་འདས་སོ། །
དེ་ནས་སྲས་ཀྱི་གདུང་སྦྱངས་པས། འཇའ་དང་འོད། ས་གཡོ་བ་ལ་སོགས་པའི་
ལྟས་བསམ་གྱིས་མི་ཁྱབ་པ་བྱུང་། བླ་མ་ཆེན་པོ་ཡང་མྱ་ངན་མཛད་པའི་ཚུལ་བསྟན། དེའི་
ཚེ་ཇོ་མོས་དབེན་པར་ཕྱག་བཙལ་ཏེ་ཞུས་པ། རྗེ་བཙུན་ཆེན་པོ་ལགས། ཉིད་ཀུན་གྱི་བླ་
མར་གྱུར་པས་མྱ་ངན་འདི་ལྟ་བུ་མི་མཛད་པར་ཞུ་ཞེས་ཞུས་པས། ཇོ་མོ་ཁྱོད་གཡས་ཆུང་།
མདོ་སྡེ་མི་དགོས་དུས་གསུམ་གྱི་སངས་རྒྱས་བྱ་བ་ཡང་བདེན་དངོས་སུ་གྲུབ་མཐོང་ངམ།
ཁོ་བོས་དེ་བཤད་ན། མི་ལ་དང་ཁྱོད་གཉིས་མ་གཏོགས་པ་གཞན་ལོག་རྟོག་སྐྱེ། སངས་
རྒྱས་མེད་ན་ཆོས་བྱ་བའི་དོན་མེད་སྙམ་ནས། ཐམས་ཅད་ཀྱི་ལམ་སྒྲུབ་པའི་གེགས་སུ་
འགྱུར་བ་འོང་། ད་འོ་སྐོལ་གཉིས་ཀྱང་ཡུན་རིང་པོ་མི་སྡོད། མིའི་སྣང་བ་བསྟུན་གསུངས།
ཇོ་མོས་ཞུས་པ། ཇོ་མོ་དང་མོ་ལྕམ་ཇོ་སྲས་འདི་རྣམས་ཀྱང་སྡུག །སེམས་ཅན་གཞན་
དཔག་ཏུ་མེད་པ་ཡང་སྡུག་བསྔལ་བས། རྗེ་བཙུན་ཆེན་པོ་ཡུན་རིང་དུ་བཞུགས་པར་ཞུ་
92



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
ཞེས་ཞུས་པས། བར་དོའི་རྣམ་པར་ཤེས་པ་རང་རང་གི་ལས་ལ་སྤྱོད་པ་ལ། ཁོ་བོས་སྐྱིད་
པར་བྱ་མི་ནུས། ཁྱོད་རང་ཕྱིར་སོང་གསུངས། དེར་མྱ་ངན་ཆེན་པོ་ཡོད་པ་ལྟར་མཛད་པས།
སློབ་རིགས་ཐམས་ཅད་འདུས་འབུལ་བ་བསམ་གྱིས་མི་ཁྱབ་པ་ཕུལ། མྱ་ངན་མི་མཛད་
པར་གསོལ་བ་བཏབ་པས། མྱ་ངན་སངས་པ་ལྟར་མཛད། དེ་ནས་ཇོ་མོ་དང་མི་ལ་གཉིས་
ལ་ཁྱེད་གཉིས་ཀྱིས་ཤེས་སམ། མདོ་སྡེ་ལ་བརྟེན་ནས་ཀྱང་ཐམས་ཅད་ཀྱི་ཚོགས་རྫོགས།
སངས་རྒྱས་ཀྱི་ཕྲིན་ལས་དང་ཐུགས་རྗེ་བསམ་གྱིས་མི་ཁྱབ། ཁོ་བོ་དང་ཁོ་བོའི་ཆོས་ཀྱི་སྒྲ་
ཐོས་པ་ཐམས་ཅད་ཀྱང་ངན་སོང་དུ་མི་འགྲོ། ལམ་སྣ་ཟིན་ཅིང་གཏན་གྱི་སོ་ནམ་ཚར་བ་
ཡིན་གསུངས། སླར་ཡང་མགུར་བཞེངས་པ། །
བུ་གཅེས་པར་བསྐྱངས་པའི་མདོ་སྡེ་པ། །རྗེ་བཙུན་དང་སྐུ་དྲིན་མཉམ་པར་བྱུང་། །
བུ་ཕྱག་རྒྱ་ཆེན་པོར་གོ་བ་སྐྱེས། །ཁོ་རྟག་པའི་ངོ་བོར་མ་གྲུབ་པ། །ཕ་ཡུལ་ལྷོ་བྲག་གི་
དཔེའུ་གསར་འདི། །དྲི་ཟའི་གྲོང་ཁྱེར་འདྲ་བར་བྱུང་། །ཡུལ་ཕྱག་རྒྱ་ཆེན་པོར་གོ་བ་སྐྱེས། །
མངོན་ཞེན་བྱེད་སྙིང་མ་འདོད་དོ། །སྔོན་ཆད་བསགས་པའི་གནག་ལུག་དེ། །ལ་ཁའི་ཤྭ་
རྐྱང་འདྲ་བར་བྱུང་། །ནོར་ཕྱག་རྒྱ་ཆེན་པོར་གོ་བ་སྐྱེས། །འཚོ་སྐྱོང་བྱེད་སྙིང་མ་འདོད་དོ། །
དཀའ་ལས་བྱས་པའི་མདོ་རྒྱུད་ཀྱང་། །པག་ཤིའི་ཚིག་དང་འདྲ་བར་བྱུང་། །ཆོས་ཕྱག་རྒྱ་
ཆེན་པོར་གོ་བ་སྐྱེས། །ཐ་སྙད་བཤད་སྙིང་ཡང་མ་འདོད་དོ། །ཤ་ཁྲག་གི་འབྲེལ་བའི་
གཉེན་འདུན་དེ། །སེམས་ལ་མཚོན་ཆ་བས་ཀྱང་གཟན། །གཉེན་ཕྱག་རྒྱ་ཆེན་པོར་གོ་བ་
སྐྱེས། །བརྩེ་གདུང་བྱེད་སྙིང་མ་འདོད་དོ། །ཐམས་ཅད་རང་བཞིན་སྤྲོས་བྲལ་ལ། །རྣལ་
འབྱོར་མངོན་ཞེན་མ་ཆེ་མཛོད། །ཅེས་གསུངས་ཤིང་། ཕྱོགས་ནས་འདུས་པ་དང་། ཡུལ་མི་
ཐམས་ཅད་ལ་སྟོན་མོ་དང་གནང་སྦྱིན་རྒྱ་ཆེན་པོ་མཛད་དེ། །
ཇོ་མོ་དང་མི་ལ་གཉིས་ལ་གསུངས་པ། བུ་མདོ་སྡེ་དེ་ཡང་ཁོ་བོའི་རྣམ་པར་རྟོག་པ་



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
ཙམ་དུ་འདུག་སྟེ། རྣམ་པར་རྟོག་པ་རང་བཞིན་སྤྲོས་བྲལ་ཆོས་ཀྱི་སྐུར་མི་འདུག་གམ།
ཞེས་གསུངས་པ་ལ་ཕྱག་འཚལ་ཏེ། རྗེ་བཙུན་གྱིས་གསུངས་པ་ཁོ་ན་ལྟར་ལགས་མོད།
འོན་ཀྱང་ཆོས་སྐུ་སྒྱུ་མ་རང་བཞིན་མེད་པའི་མགུར་ཞིག་བཞེངས་པ་ཞུ་ཞེས་པས། གསུངས་པ།
བུ་ཆུང་ནས་བསྐྱངས་པའི་མདོ་སྡེ་དེ། །བླ་མ་དང་བཀའ་དྲིན་མཉམ་པར་བྱུང་། །བུ་
སྒྱུ་མ་དངོས་སུ་གོ་བ་སྐྱེས། །ཁོང་འོད་གསལ་གྱི་ངང་དུ་ཡལ་ནས་ཐལ། །དཀའ་སླ་བྱས་
པའི་མདོ་རྒྱུད་ཀྱང་
། །རང་མོས་པའི་རྟེན་དུ་བཞག་སྙམ་པས། །ཆོས་དུ་མ་རོ་གཅིག་གི་
དཀྱིལ་འཁོར་དུ། །ངོས་བཟུང་མེད་པར་འདྲེན་ནས་ཐལ། །མང་པོར་བསགས་པའི་ཡོ་
བྱད་དེ། །མེ་ཏོག་སྦྲང་རྩི་བཞིན་དུ་གོ །ནོར་རྫས་ལ་དངོས་པོ་མ་མཆིས་པས། །སེར་སྣ་
སྟོང་ཉིད་དུ་ཡལ་ཏེ་ཐལ། །ཤ་ཁྲག་གིས་འབྲེལ་བའི་གཉེན་འདུན་དེ། །སེམས་ལ་མཚོན་
ཆ་བས་ཀྱང་གཟན། །གཉེན་ཆོས་སྐུ་འོད་གསལ་དུ་རྟོགས་པ་དེས། །བརྩེ་དུང་ཀུན་རང་
སར་དག་ནས་ཐལ། །ཞེ་སྡང་གསོག་པའི་དགྲ་སྡང་དེ། །བུ་མདོ་སྡེ་བས་སྙིང་དུ་སྡུག་པར་
བྱུང༌། །དགྲ་གཉེན་ལ་ཉེ་རིང་མ་རྙེད་པས། །ཞེ་སྡང་རང་སར་ཡལ་ནས་ཐལ། །དཀའ་
བས་བཙལ་བའི་རྒྱུད་སྡེ་བཞི། །ཐུགས་ལས་འབྱུང་བའི་མན་ངག་དང་། །སྒྲ་ཐང་ཀློག་སྐད་
ཀྱི་ལོ་ཙཱ་རྣམས། །གཞི་འོད་གསལ་ངང་དུ་ཡལ་ནས་ཐལ། །མང་པོར་བསྐྱངས་པའི་གནག་
ལུག་དེ། །སྤང་ཁའི་རི་དྭགས་འདྲ་བར་འབྱུང་། །ནོར་ཕྱག་རྒྱ་ཆེན་པོར་རྟོགས་པ་དེས། །
རྩོལ་སྒྲུབ་རང་སར་ཡལ་ནས་ཐལ། །ཕ་ཡུལ་དཔེ་གསར་དབུས་ཡུལ་དེ། །དྲི་ཟའི་གྲོང་
ཁྱེར་དང་འདྲ་བར་བྱུང་། །ཡུལ་སྣང་སྟོང་དབྱེར་མེད་དུ་རྟོགས་པ་དེས། །ཡུལ་ལ་ཞེན་ཡང་
མ་མཆིས་སོ། །ཆོས་ཐམས་ཅད་རང་བཞིན་སྤྲོས་བྲལ་བས། །མཐར་ཐུག་གི་འབྲས་བུ་
གྲུབ་པའང་མེད། །སྤྱིར་ཡུན་རིང་བསྐྱངས་པའི་སྒོམ་ཆེན་རྣམས། །གནས་སྐབས་ཀྱི་འབྲེལ་
བ་ཟད་ནས་གདའ། །གང་ལའང་སྙིང་པོ་མི་འདུག་པས། །ཚེ་འདི་ལ་མངོན་ཞེན་མ་ཆེ་
94



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
མཛོད། །བུ་དར་མ་བསམ་གཏན་གྱི་སྣ་དྲངས་པའི། །ལྷག་ཏུ་ལུས་པའི་བུ་བདུན་ལ། །
ཆགས་ཞེན་མེད་དེ་སྒྱུ་མ་འདྲ། །དུས་རྟག་ཏུ་འགྲོགས་པའི་ཇོ་མོ་ལའང་། །འཛིན་ཆགས་མ་
བྱུང་བདག་མེད་མ། །ཕ་སྤུན་ཉེ་དྲུང་གི་མར་ཚོ་ལ། །དགོས་ཆེད་མེད་དེ་ན་བུན་འདྲ། །
ཐམས་ཅད་འོད་གསལ་གྱི་ངང་དུ་ཐིམ། །ད་ནི་མར་ཆུང་ན་སོ་རྒས་ནས་གདའ། །ཆོས་ཉིད་
ཀྱང་ཟད་སར་སྐྱེལ་ནས་གདའ། །ལར་ཀུན་ཀྱང་བླ་མའི་དྲིན་ཤེས་མཛོད། །ཕྱི་རབས་ཀྱི་
སྒོམ་ཆེན་ཕོ་མོ་རྣམས། །འདི་བཞིན་དུ་ཐུགས་ལ་བཞག་པར་མཛོད། །ཅེས་གསུངས།
ཡང་དུས་རེ་ཞིག་གྲྭ་སློབ་མང་པོ་འཚོགས་པའི་གྲལ་དུ། རྗེ་བཙུན་གྱི་ཞལ་ནས་ཁྱེད་
རྣམས་ཀྱིས་ད་རུང་ཡང་། མར་པ་ལོ་ཙཱ་ཟེར་བའི་མོ་སྐྲ་ཅན།རལ་སྐུ་དམར་པོ་གྱོན་ཞིང་
འཕྲུ་བྱེད་པ། བུད་མེད་རྣམས་དང་སྐད་ཅིག་ཀྱང་འབྲལ་ཐབས་མེད་པའི་ཐ་མལ་པ་ཞིག་ཏུ་
མཐོང་། ད་ནི་ཁྱོད་རྣམས་ལ་ཡང་རྟོགས་པ་ཁྱད་པར་ཅན་སྐྱེ་རན་པ་ཡིན་ཏེ། སྤྱིར་རང་ལ་
ཡོན་ཏན་ཅི་ཙམ་སྐྱེས་པ་དེ་ཙམ་གྱིས། བླ་མ་ལའང་ཡོན་ཏན་གྱི་མཐོང་སྣང་བཟང་པོ་
འཆར་བ་ཡིན་ལ། དེ་ཡང་རང་གིས་ཐོས་བསམ་བྱས་ན་བླ་མ་མཁྱེན་པ་ཅན་དུ་མཐོང་།
རང་ལ་བྱམས་སྙིང་རྗེ་སྐྱེས་ན་བླ་མ་ཡང་བྱང་ཆུབ་སེམས་དཔའ་ཆེན་པོ་ཐུགས་རྗེ་ཚད་མེད་
པ་དང་ལྡན་པར་མཐོང་། རང་ཡི་དམ་ལྷའི་བསྐྱེད་རིམ་བསྒོམ་ན། བླ་མ་ཡང་སྤྲུལ་པའི་སྐུ་
སྣ་ཚོགས་སུ་མཐོང་། རང་སྐྱ་ལུས་ཀྱི་ཏིང་ངེ་འཛིན་སྦྱངས་ན་བླ་མ་ཡང་ལོངས་སྤྱོད་རྫོགས་
པའི་སྐུར་མཐོང་། རང་སེམས་ཉིད་ཆོས་ཀྱི་སྐུར་རྟོགས་ན་བླ་མ་ཡང་ཆོས་ཀྱི་སྐུར་མཐོང་བ་
ཡིན། ནང་ན་རང་ལ་སྐྱོན་དང་ཡོན་ཏན་གང་ཡོད་པ་དེའི་དབང་གིས་བླ་མ་ཡང་དེ་ཁོ་ན་
ལྟར་མཐོང་བ་ཡིན་ཏེ། དེ་བས་ན་ནང་དུ་རང་གི་སྐྱོན་དང་ཡོན་ཏན་བསམ་པ་མ་གཏོགས་
པ་ཕྱིའི་སྣང་ཚུལ་ལ་བདེན་པར་མི་བཟུང་། སེམས་ཀྱི་གཞི་རྩ་གཅད་པ་གལ་ཆེའོ་གསུངས།
ཡང་རེ་ཞིག་དགེ་བཤེས་ཁེ་རྒད་ཀྱིས་ཞུས་པ། རྗེ་བཙུན་ཆེན་པོ་ལགས་ཕྱོགས་ལྷུང་



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
དང་བྲལ་ན་ལམ་གྱི་མཐར་ཐུག་ཡིན་གསུངས་པ་དེའི་རྒྱུ་མཚན་ཞིབ་པ་ཞིག་ཞུ་དང་ཞེས་པ་ལ།
གསུངས་པ། རྗེ་བླ་མ་རྣམས་ལ་ཕྱག་འཚལ་ལོ། །བདག་འདྲ་བློ་བདེ་འཇུག་པ་ལ། །ཕྱག་
རྒྱ་ཆེན་པོ་ངོ་མཚར་ཆེ། །གཅིག་ཆོས་ཀྱི་གདམས་པ་བློ་རེ་བདེ། །འཚོ་བ་མི་དགོས་ངོ་
མཚར་ཆེ། །སྐྱེ་ཤིས་མི་འཇིགས་བློ་རེ་བདེ། །བདག་ལྟ་བའི་ཕྱོགས་སུ་མ་ལྷུང་བས། །ཡིད་
ལ་མི་བྱེད་བློ་རེ་བདེ། །སྒོམ་པའི་ཕྱོགས་སུ་མ་ལྷུང་བས། །ཡེངས་བ་མེད་པ་བློ་རེ་བདེ། །
སྤྱོད་པའི་ཕྱོགས་སུ་མ་ལྷུང་བས། །བཀག་པ་མེད་པ་བློ་རེ་བདེ། །འབྲས་བུའི་ཕྱོགས་སུ་མ་
ལྷུང་བས། །ཐོབ་རྒྱུ་མེད་པ་བློ་རེ་བདེ། །ཉམས་ལེན་གྱི་ཕྱོགས་སུ་མ་ལྷུང་བས། །དབེན་པ་
མི་འཚོལ་བློ་རེ་བདེ། །ལྡོམ་བུ་ཕྱོགས་སུ་མ་ལྷུང་བས། །སྡུག་སྤྱང་མི་དགོས་བློ་རེ་བདེ། །
མི་ཆོས་ཀྱི་ཕྱོགས་སུ་མ་ལྷུང་བས། །ཁེ་གྲགས་མི་དགོས་བློ་རེ་བདེ། །ཁྱིམ་པའི་ཕྱོགས་སུ་
མ་ལྷུང་བས། །སོ་ནམ་མི་དགོས་བློ་རེ་བདེ། །ཆོས་པའི་ཕྱོགས་སུ་མ་ལྷུང་བས། །ཆོས་སྤྱོད་
མི་བྱེད་བློ་རེ་བདེ། །ཡོན་བདག་གི་ཕྱོགས་སུ་མ་ལྷུང་བས། །སྦྱིན་གཏོང་མི་དགོས་བློ་རེ་
བདེ། །ཞེས་གསུངས་པས་ཤིན་ཏུ་དད་པར་གྱུར་ཏོ། །
ཡང་ཇོ་བོ་བཙུན་པ་ཞིག་ན་རེ། རྗེ་བཙུན་ཆེན་པོ་ལ།བུད་མེད་སྤངས་ན་མི་ལེགས་
སམ། ཞེས་ཞུས་པ་ལ་གསུངས་པ།
རྒྱུད་ཀྱི་རྒྱལ་པོ་དགྱེས་རྡོར་ཤེས། །ནཱ་རོ་པཎ་ཆེན་གྱི་གདམས་ངག་ཡོད། །དགོན་
པར་མི་སྡོད་རང་ལ་སྡིག །རྒྱུད་ཀྱི་རྒྱལ་པོ་གདན་བཞི་ཤེས། །འཕོ་བ་གྲོང་འཇུག་གི་
གདམས་ངག་ཡོད། །ཐ་མལ་དུ་ཤི་ན་རང་ལ་སྡིག །སེམས་འཛིན་གྱི་རྒྱལ་པོ་གཏུམ་མོ་
ཤེས། །བཙན་ཐབས་གནད་ཀྱི་གདམས་ངག་ཡོད། །ཉམས་སུ་མི་ལེན་རང་ལ་སྡིག །རླུང་
གི་དེ་ཉིད་བདུན་ཅུ་ཤེས། །ན་ཚ་བོགས་འདོན་གྱི་གདམས་ངག་ཡོད། །སྨན་པ་འགུགས་ན་
རང་ལ་སྡིག །འོད་གསལ་རྒྱུ་ལུས་ཀྱི་གདམས་ངག་ཡོད། །བསམ་གཏན་གཉིད་དང་བསྲེ་



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
བ་ཤེས། །ཐ་མལ་དུ་ཉལ་ན་རང་ལ་སྡིག །འདོད་ཡོན་ལམ་དུ་སློང་བ་ཤེས། །ལས་ཀྱི་ཕྱག་
རྒྱའི་གདམས་ངག་ཡོད། །བུད་མེད་མི་བསྟེན་རང་ལ་སྡིག །ཅེས་གསུངས་པས་ཤིན་ཏུ་དད་
པར་གྱུར་ཏོ། །
སྤྱིར་ཡང་བླ་མ་རྗེ་བཙུན་ཆེན་པོ་འདི་གསང་སྔགས་རྒྱུད་སྡེའི་དོན་གྱི་སྙིང་པོ་མཐའ་
དག་ཐུགས་སུ་ཆུད་པས།མཆོག་ཐུན་མོང་གི་དངོས་གྲུབ་མ་ལུས་པ་ལ་དབང་འབྱོར་ཞིང་།
ཕྲིན་ལས་རབ་འབྱམས་བསམ་གྱིས་མི་ཁྱབ་པ་འབད་རྩོལ་མེད་པར་ལྷུན་གྱིས་གྲུབ་པས།
འགྲོ་བ་མ་ལུས་པ་སྨིན་ཅིང་གྲོལ་བར་མཛད་མོད་ཀྱི། བྱེ་བྲག་གདུལ་བྱ་འགའི་ངོར་རླུང་
སེམས་ལ་དབང་ཐོབ་པའི་རྩལ་གྱིས། གྲོང་འཇུག་གི་རྣམ་པ་མང་དུ་མཛད་པ་ལྟར་སྣང་སྟེ།
དེ་ཡང་དུས་རེ་ཞིག་གི་ཚེ་གྲའི་མཆོད་ཕུར་བརྟག་གཉིས་གསུངས་པའི་ཚེ། ཁྲ་ཞིག་གིས་
ཕུག་རོན་ཞིག་དེད་དེ་བྱུང་བས། ཆོས་རའི་དབུས་སུ་སླེབ་པ་དང་། སྙིང་གས་ཏེ་ཤི།དེར་རྗེ་
བཙུན་གྱི་ཞལ་ནས་ཞང་སྒོམ་ལྕགས་ཕུར་ཞིག་དང་གཟུང་ཐག་ཅིག་ལོང་ལ་ཤོག་གསུངས།
དེར་དེས་བླངས་པ་དང་། ཁྱོད་རང་ཕུར་པ་ཐོབ། གཟུང་ཐག་ཕུ་རོན་གྱི་རོའི་རྐང་པ་ལ་
ཐོགས་གསུངས། དེ་ལྟར་བྱས་པ་དང་། རྗེ་བཙུན་ཏིང་ངེ་འཛིན་ལ་བཞུགས་ཏེ། རླུང་སྦྱོར་
མཛད་པས་ཅུང་ཟད་ན་ཕུག་རོན་གྱི་རོ་དེ་འགུལ། དེ་ནས་འདབ་གཤོག་སྤྲུག་ཅིང་ནམ་
མཁའ་ལ་ཕར་ལྡིང་ཚུར་ལྡིང་བྱས་པས། ཕུག་རོན་གྱི་ཕྲུ་གུ་ཞིག་ཀྱང་རྩར་བྱུང་། དེར་ཆོས་
ཉན་རྣམས་ཀྱི་ནང་ནས་གཅིག་གིས་ཕྱག་འཚལ་ཏེ། བླ་མ་རིན་པོ་ཆེ་མི་མཛད་པར་ཞུ་ཞེས་
ཟེར་བ་དང་། ཕུག་རོན་དེ་ཉལ་ཏེ་སོང་། བླ་མ་ཏིང་ངེ་འཛིན་ལས་བཞེངས་ཏེ། ཕུག་རོན་
ནམ་མཁའ་ལ་ལྡིང་བའི་དུས་སུ་ཤིན་ཏུ་བདེ་བར་བྱུང་གསུངས། རྫ་མ་ལྟ་བུའི་ལུས་དོར་ཏེ། །
སྒྱུ་མ་ལུས་ཀྱི་བྱེ་ཚང་དུ། །སེམས་ཀྱི་བྱིའུ་ཆུང་རྩལ་སྦྱངས་པས། །བྱ་མ་མ་དང་བུ་རུ་མཇལ། །
ཞེས་པའི་མགུར་མཛད་དོ། །



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཡང་སྐབས་ལན་གཅིག་གི་ཚེ་གྲོ་བོ་ལུང་གི་ཕུར་མེ་ཏོག་འཐུ་བ་ལ་དཔོན་སློབ་
རྣམས་ཀྱིས་བྱོན་ཏེ། དཔོན་སློབ་ནེའུ་ཐང་ཞིག་ལ་བཞུགས་ཙ་ན། ཤྭ་བ་ཤིན་ཏུ་ཆད་པ་ཞིག་
ཁྱིས་དེད་ནས་བྱུང་བས་དེར་སླེབ་པ་དང་། གམ་ནས་ཤི་བ། རོ་དེ་ལ་ཡང་རྗེ་བཙུན་གྱིས་
གྲོང་འཇུག་མཛད་དེ། ཤྭ་བ་ལངས་ནས་གཟིམ་ཁང་དུ་སོང་ངོ༌། །བླ་མའི་ཞལ་ནས། རྗེ་ཡི་
བཀའ་བཞིན་བདག་གིས་ནི། །གསང་སྔགས་ཟབ་མོ་ཉམས་བླངས་པས། །འདོད་པ་
ཐམས་ཅད་སྒྲུབ་བྱེད་པ། །ཤྭ་བ་ཡིད་བཞིན་ནོར་བུ་རྙེད། །ཅེས་མགུར་བཞེངས་སོ། །
ཡང་ལན་གཅིག་གི་ཚེ་སྔར་གྱི་སློབ་དཔོན་རྙིང་པ་དེས་འབྲི་ཞིག་ཕུལ་བ་དེ་རྒས་
ནས་ཐག་རིང་དུ་འགྲོ་མི་ནུས་པར་གྱུར་ཏེ། ཆུ་མིག་གཉན་པ་ཞིག་ཏུ་བུབ་ཆུ་བྱས་པས།
ལྡང་མ་ནུས་པར་ཤི་བའི་རོ་ལ་ཡང་གྲོང་འཇུག་མཛད་དེ། གཟིམ་ཁང་གི་ར་བར་སླེབ་པ་
དང་། བླ་མ་ཏིང་ངེ་འཛིན་ལས་བཞེངས་ཏེ་གསུངས་པ། །
མཁའ་འགྲོ་སྐུ་གསུང་ཐུགས་ཀྱི་གསང་། །རྩ་རླུང་བྱང་སེམས་གནད་ཀྱི་རྟ། །རོ་
སྙོམས་ལྕག་གིས་ཡོངས་བསྐུལ་བས། །འབྲི་མོ་འཇིགས་པའི་འཕྲང་ལས་སྒྲོལ། །ཞེས་
གསུངས། ཡང་ལན་གཅིག་གི་ཚེ། བླ་མ་དཔོན་སློབ་འགའ་ཡོན་བདག་མོ་ཞིག་གིས་སྤྱན་
དྲངས། གདན་ཁྲི་ལ་བཞུགས། སློབ་མ་རྣམས་ཀྱང་གྲལ་བསྒྲིགས་ཏེ་ཡོད་པ་ལ། ལུ་གུ་
ཞིག་ཤི་བའི་རོ་གཟིགས་ཏེ། ཏིང་ངེ་འཛིན་གཏད་པས་ལུ་གུ་ལངས། བྲོ་འཁྲབ། གར་བྱས།
ཡོན་བདག་མོའི་མདུན་དུ་སོང་སྟེ་སྐད་མང་པོ་སྟོན་པས། ཨ་པ་འདི་མདང་ཤི་བ་ད་ནངས་
ལངས་ལྟས་ངན་ཡིན་ཞེས་མགོ་ལ་དབྱུག་པ་སྣུན་རྩིས་བྱས་པ་ལ། སློབ་མས་ཡོན་བདག་
མོ་དེ་ལ་མ་རྡེག་ཅིག་དེ་ནི་ཁོ་བོ་ཅག་གི་བླ་མ་ཆེན་པོ་ལགས་སོ་ཟེར་བས། ཡོན་བདག་མོ་
ན་རེ། བདག་ལ་འདི་འདྲའི་བླ་མ་ཡོད་ཅེས་དགའ་ཆེས་པས་བྲོ་རྡུང་། རྗེ་བཙུན་གྱི་ཞལ་
ནས། དུས་གསུམ་སངས་རྒྱས་བསྐྱེད་པའི་ཡུམ། །བཅུད་ལེན་འཆི་མེད་ཡེ་ཤེས་ཀྱི། །དམ་
o



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
ཆོས་བདུད་རྩིའི་སྨན་སྦྱོར་གྱི། །ལུ་གུ་ཤི་སོས་གར་དང་ལྡན། །ཞེས་མགུར་དུ་བཞེངས་སོ། །
གཞན་ཡང་གྲོང་འཇུག་མང་དུ་མཛད། མཐོང་བ་དང་ཐོས་པ་ཐམས་ཅད་སྨིན་ཅིང་
གྲོལ་བར་གྱུར། ཡང་ལན་གཅིག་གི་ཚེ་མི་ལས་ཕྱག་བྱས་ཏེ་ཞུས་པ། གདམས་ངག་བསྲེ་
འཕོའི་གནད་དུས་ནམ་ཀྱི་ཆེ་ཉམས་སུ་ལེན་པ་ལགས་གསུང་དུ་གསོལ་ཞེས་ཞུས་པ། རྗེ་
བཙུན་ཆེན་པོའི་ཞལ་ནས། ཁོ་བོ་རང་གི་ཇི་ལྟར་ཉམས་སུ་བླངས་པའི་ཚུལ་གླུར་བླང་གི་དེ་
ལ་རྗེས་སུ་དཔག་སྟེ་ཤེས་པར་མཛོད་ཅིག །ཅེས་མགུར་བཞེངས་པ། རྗེ་བླ་མ་རྣམས་ལ་
ཕྱག་འཚལ་ལོ། །བཀའ་དྲིན་ཅན་ལ་སྐྱབས་སུ་མཆི། །ང་ཐ་མལ་དུས་སུ་སྲོག་རྩོལ་སྒོམ། །
བཙན་ཐབས་བྱེད་ཅིང་བྱེད་ཅིང་སྒོམ། །ལུས་འབྱུང་བཞི་འཁྲུགས་ཀྱང་ཉམ་ང་མེད། །རླུང་
འབྱུང་འཇུག་ཤེས་པའི་གདེང་ཞིག་ཡོད། །གཞན་ལུས་ཀྱི་དུས་སུ་བདེ་བ་སྒོམ། །བདེ་བ་
བསྐྱེད་ཅིང་བསྐྱེད་ཅིང་སྒོམ། །ཆགས་པ་རུ་ཤོར་ཡང་ཉམ་ང་མེད། །ལྷན་སྐྱེས་སུ་ཤེས་པའི་
གདེང་ཞིག་ཡོད། །ང་གཉིད་ཀྱི་དུས་སུ་འོད་གསལ་སྒོམ། །རྟོག་པ་བསྡུས་ཤིང་བསྡུས་ཅིང་
སྒོམ། །གཏི་མུག་ཏུ་ཤོར་ཡང་ཉམ་ང་མེད། །ཆོས་སྐུར་ཤེས་པའི་གདེང་ཅིག་ཡོད། །ང་རྨི་
ལམ་གྱི་དུས་སུ་སྒྱུ་ལུས་སྒོམ། །རྟོག་པ་སྤྲོ་ཞིང་སྤྲོ་ཞིང་སྒོམ། །རྣམ་རྟོག་ཏུ་ཤོར་ཡང་ཉམ་ང་
མེད། །སྒྱུ་མ་ཤེས་པའི་གདེང་ཞིག་ཡོད། །ངས་འཆི་བའི་དུས་སུ་འཕོ་བ་སྒོམ། །སྦྱང་ཞིང་
སྦྱང་ཞིང་འཕོ་བ་སྒོམ། །ལུས་སེམས་བྲལ་ཡང་ཉམ་ང་མེད། །སྔར་འདྲིས་བྱས་པ་གདེང་
ཞིག་ཡོད། །འཆི་བ་རྗེས་ལ་བར་དོ་མེད། །བར་དོ་སྤྲིན་དང་ན་བུན་འདྲ། །གཞན་སྣང་དུ་
ཤོར་ཡང་ཉམ་ང་མེད། །གཟུང་འཇུག་ཏུ་ཤེས་པའི་གདེང་ཞིག་ཡོད། །ལར་གདེང་དྲུག་དེ་
དང་མ་བྲལ་ན། །ཁམས་གསུམ་དུ་འཁོར་ཡང་ཉམ་ང་མེད། །ཅེས་གསུངས་སོ། །
དེ་ལྟར་དུ་དཀའ་བ་དཔག་ཏུ་མེད་པས་བཙལ་བའི་རྒྱུད་དང་མན་ངག་རྣམས་ཀྱི་
སངས་རྒྱས་ཀྱི་བསྟན་པ་དར་ཞིང་རྒྱས་པར་མཛད།སྐུ་གསུང་ཐུགས་ཡོན་ཏན་ཕྲིན་ལས་ཀྱི་
o9



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
སྒོ་ནས་འགྲོ་བ་དཔག་ཏུ་མེད་པའི་དོན་མཛད། ཉིད་དང་གཉིས་སུ་མེད་པའི་སྤྲུལ་པའི་སྐུ་
སློབ་མ་ངོ་མཚར་ཅན་རྣམས་རང་རང་གི་ཕྲིན་ལས་ཀྱི་མངའ་དབང་ལ་བསྐོས། སོ་སོར་
ལུང་བསྟན་པ་དང་གདམས་པ་རྣམས་རྗེས་སུ་རྫོགས་པར་མཛད། གཞན་སྣང་སྐུའི་བཀོད་
པ་ཡང་དགུང་ལོ་བརྒྱད་ཅུ་རྩ་གཉིས་ཀྱི་དུས་ལ་བབས་ཏེ། བྱའི་ལོ་རྟའི་ཟླའི་ཡར་ཚེས་
གསུམ་གྱི་ནམ་ལངས་པའི་ཚེ་གྲྭ་སློབ་རྣམས་བསྡུས་ཏེ། བླ་མའི་ཞལ་ནས། ཁྱེད་རྣམས་ལ་
ལོ་མི་ཁོམ་པར་འདུག །ཁོ་བོ་ལ་ཌཱ་ཀིའི་སུན་མ་བྱུང་སྟེ་འགྲོ་དགོས་པར་འདུག །ཇོ་བོ་ནཱ་
རོ་པ་ཆེན་པོ་གནས་གསུམ་མཁའ་འགྲོའི་ཚོགས་བསམ་གྱིས་མི་ཁྱབ་པས་བསྐོར་ཏེ་བྱོན།
ཁྱེད་རྣམས་མཎྜལ་དང་མཆོད་པ་རྒྱ་ཆེན་པོ་ཤོམས་ལ་ཟབ་མོ་ཚོགས་ཀྱི་འཁོར་ལོ་མཛོད།
མོས་གུས་བསམ་གྱིས་མི་ཁྱབ་པས་གསོལ་བ་དྲག་ཏུ་ཐོབ། སྤྱིར་སངས་རྒྱས་དང་། བྱང་
ཆུབ་སེམས་དཔའ། ཡི་དམ་ལྷ་ཚོགས། དཔའ་བོ་དང་། རྣལ་འབྱོར་མ། ཆོས་སྐྱོང་སྲུང་
མའི་ཚོགས་སྤྲིན་གྱི་ཕུང་པོ་གཏིབས་པ་ལྟ་བུ་ནམ་མཁའ་དང་བར་སྣང་ཐམས་ཅད་གང་བ་
བྱོན་ཏེ། ཐམས་ཅད་ཀྱང་ཁོ་བོ་དང་དབྱེར་མེད་དུ་འདུག །ལར་ཏེ་ལོ་དང་ནཱ་རོ་བྱ་བ་ཡང་
ཁོ་བོ་རང་ཡིན། ཁྱེད་རྣམས་ཀྱིས་གོའམ་གསུངས། །
དེ་ནས་ཇི་ལྟར་གསུངས་པ་བཞིན་མཆོད་པ་དང་གཏོར་མ་ཚོགས་ཀྱི་འཁོར་ལོ་རྒྱ་
ཆེན་པོ་བྱས་ཏེ། དེའི་ཚེ་རྗེ་བཙུན་ཡུད་ཙམ་ཏིང་ངེ་འཛིན་ལ་བཞུགས་པའི་ཚུལ་བསྟན་པས།
ཐུགས་ཀ་ནས་འོད་དཀར་པོ་ཞིག་བྱུང་ཇོ་མོའི་ཐུགས་ཀར་ཐིམ། ཇོ་མོའི་སྐུ་འོད་ཀྱི་ཕུང་
པོར་གྱུར་པ། བླ་མའི་ཐུགས་ཀར་ཐིམ། རྗེ་བཙུན་དང་གཉིས་སུ་མེད་པར་གྱུར་པའི་མོད་ལ།
དབུའི་ཚངས་བུག་གི་ཐད་ཀྱི་རུས་པ་ཟུར་གསུམ་པ་སྒྲ་དང་བཅས་པ་ཞིག །ཚེག་སྒྲ་དང་
བཅས་ཏེ་འདོམ་གང་ཙམ་དུ་འཕར་ཏེ། དེ་དང་དུས་མཚུངས་སུ་འོད་ཀྱི་གོང་བུ་ཟླ་བའི་
དཀྱིལ་འཁོར་ལྟ་བུ་ཞིག་ནམ་མཁའ་ལ་མདའ་འཕང་བ་བཞིན་གྱུར་ཏེ། ཡུལ་ལྷོ་བྲག་ལུང་
1
)



ཆོས་ཀྱི་རྗེ་མངའ་བདག་མར་པ་ལོ་ཙཱའི་རྣམ་པར་ཐར་པ་གསང་བ་མཛོད་ཀྱི་ལྡེ་མིག །
པ་འཇའ་དང་འོད་དང་མེ་ཏོག་གི་ཆར་དཔག་ཏུ་མེད་པས་གང་། ཞག་སུམ་ཅུ་སོ་བདུན་དུ་
རྒྱུན་མ་ཆད། སྐུ་གདུང་ཞུགས་ཀྱིས་སྦྱངས་པ་ན་ཡང་སྐུ་གདུང་རིང་བསྲེལ་ལ་སོགས་
མཆོད་པའི་རྟེན་མང་དུ་བྱོན། མཐོང་བ་དང་། ཐོས་པ་དང་། དྲན་པ་ཐམས་ཅད་བླ་ན་མེད་
པའི་བྱང་ཆུབ་ལ་བཀོད་པར་མཛད་དོ། །
དེ་ལྟ་བུའི་ཡོན་ཏན་བསམ་གྱིས་མི་ཁྱབ་པ་མངའ་བ་རྗེ་བཙུན་ལོ་ཙཱ་བ་ཆེན་པོ་དེ་ལ་
ཐུགས་ཀྱི་སྲས་བཞི་བྱོན་པ་ནི། དོལ་པ་གག་སྟོན། གྲའི་མེའུ་ཆུང་། ཆུ་གོང་དཔལ་ལེ།
དགེ་བཤེས་ཁེ་རྒད་དང་བཞིའོ། །དེ་ལ་བཀའ་བཞི་བབས་པ་ནི། །དོལ་པ་གག་སྟོན་ལ་སྒྱུ་
ལུས་ཀྱི་བཀའ་བབས། གྲའི་མེའུ་ཆུང་ལ་འཕོ་བའི་བཀའ་བབས། ཆུ་གོང་དཔལ་ལེ་ལ་
རིམ་ལྔའི་བཀའ་བབས། དགེ་བཤེས་ཁེ་རྒོད་ལ་གཞུང་བཤད་ཀྱི་བཀའ་བབས་སོ། །
གཞན་ཡང་སློབ་མ་བུ་ཆེན་བཅུ་ཞེས་བྱ་བ་བྱུང་སྟེ། དེ་ཡང་མཇལ་བར་སྔ་བའི་སྲས་དགྱེར་
ཕུའི་ཀློག་སྐྱ་འབྱུང་རྒྱལ། བྱང་སྙིང་དྲུང་གི་མར་པ་མགོ་ཡགས། དེ་ནས་ཅི་རིགས་སུ་
མཇལ་བ་རྔོག་གཞུང་པ། མཚུར་དབང་ངེ་། མེས་སྟོན་ཚོན་པོ། ལྷ་རྗེ་སེ་རིང་། རྒྱ་སྟོན་
ཞིག་པོ། མར་པ་བྱ་ཟེ་བ། ཉང་སྒོམ་སྤྱང་སྟག །བླ་མ་རྗེ་བཙུན་རས་པ། དེ་རྣམས་སོ། །དེ་
ལ་ཡང་མེས་སྟོན་ཚོན་པོ་ནི། ཞབས་ཏོག་གིས་མཉེས་པའི་སྲས། རྔོག་སྟོན་ནི་ཤེས་རབ་
མས་མཉེས་པའི་སྲས། མཚུར་སྟོན་ནི་མཐུས་མཉེས་པའི་སྲས། མི་ལ་ནི་དད་གུས་ཀྱིས་
མཉེས་པའི་སྲས་བཞིར་གྲགས་པ་ཡིན་ནོ། །གཞན་ཡང་སློབ་མ་ཡོན་ཏན་དང་ལྡན་པ་ནི་
བསམ་གྱིས་མི་ཁྱབ་སྟེ་བརྗོད་ཀྱིས་མི་ལང་ངོ༌། །
རང་བཞིན་མེད་པ་ཁ་སྦྱོར་བདེ་བ་ཆེ། །ཐུགས་རྗེ་ཆེན་པོ་འགག་མེད་ལོངས་སྤྱོད་
རྫོགས། །རྟག་ཏུ་རྒྱུན་མི་ཆད་མཛད་བཅོམ་ལྡན་འདས། །རྡོ་རྗེ་འཆང་ཆེན་རྗེ་བཙུན་བྷུ་ཏི་
ཞབས། །སྲིད་ཞི་ཀུན་གྱི་གཙུག་ན་གནས་པ་གང་། །དེ་རིང་བདག་ཉིད་དད་བརྒྱའི་མཚོ་
1
]



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
སྐྱེས་སུ། །རྣམ་གསལ་དྲན་པའི་ཉིན་བྱེད་ཟླ་བ་ལ། །སྒེག་སོགས་རྡོ་རྗེའི་གར་གྱི་རོལ་དུ་
གསོལ། །གང་གི་ཚུལ་བཟང་དཔག་ཡས་ནམ་མཁའི་མཐའི། །གནས་དོན་ཅི་ཕྱིར་སུ་ཡིས་
འགོད་ཕྱིར་སྨྲ། །གཞན་བཀོད་མོས་པའི་དབང་གིས་འདིར་བསྡུས་ཏེ། །གཙུག་ཏུ་བཀོད་
ཅིང་ཡང་ཡང་ཕྱག་འཚལ་ལོ། །ཟབ་ཡངས་བླ་མའི་རྣལ་ཐར་འདིར་བརྗོད་པས། །རྡོ་རྗེ་
འཆང་ཆེན་བླ་མའི་རྣལ་འབྱོར་ལ། །འགྲོ་བ་མ་ལུས་བླ་མ་བཞིན་བསྟེན་པས། །ཐམས་ཅད་
མཚུངས་མེད་བླ་མ་འགྲུབ་གྱུར་ཅིག །ཆོས་རྗེས་མངའ་བདག་ལོ་ཙཱ་བ་ཆེན་པོའི་རྣམ་པར་
ཐར་པ་གསང་བ་མཛོད་ཀྱི་ལྡེ་མིག་ཅེས་བྱ་བ། གནོད་མཛེས་མཁར་གྱི་སའི་ཆ་དགའ་ལྡན་
གྱི་རི་བོར། མཁའ་སྤྱོད་པ་དྲི་མེད་དཔལ་ཡེ་ཤེས་ཀྱིས་གུས་པས་བཀོད་པའོ། །མངྒ་ལཾ། ། །།
102



ར
ར
༄༅། །ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་
བྱིན་རླབས་ཀྱི་སྤྲིན་ཕུང་ཞེས་བྱ་བ་བཞུགས་སོ། །
གང་ཞིག་འགྲོ་ལ་ཕན་ཕྱིར་སྣ་ཚོགས་སྐུ་གསུང་ཐུགས་འཛིན་ཏེ། །ཆུ་ཡི་པདྨོ་རྣམས་
ལ་བཞིན་དུ་སྒྲིབ་པས་མ་གོས་པ། །ཁྱོད་ཚུལ་ནམ་མཁའི་ཁམས་ལས་རྒྱ་ཆེ་བརྗོད་པའི་
ལམ་ལས་འདས། །དེང་འདིར་ཅུང་ཟད་བརྗོད་པ་འདི་ནི་ཆ་ཡི་ཆ་ཤས་ཙམ། །
རྒྱལ་བ་མ་ལུས་པའི་ཁྱབ་བདག །རྡོ་རྗེ་ཐེག་པའི་གསང་བ་ལེགས་པར་གྲུབ་པ།
འཕགས་པའི་ཡུལ་གྱི་བདག་ཉིད་ཆེན་པོ་འཇམ་དཔལ་བཤེས་གཉེན་གྱི་རྣམ་འཕྲུལ། བྱང་
ཕྱོགས་ཁ་བ་ཅན་གྱི་ལྗོངས་ན་འགྲན་ཟླ་ཐམས་ཅད་དང་བྲལ་བ། རྗེ་བཙུན་མི་ལ་རས་པ་
ཆེན་པོ་དེ་ཉིད་སྐུ་འཁྲུངས་པའི་ཡུལ་ནི་མང་ཡུལ་གུང་ཐང་ཞེས་བྱ་བ་ཡིན་ཏེ། དེ་ཡང་དང་
པོ་ཡབ་མེས་ཀྱི་བྱུང་ཁུངས་ཡུལ་ལ་སྟོད་བྱང་གི་ཕྱོགས་ཀྱི་ཅུང་པ་སྤྱི་པ་ཞེས་བྱ་བ། དེ་ལས་
ཀྱང་གདུང་རུས་ནི་ཁྱུང་པོ། མེས་པོ་མདོ་སྟོན་སེང་གེ་ཞེས་བྱ་བའི་སྲས་རྡོ་རྗེ་སེང་གེ་ཞེས་
བྱ་བ་བྱུང་སྟེ། དེ་ཆོ་ལོ་ལ་ཤིན་ཏུ་དགའ་བས་ཡུལ་ཞིང་ནོར་ཁང་དང་བཅས་པ་ཐམས་ཅད་
ཆོ་ལོའི་ཕྱོགས་སུ་སོང་སྟེ། རང་ཡུལ་དུ་མ་ཆགས་ནས་ལ་སྟོད་གུང་ཐང་གི་ཕྱོགས། སྐྱ་སྔ་
རྩྭའི་ཀ་རོན་དུ་ཕེབས། མདོ་སྟོན་སེང་གེས་ཀློག་འདོན་དང་། ཆབ་གཏོར་དང་། ཀླུ་བརྒྱད་
དང༌། སེར་བསྲུངས་བྱས། དེས་རྙེད་པའི་ཟས་ནོར་ཅུང་ཟད་བྱུང་བ་རྣམས་རྡོ་རྗེ་སེང་གེས་
གུང་ཐང་དུ་ཚོང་བྱས་ཏེ། ཇི་ཞིག་ལྟར་ལ་ཕྱུག་པོར་གྱུར། རྡོ་རྗེ་སེང་གེ་ལ་སྲས་མི་ལ་ཤེས་
13



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
རབ་རྒྱལ་མཚན་ཞེས་བྱ་བ་བྱུང་། མི་ལ་ཤེས་རབ་རྒྱལ་མཚན་ལ་སྲས་མིང་སྲིང་གཉིས་
ཡོད་པའི་རྗེ་བཙུན་ཆེན་པོའི་མཚན་ཐོས་པ་དགའ་ཞེས་བྱ། སྲིང་མོ་ནི་པེ་ཏ་མགོན་སྐྱིད་
ཅེས་བྱ་སྟེ། རྗེ་བཙུན་དགུང་ལོ་བདུན་བཞེས་པའི་དུས་སུ་ཡབ་འདས་པའི་ཞལ་ཆེམས་ཨ་
ཁུ་གཡུང་རྒྱལ་དང་། ཨ་ནེ་བདུད་མོ་སྟག་འདྲེན་གྱིས་མགོ་བྱས་པའི་ཡུལ་མི་རྣམས་ལ་
བཞག་སྟེ། ངའི་ཤུལ་གྱི་དངོས་པོ་འདི་རྣམས་ཀྱི་ཆ་ཤས་ཙམ་ཞིག་ང་རང་གི་རྗེས་སུ་ཐོང་།
བུ་འདི་ན་སོ་མ་རྒྱས་ཀྱི་བར་དུ་ཨ་ཁུ་དང་ཨ་ནེས་དངོས་པོ་རྣམས་ཉ་ར་གྱིས་ལ། མ་གོད་
པར་ཁོ་རང་ལ་སྤྲོད་ཅེས་བྱ་བ་བྱུང་། །
དེར་ཡབ་ཀྱི་གཤེགས་རྫོངས་བྱས། དེ་ལྷག་ནོར་རྫས་བསམ་གྱིས་མི་ཁྱབ་པ་ཡོད་
པ་རྣམས་ཨ་ཁུ་དང་ཨ་ནེས་ཕྱེད་མར་བགོས། རྗེ་བཙུན་གྱི་ཞང་པོ་ལ་སོགས་པས་ལོ་རྒྱུས་
བྱས་ཀྱང་མ་ཉན་ཏེ། ཡུམ་ཉང་ཚ་དཀར་རྒྱན་རང་ནོར་ལ་དབང་བྱེད་ཐབས་མ་བྱུང་། ཨ་ཁུ་
དང་ཨ་ནེ་གཉིས་ན་རེ། ཁྱེད་མ་བུ་གསུམ་ལ་ངེད་ཀྱིས་གོས་གསར་པ་རེ་བྱེད་པ་ཡིན་ཟེར་
ནས། དབྱར་ཨ་ཁུའི་གཡོག་བཅོལ། དགུན་ཨ་ནེའི་གཡོག་བཅོལ། ལྟོ་ཁྱིའི་ལྟོ་འདྲ་བ་ལ།
ལས་བོང་བུའི་རྒྱབ་འདྲ་བ་བྱས་པས། རྐང་ལག་ཀྱང་སེར་ཀར་སོང་སྟེ་ཤིན་ཏུ་སྡུག་བསྔལ་
བར་བྱུང་།
དེའི་ཚེ་ཡབ་བཞུགས་དུས་རྗེ་བཙུན་ལ་ཆུང་གཉེན་དུ་བྱས་པའི་མཛེས་སེའི་ཕ་མ་
རྣམས་ཀྱིས་རྗེ་བཙུན་ལ་ན་བཟའ་དང་ཕྱགས་བུ་ཕུལ། ནོར་མེད་སྙམ་པའི་ཐུགས་དགོངས་
མི་དགོས་ཀྱི་ཞེས་ཐུགས་གསོས། ཅི་ཞིག་ལྟར་ལ་བླ་མ་རྗེ་བཙུན་ཡང་དགུང་ལོ་བཅོ་ལྔ་
བཞེས། ཡུམ་ཉང་ཚ་དཀར་རྒྱན་གྱིས་ཀྱང་ཞིང་སྐྱེད་པོ་སྟན་ཆུང་བྱ་བའི་ཐོག་ལ་ཡོ་བྱད་
བསྒྲུབས་ཏེ། ཨ་ཁུ་དང་ཨ་ནེས་གཙོ་བྱས་པའི་ཡུལ་མི་ཁྱིམ་མཚེས་ཉེ་དྲུང་དང་བཅས་པ་
བོས། བཟའ་བཏུང་དྲངས། ཡབ་ཀྱི་ཞལ་ཆེམས་ཀྱང་ཀློག །ཡུམ་གྱི་ལོ་རྒྱུས་བྱས་ཏེ། ཡབ་
1)4



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
ཀྱི་ཞལ་ཆེམས་བཞིན་བུ་ལ་ནོར་རྣམས་གཏད་དགོས་བྱས་པས་མ་ཉན་ཏེ། ཨ་ཁུ་དང་ཨ་
ནེ་གཉིས་ཁྲོས་ནས་ཡུམ་ལ་རྡོག་ལྕག་མང་དུ་རྒྱབ། རྗེ་བཙུན་ལྕམ་སྲིང་གོས་ཀྱི་ཐུ་བས་
བརྡུངས། ཕྱིན་ཅི་ལོག་གི་ཚིག་ངན་མང་དུ་སྨྲས། ཁང་པ་ཡང་འཕྲོགས། ཁྱེད་མ་སྨད་
རྣམས་མང་ན་དམག་བགྱིས། ཉུང་ན་མཐུ་གྱིས་ཟེར་ཏེ་སོང་། །
དེ་ནས་ཡུམ་གྱིས་རྩའི་མི་ཐོད་གད་པ་ཅན་དུ་སློབ་དཔོན་གཅིག་ལ་རྗེ་བཙུན་སློབ་
གཉེར་བྱེད་དུ་བཏང་། དེ་ཙ་ན་ལེགས་སེས་ཀྱང་རྒྱགས་དང་ཆུ་རྡོར་བསྐྱལ། དུས་ལན་
གཅིག་གི་ཚེ་ཡུལ་དུ་ཆང་སྟོན་ཆེན་པོ་བྱུང་། རྗེ་བཙུན་དཔོན་སློབ་ཀྱིས་ཀྱང་བྱོན། གཞན་
ཆང་འདྲེན་ཀྱང་མང་དུ་བྱུང་སྟེ། སྲང་ཁ་ན་ཡར་གླུ་ལེན་ཅིང་བྱོན་པས། ཡུམ་གྱིས་གསན་ཏེ་
མདུན་དུ་བྱོན་ནས་ངེད་རང་མ་སྨད་ཀྱི་འདུག་ཚུལ་འདི་ལ་ང་ནི་ངུ་བྲོ། ཁྱོད་གླུ་ལེན་པ་ཡིན་
ནམ་ཞེས་མང་དུ་བཤུམས། དེར་རྗེ་བཙུན་གྱིས་ཡུམ་ལ་མ་ངུ་དང་། ངས་ཁྱོད་རང་གང་
འདོད་པ་བྱ་ཡིས་གསུངས་པས། དེར་ཡུམ་ན་རེ། འོ་ན་ཁྱོད་མཐུ་གཏད་སེར་གསུམ་ལ་
མཁས་པ་ཞིག་གྱིས་ལ། ཡུལ་མི་ཁྱིམ་མཛེས་འདི་རྣམས་རྩད་ནས་ཆོད་པ་ཞིག་བྱེད་དགོས་
ཟེར་ཏེ། འོ་ན་ང་འགྲོ་བའི་ཚིས་བགྱིས་ཤིག་གསུངས་ཏེ། དེར་ཡུམ་གྱིས་ཞིང་སྐྱེད་པོ་སྟན་
ཆུང་གི་ཕྱེད་བཙོངས་པའི་རིན་ལ་གཡུ་སྐར་ཆེན་འོད་འཕྲོ་དང་། རྟ་ཁམ་པ་རྟེལ་ལ་གྲགས་
དང་། ཚོས་ལྟང་བཞི་རྣམས་བྱུང་།
དེར་རྒྱགས་ཀྱི་གྲབས་ཟིན་ཀྱང་གྲོགས་པོ་ཟླ་བོ་མེད་པས། གུང་ཐང་གི་རྒྱན་ལྷུན་
གྲུབ་མགྲོན་ཁང་བྱ་བ། ཀ་བ་བརྒྱ་དང་བརྒྱད་ཅུས་བཏེགས་པ་ཞིག་ཡོད་པ་དེར་ཞག་
འགའ་བཞུགས་པས། སློབ་དཔོན་དོལ་པོ་རས་པ་ཡིན་ཟེར་བའི་དཔོན་སློབ་འགའ་བྱུང་།
དེ་རྣམས་ལ་ཡུམ་གྱིས་བསྙེན་བཀུར་བྱས། གཡུ་དེ་བྱིན་ནས། ངེད་ཀྱི་བུ་འདི་ལ་སྙིང་མེད་
པས། ཁྱེད་གྲོགས་པོ་རྣམས་ཀྱིས་ཡང་ཡང་བསྐུལ་མ་གྱིས་ལ། མཐུ་ཤིན་ཏུ་མཁས་པ་ཞིག་
195



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
སློབས་ལ་ཐོང་ཞིག་ཅེས་ཁ་ཏ་བྱས། རྗེ་བཙུན་ཡང་ལོགས་ཤིག་ཏུ་གདན་དྲངས་ནས། བུ་
ཁྱོད་ཀྱིས་ངེས་པར་ཡུལ་འདིར་རྟགས་ཐོན་པ་ཞིག་གྱིས། ཁོང་གཅེས་ཕྲུག་གི་མཐུ་དང་འོ་
ཅག་མི་འདྲ། ངེད་རང་མ་སྨད་ཀྱི་སྡོད་འཁོས་འདི་ལ་སོམས་ལ་སྙིང་རུས་བསྐྱེད། རྒྱགས་
ད་དུང་བཙལ་ལ་བསྐུར་གྱིས། ཁྱོད་མཐུ་མེད་པར་ལོག་བྱུང་ན་ང་ལྕེབས་ཏེ་འཆིའོ་ཞེས་
ཟེར། །
དེར་རྗེ་བཙུན་གྱིས་བྱོན་ཏེ་རོང་གཡག་སྡེ་བསྒྲལ་ནས་སྙེ་མོ་བྱ་བར་སླེབས། དེར་རྟ་
དང་བུར་ཚོས་བཙོངས་པས་རིན་ཐམས་ཅད་གསེར་དུ་བྱུང་བ་བསྣམས་ཏེ། ཐོན་ལུག་ར་ཁ་
ན་མར་བྱོན། དབུས་ནས་ཡོང་པའི་འགྲུལ་པ་མང་པོ་དང་འཕྲད། མཐུ་གཏད་སེར་གསུམ་
ལ་སུ་མཁས་དྲིས་པས། ཡར་ཀླུངས་སྐྱུར་པོ་གྲོང་ན་བླ་མ་གཡུང་སྟོན་ཁྲོ་རྒྱལ་བྱ་བ་ཡོད།
སྙན་པའང་ཁོང་ཆེ། མཐུ་ཡང་ཁོང་མཁས་ཟེར་ཏེ། དེར་བྱོན་གྲོགས་པོ་རྣམས་ཀྱིས་ཕྱག་
རྟེན་ཅུང་ཟད་རེ་ལས་མ་བཏང་། རྗེ་བཙུན་གྱིས་གསེར་ཐམས་ཅད་ཕུལ། བདག་ལུས་ངག་
ཡིད་གསུམ་འབུལ་བ་ལགས། ཞུས་པས། བླ་མའི་ཞལ་ནས། ངའི་མཐུ་འདི་ལ་སྟོད་མངའ་
རིས་ཀྱི་ས་ཆ་ནས་གསེར་སྲང་བརྒྱ་འབུལ་དང་སྟོང་འབུལ་བྱེད་པ་བྱུང་། དེ་ལ་སོགས་པ་
འབུལ་བ་བྱེད་པ་མང་དུ་བྱུང་ཡང་། ལུས་ངག་ཡིད་གསུམ་འབུལ་ཟེར་བ་ཁྱོད་ལས་མ་བྱུང་
གསུངས། རྗེ་བཙུན་གྱིས་གསུངས་པ། བདག་ལ་གྲོང་མི་ཁྱིམ་མཚེས་སྐྱིད་དུ་འཕངས་པ་
འགའ་བདོག་པས་མཐུ་ཤིན་ཏུ་མཁས་པ་ཞིག་ཐུགས་ལ་འདོགས་པར་ཞུ་གསུངས་པས།
ཁྱོད་ཀྱི་གཏམ་དེ་ལ་བརྟག་པ་ཞིག་བྱ་དགོས་གསུངས་ཏེ། ཁོང་ཐམས་ཅད་ལ་མཐུ་ཡང་
དག་པ་ནི་མ་གནང་། གདམས་པ་སྣ་རེ་ཙམ་བྱིན་སྒྲུབ་པ་བྱས་ལོ་གཅིག་སོང་བ་དང་།
གྲོགས་པོ་རྣམས་འགྲོ་བ་ལ་བླ་མས་གོས་རེ་བརྫངས། གཏང་རག་གི་མཆོད་པ་བྱས། བླ་
མའི་ཞལ་ནས། ཐོས་པ་དགའ་མི་འགྲོའམ་གསུངས་པ་ལ། བདག་འགྲོ་བ་ལ་མཐུ་མ་
106



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
ལོབས་ཞེས་གསུངས་ཏེ། རྗེ་བཙུན་གྱིས་ཀྱང་བླ་མས་གནང་བའི་ན་བཟའ་དེ་གསོལ་ཏེ།
གྲོགས་པོ་རྣམས་ལ་གྲོ་ལམ་ཞིག་ཏུ་སྐྱེལ་ཐུང་མཛད། ཚུར་ལོག་སྟེ་བྱོན་པའི་ལམ་ཁར་རྟ་
སྦངས་བོང་སྦངས་གླང་གི་ལྕི་བ་སོགས་ཐུ་བ་གང་རྙེད་པ་བླ་མའི་གསོལ་ཞིང་ཞིག་གི་སྟེང་
བླུགས་པ་བླ་མས་ཁང་ཐོག་ནས་གཟིགས། ང་ལ་སློབ་མ་མང་དུ་བྱུང་ཡང་འདི་ལས་ཤ་ཚ་
བ་མ་བྱུང་། དང་པོ་བྱུང་ཙ་ན་ཡང་ལུས་ངག་ཡིད་གསུམ་འབུལ་ཟེར། ཡུལ་མི་ཁྱིམ་མཚེས་
སྐྱིད་དུ་འཕངས་པའང་ཡོད་ཟེར། དེ་རྣམས་བདེན་ན་མཐུ་མ་བྱིན་པས་ཀྱང་མི་རུང་
གསུངས་པ་འཁོར་རྣམས་ཀྱིས་ཐོས། དེ་རྣམས་ཀྱིས་རྗེ་བཙུན་ལ་སྨྲས། རྗེ་བཙུན་གྱིས་བླ་
མ་རང་གིས་གནང་བའི་གོས་དེ་ཕྱག་རྟེན་དུ་ཕུལ་ནས། བདག་གི་ཟླ་བོ་དེ་རྣམས་གཅེས་
ཕྲུག་རྩེད་མོའི་ཞོར་ལ་མཐུ་སློབ་པ་ཡིན་པར་གདའ། བདག་མཐུ་མ་ལོབས་ཤིང་ཡུལ་དུ་
རྟགས་ཤིག་མ་ཐོན་ན་མ་རྒན་མོ་དེ་ལྕེབས་ནས་འཆི་བར་བདོག་ལགས་གསུངས་པས། བུ་
ཁྱོད་ཀྱི་གཏམ་བདེན་རྫུན་ལྟར་བཏང་གིས། ཁྱོད་རང་བྲིས་སློབས་ཤིག་གསུངས་ནས། རྗེ་
བཙུན་གྱིས་བྲིས་སྦྱངས།
བླ་མའི་འབངས་པོ་སྟོབས་ཅན་ཞིག་བལྟར་བཏང་བས་འཁོར་ཏེ། བདེན་པར་
མཁྱེན་ནས་རྗེ་བཙུན་ལ་གསུངས་པ། ངའི་མཐུ་དྲག་སྔགས་གཟའ་གདོང་དམར་ནག་ཧཱུྃ་ཤི་
ཕཊ་འགྱེལ་བྱ་བ་ཞིག་ཡོད་པ་དེ། གཙང་གི་ཕྱོགས་རོང་ཡུལ་སྣུབས་ཀྱི་ཁུ་ལུང་ན། ལྷ་རྗེ་
སྣུབས་ཆུང་བྱ་བ་ཞིག་ཡོད་དེ་ཁོ་ལ་བྱིན། ཁོའི་སེར་བ་གཅིག་ཁྲིད་དུ་ཕེབས་པ་ཞིག་འདུག་
པ་དེ་ང་ལ་བྱིན། ངེད་གཉིས་རྩིགས(གཙིགས་)བཟུང་ཡོད་པས་ད་ཁོའི་སར་མཐུ་སློབ་ཏུ་
སོང་གསུངས་ནས། བླ་མའི་སྲས་དར་མ་དབང་ཕྱུག་བྱ་བ་གྲོགས་སུ་བཏང་། སྣམ་བུ་ཐེར་
མ་ཕྲུག་འདྲེས་པ་བོང་ཁལ་གཅིག་བསྐུར་ཏེ། བླ་མ་སྣུབས་ཆུང་གི་རྩར་བྱོན། སྣམ་བུ་
བུབས་རེའི་ཕྱག་རྟེན་ཕུལ། མཐུ་དགོས་པའི་རྒྱུ་མཚན་ཞུས་པས། ངའི་གྲོགས་པོ་དེ་ཕྱི་
17



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར། །
ཐག་རིང་གསུངས་ནས་མཉེས། རི་སྣ་མ་གིར་སྒྲུབ་ཁང་རྩིགས་ཤིག་གསུངས་ཏེ། སྒྲུབ་ཁང་
བྱས་མན་ངག་ཞུས་ཏེ་བསྒྲུབས་པས། ཞག་བདུན་སོང་བ་ན་བླ་མའི་ཞལ་ནས། སྔར་ཡང་
ཞག་བདུན་གྱིས་ཆོག་གིན་ཡོད། ད་ལན་ཀྱང་ཆོག་མཆི་གསུངས། རྗེ་བཙུན་གྱིས་ཐག་རིང་
གི་མཐུ་འགྱངས་པས། ད་དུང་ཞག་བདུན་བསྲིང་བར་ཞུ་གསུངས་པས། འོ་ནའང་སྲིངས་
ཤིག་གསུངས། ཞག་བདུན་འགྲོ་བའི་ནུབ་མོ་བླ་མ་བྱོན་ནས། དོ་ནུབ་དཀྱིལ་འཁོར་གྱི་
དབུས་སུ་རྟགས་ཡོང་བར་ཡོད་དོ་གསུངས། དེ་ནུབ་དཀྱིལ་འཁོར་གྱི་དབུས་སུ་མི་མགོ་
སུམ་ཅུ་སོ་ལྔ་དོན་སྙིང་དང་བཅས་པ་བསྐྱལ། སྲུང་མ་ན་རེ། ངེད་ཁས་སང་ནས་བསྐུལ་བ་
འདི་དགོས་པ་མིན་ནམ་ཟེར། ནངས་པར་བླ་མ་བྱོན་ནས་མདང་རྟགས་བྱུང་ངམ་གསུངས།
བྱུང་ལུགས་རྣམས་ཞུས་ཏེ། བླ་མའི་ཞལ་ནས། ད་བསྒྲལ་རྒྱུ་གཉིས་འདུག་པ་དེ་བཞག་
གམ་བསྒྲལ་གསུངས། གཉིས་པོ་དེ་སྙིང་ཚིམ་བདར་བ་ལ་འཇོག་པར་ཞུ་ཞུས་ཏེ། །
དེའི་ཚེ་རྗེ་བཙུན་གྱི་འཁྲུངས་ཡུལ་དུ་ཆང་ས་ཞིག་གི་སར་མི་སུམ་ཅུ་སོ་ལྔ་ཐིབས་
འོག་ཏུ་ཤི །ལུང་པ་ཐམས་ཅད་དུ་ཆོང་དུ་ཁེངས། ཡུལ་མི་ཐམས་ཅད་ཀྱི་གྲོས་བྱས་ཏེ་རྗེ་
བཙུན་བཀྲོང་དུ་གཏོང་བར་འཆམ། ཡུམ་གྱིས་ཀྱང་བང་ཆེན་དུ་འོས་པའི་རྣལ་འབྱོར་པ་
ལྡོམ་བུ་བ་ཞིག་བཙལ། བཟའ་བཏུང་བྱིན། དེའི་བེམ་པོ་ལ་ལྷན་པ་མདའ་གང་བ་ཞིག་
རྒྱབ། དེའི་ནང་དུ་རྣལ་འབྱོར་པ་དེ་ལ་རྒྱུས་མེད་པའི་གསེར་སྲང་བདུན་སྦས། རྒྱས་བཏབ་
པའི་ཡི་གེ་གཅིག་ཀྱང་བསྐུར། རྔན་པ་བྱིན་ཏེ་བཏང་། རྣལ་འབྱོར་པ་དེས་ཀྱང་རྗེ་བཙུན་
འདྲི་ཞིང་ཕྱིན་ཏེ། སྣུབས་ཁུ་ལུང་དུ་མཇལ། ཡི་གེ་ཕུལ་བས་དོ་ནུབ་བཞུགས་ཤིག་
གསུངས། བླ་མའི་རྩར་ཡི་གེ་ཁྱེར་ཏེ་གཟིགས་པས། མ་རྒན་མོ་ལ་བུ་སྐྱེས། ཡབ་མི་ལ་
ཤེར་རྒྱལ་གྱི་རབས་ཟིན་ནས། མི་སུམ་ཅུ་སོ་ལྔ་ཤི །ཁྱོད་སོང་བའི་རྗེས་ལ་ཡུལ་མི་འདི་
རྣམས་ཀྱིས་བྱམས་པོ་མ་བྱས་པའི་སྟེང་དུ། ཁྱོད་གསོད་མཁན་གཏོང་བའི་གྲོས་བྱེད་པས་
108



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
དོགས་ཟོན་ཡང་གྱིས། ད་ཡུལ་འདིར་སེར་བ་གྱང་རིམ་གསུམ་ཡོད་ཟེར་བ་ཞིག་ཕོབ་དང་།
དེ་ནས་མ་རྒན་མོའི་བསམ་པ་མཐར་ཕྱིན། རྒྱགས་ཆད་ན་ཁ་བྱང་དུ་བལྟས་པའི་སྤྲིན་ནག་
པོའི་འོག་སྐར་མ་སྨིན་བདུན་ཤར་བའི་ས་ན་ངེད་རང་གི་གཉེན་ཚན་ཡོད་པས་དེར་ཕྱིན་ན་
རྒྱགས་ཡོང་བ་ཡོད་ཅེས་བྱ་བ་འདུག་པས། དཔོན་སློབ་གཉིས་པོས་གོ་རྟོགས་མ་རྙེད་ནས།
ད་རྒྱགས་ཆད་པ་ལ་མཁོ་བ་ཞིག་ཡོད་པ་འདུག་པ་ལ་སྙམ་དུ་དགོངས་ནས། གཞན་མང་པོ་
ལ་བསྟན་ཀྱང་གོ་རྟོགས་མ་རྙེད། བླ་མའི་ཞལ་ནས་བྱང་ན་གཉེན་ཚན་ཡོད་དེ་གསུངས།
སྔར་ཡོད་ཟེར་བ་ནི་མ་ཐོས་ཞུས། །
དེར་བླ་མའི་ཇོ་མོ་དེ་ན་རེ་རྣལ་འབྱོར་པ་དེ་བོས་ཤིག་ཟེར། དེ་ལྟར་བྱས་པ་ལ་མདུན་
དུ་མེ་བཏང་ཆང་བཟང་པོ་བླུད་ནས། ཇོ་མོས་རྣལ་འབྱོར་པའི་རྒྱབ་ནས་བེམ་པོ་བླངས་ཏེ།
གོས་འདི་འདྲ་བ་གོན་པའི་མི་ལ་སྐྱིད་ཡོང་བ་ཡིན་ཞེས་ཟེར་ཞིང་གོན་ནས་ཐོག་ཁར་སོང་།
ལྷན་པ་ནག་པོ་དེའི་འོག་ནས་གསེར་རྣམས་བཏོན། བླ་མའི་ཞལ་ནས་ཐོས་པ་དགའ་འདིར་
ཤོག་དང་གསུངས། གསེར་སྲང་བདུན་པོ་གཏད་ནས། ཁ་བྱང་དུ་བལྟ་བ་རྣལ་འབྱོར་པ་ལ་
ཟེར་བར་གདའ་བ། སྤྲིན་ནག་པོ་ལྷན་པ་ལ་ཟེར་བར་གདའ་བ། སྐར་མ་སྨིན་བདུན་
གསེར་ལ་ཟེར་བར་གདའ་བ། ཁྱོད་ལ་མ་གྲུང་མོ་ཞིག་ཡོད་པར་གདའ། བུད་མེད་བློ་རྣོ་
ཟེར་བ་ཡང་བདེན་པར་འདུག །ངེད་རང་གཉིས་ཀྱིས་མ་ཤེས་པ་ཇོ་མོས་ཤེས་ཏེ་བྱུང་
གསུངས། གསེར་སྲང་གང་བླ་མ་ལ་ཕུལ། ཇོ་མོ་དང་རྣལ་འབྱོར་པ་གཉིས་ལ་གསེར་སྲང་
ཕྱེད་ཕྱེད་བྱིན་པས་རྣལ་འབྱོར་པ་དེ་དགའ་ནས་སོང་། །
དེར་རྗེ་བཙུན་ཆེན་པོས་བླ་མ་ལ། ད་བདག་མའི་བསམ་པ་སྒྲུབ་པའི་ཕྱིར་སེར་བའི་
གདམས་ངག་ཐུགས་ལ་འདོགས་པར་ཞུ་གསུངས་པས། དེ་གཡུང་སྟོན་ཁྲོ་རྒྱལ་ལ་ཞུས་
ཤིག་ཟེར་ནས་བྱོན་ཏེ། གཡུང་སྟོན་གྱི་ཞལ་ནས་མཐུ་གོ་ཆོད་པ་བྱུང་ངམ་གསུངས། མི་
109



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
སུམ་ཅུ་སོ་ལྔ་བསད་ལགས་ཏེ། བདག་གི་མ་དེ་ད་དུང་སེམས་མ་ཚིམ་པས་སེར་བ་ཕོབ་བྱ་
བའི་ཡི་གེ་བྱུང་གསུངས་པས། བླ་མའི་ཞལ་ནས། འོ་ན་སེར་བའི་མན་ངག་བྱའོ་ཞེས་སྒྲུབ་
ཁང་རྙིང་པ་ཞིག་ཏུ་ཞག་བཅུ་བཞི་བསྒྲུབས་པས། ཐུན་རྫས་ལ་དངོས་སུ་འབྲུག་ལྡིར་བ་
དང་། གློག་འཁྱུག་པ་བྱུང་། བླ་མ་ན་རེ། ད་ཁྱོད་ཀྱི་ཡུལ་ན་ལོ་ཐོག་མཐོ་དམན་ཇི་ཙམ་ཡོད་
གསུངས། ད་ཙམ་སྙེ་མ་ཐལ་ཐོལ་ཡོད་མཆི་གསུངས་པས། འོ་ན་འགྲོ་རན་གདའ་གསུང་སྟེ།
རྗེ་བཙུན་གྱི་རོགས་ལ་འབངས་པོ་སྟོབས་ཅན་དེ་བཏང་ནས། གཉིས་པོ་རྣལ་འབྱོར་པར་
བརྫུས་ཏེ་ཕྱིན། རྗེ་བཙུན་གྱི་འཁྲུངས་ཡུལ་དུ་བཙས་མ་རྔ་རན་པ་དང་ཐུག །དེར་ཐུན་
གསོས་སྔགས་བཟླས་ནས་འབེབས་པར་བཞེད་པ་ལ་ནམ་མཁའ་ལ་སྤྲིན་བྱིའུ་ཙམ་ཡང་
མེད་པར་གྱུར། རྗེ་བཙུན་གྱིས་དམ་ཅན་སྲུང་མ་རྣམས་ལ་བོས། བེམ་པོ་བརྡབས། མང་དུ་
བཤུམས་པས། དེའི་མོད་ལ་སྤྲིན་བསམ་གྱིས་མི་ཁྱབ་པ་འཁྲིགས། མི་གཅིག་ཟན་ཟའི་
རིང་ཙམ་ལ། སེར་བ་གྱང་རིམ་གསུམ་ཡོད་དམ་ཟེར་བ་ཞིག་བབ། འབྲུ་ནི་མིག་གིས་ཀྱང་
མི་མཐོང་། ལུང་པ་ཐམས་ཅད་དུ་གཅོང་དུ་སོང་། །
དེའི་རྗེས་ལ་ཆར་དྲག་པོ་ཞིག་བྱུང་སྟེ། རྗེ་བཙུན་དཔོན་གཡོག་གཉིས་ཀྱིས་བྲག་
སྐྱིབས་ཤིག་ཏུ་མེ་བཏང་ནས་བཞུགས་པ་ཡུལ་གྱི་རི་དྭགས་པས་མཐོང་། ཁོང་ཚོ་གླེང་སླང་
བྱས་ཏེ། ད་ལོའི་ལོ་ལེགས་འདི་ལ་འབྲུ་མིག་གིས་མི་མཐོང་བ་བྱས། ན་ནིང་མི་དེ་ཙམ་
བསད། ད་དེ་ཐམས་ཅད་ཐོས་པ་དགའ་གཅིག་པུའི་མཐུ་ཡིན་ཟེར་ཞིང་གླེང་། དེའི་ཚེ་རྒན་
པ་ཞིག་ན་རེ། བྲག་ཕུག་ཡ་ཀིའི་ནང་ན་དུ་བ་ཞིག་འདུག །འདི་ན་ཐོས་པ་དགའ་ཡོད་ངེས་
ཁྱེད་རང་རྣམས་ཡིབ་ལ་སྡོད་ཅིག །ངས་གྲོང་ནས་མི་རྣམས་བོས་ནས་ཡོང་ངོ་ཟེར་ནས་
སོང་སྟེ། ཡུལ་མི་རྣམས་མཚོན་ཐོགས། གོ་གྱོན། ཚིག་ངན་མང་པོ་སྨྲ་ཞིང་རྗེ་བཙུན་དཔོན་
གཡོག་བསྐོར་ཏེ་བྱུང་། འབངས་པོ་སྟོབས་ཅན་ན་རེ། ངས་ཁྱེད་ཡིན་པ་ལྟར་བྱས་ལ་ཁོང་
1 19



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
རྣམས་ཀྱི་དཀྱིལ་དུ་འགྲོ་ཡིས། ཁྱེད་རང་དལ་གྱིས་བྲོས་ཤིག་ཟེར་ཏེ། དིང་རི་གླང་འཁོར་
གྱི་མགྲོན་ཁང་དུ་ཞག་ལྔ་ན་འཕྲད་པའི་དུས་བྱས། ཡུལ་མིའི་དམག་གིས་ཉེ་མོར་སླེབས་པ་
དང་གྲི་བཏོན་ཏེ་དམག་གི་དཀྱིལ་གཤགས་ནས་ཕྱིན། སུས་ཀྱང་རྒོལ་ནུས་པ་མ་བྱུང༌།
ངས་ན་ནིང་མི་སུམ་ཅུ་སོ་ལྔ་བསད་པ་དེ་ཕན་པ་མིན་ནམ། ད་ལོའི་སེར་བ་དེ་ཡང་ཁྱེད་
རྣམས་ལ་ཤིན་ཏུ་མཁོ་བ་མིན་ནམ། ད་དུང་ལུང་པའི་ཕུར་གཏད་འཛུད། མདའ་རུ་སེལ་
འཇུག །ཡུལ་འདིར་སྡོད་མཁན་གྱི་མི་མེད་པ་ཞིག་བྱེད། ང་ངོ་མ་ཤེས་ན་མི་ལ་ཐོས་པ་
དགའ་བྱ་བ་ཡིན། ཞེས་རྔན་མང་པོ་བགྲང་ཞིང་ཕྱིན་པས། ཡུལ་མི་རྣམས་ཀྱང་ཁོ་འདེད་པ་
སྐད་ནི་བྱེད། ཉེ་བར་བཏུད་ནི་མ་ཕོད། ཅི་ཞིག་ལྟར་ན་ཐང་ཆད་དེ་ངས་མ་ལན་ཁྱོད་ཀྱིས་
ལན་ཟེར་ཞིང་ལོག་གོ ། །
ཁོང་རྣམས་དེ་ལྟར་བྱེད་པའི་བར་ལ་རྗེ་བཙུན་དལ་གྱིས་གཤེགས་པས་ཆོག་པ་བྱུང་སྟེ།
འབངས་པོས་སྔོན་ལ་གླང་འཁོར་དུ་སླེབས། རྗེས་སུ་རྗེ་བཙུན་གྱིས་ཀྱང་ཕེབས་ཏེ།
འབངས་པོ་ན་རེ། ཁྱེད་དེ་ཙམ་འགོར་བ་ཅི་ཡིན་ཟེར། རྗེ་བཙུན་གྱི་ཞལ་ནས། ལམ་ཁར་
ཁྱི་ཞིག་གིས་རྨུགས་པས་རྐང་པ་ཅུང་མ་བདེ་བ་ཡིན་གསུངས། དེ་ནས་གཉིས་པོ་འགྲོགས་
ཏེ་བླ་མའི་དྲུང་དུ་ཕྱིན། བླ་མའི་ཞལ་ནས། ཁྱོད་ལ་ཁ་རྗེ་ཆེན་པོ་བྱུང་ཨང་གསུངས། སྔོན་
ལ་མི་སོང་བ་ནི་མེད། སུ་ལ་གསན་ཞུས་པས། ངའི་དམ་ཅན་སྲུང་མ་རྣམས་ཚེས་བཅོ་ལྔའི་
ཟླ་བ་ཙམ་གྱི་ངོ་ཕྱར་ནས་བྱུང་། ངས་གཏང་རག་ཀྱང་བཏང་། ད་བློ་བདེའམ་གསུངས། །
སྤྱིར་དུ་རྗེ་བཙུན་ཆེན་པོ་བྱིས་པའི་དུས་ནས་ཆོས་ཁོ་ན་བྱ་བར་དགོངས་ཀྱང་། ཉེ་དུ་
འབྲེལ་བ་རྣམས་ཀྱི་བྱེད་པ་དང་། གཙོ་བོར་ཡུམ་གྱིས་བཅིངས་ཏེ་ཆོས་སྒྲུབ་པའི་སྐབས་མ་
བྱུང་། མའི་འདོད་པ་བསྒྲུབས་ནས་ཀྱང་བླ་མའི་ཞབས་ཏོག་མཛད་དགོས་པར་བྱུང་སྟེ། གློ་
བུར་དུ་ཆོས་ལ་འགྲོ་བའི་ཞུ་བ་བྱེད་ཀྱང་མ་ནུས་པར་ཡོད་པ་ལ། ལན་གཅིག་གི་ཚེ་བླ་མ་ལ་
111



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཤིན་ཏུ་མོས་པའི་ཡོན་བདག་ཕྱུག་པོ་ཞིག་ནད་ཀྱིས་བཏབ་སྟེ། བླ་མ་དེའི་སྔས་སྲུང་ལ་བྱོན།
ཞག་འགའ་ན་རང་གི་གནས་སུ་ཕེབས་ཏེ། འདུས་བྱས་སྤྱིའི་མཚན་ཉིད་མི་རྟག །ཁོ་བོའི་
ཡོན་བདག་དེ་ཡང་ཤི །ལར་མི་རྒན་ངས་ཀྱང་མཐུ་སེར་མང་དུ་བཏང་། དེའི་རྣམ་སྨིན་ཡང་
རང་གི་སྟེང་དུ་འོང་། ད་ང་ཆོས་ཤིག་བྱ་བར་འདོད། བུ་ཁྱོད་ཀྱིས་སློབ་མ་འདི་རྣམས་ཀྱི་
སྐྱོང་རན་གྱིས། ཡང་ན་ཁྱོད་རང་ཆོས་གྱིས། ངས་རྒྱགས་སྦྱིན་གྱི། ང་ཡང་ཐར་པའི་ལམ་སྣ་
ཟིན་པ་ཞིག་གྱིས་གསུངས། དེར་རྗེ་བཙུན་ཆེན་པོ་ཐུགས་དགོངས་གྲུབ་པས་དགའ་བ་ཚད་
མེད་པ་སྐྱེས། བདག་ཀྱང་ཆོས་བྱེད་པར་ཞུ་ལགས་ཞུས་པས། འོ་ན་ཉང་སྟོད་ཀྱི་བླ་མ་རོང་
སྟོན་ལྷ་དགའ་བྱ་བ་དམ་ཆོས་རྫོགས་པ་ཆེན་པོ་འཆད་པའི་གྲུབ་ཐོབ་ཅིག་བཞུགས། དེར་
སོང་ཅིག་ཅེས་ཐེར་ཕྲུག་འདྲེས་མ་བོང་ཁལ་གཅིག་བརྫངས་པ་བསྣམས་ཏེ་བྱོན། བླ་མ་
དང་མཇལ། སྣམ་བུ་རྣམས་ཕུལ་ཏེ། བདག་ཉི་མ་ལ་སྟོད་ཀྱི་ཕྱོགས་ནས་འོངས་པའི་སྡིག་
ཅན་ཞིག་ལགས། ཆོས་ཤིག་ཐུགས་ལ་འདོགས་པར་ཞུ་གསུངས་པས། བླ་མའི་ཞལ་ནས་
ངའི་ཆོས་རྫོགས་པ་ཆེན་པོ་འདི་ནངས་རྟོགས་ན་ནངས་སངས་རྒྱས། ནུབ་རྟོགས་ན་ནུབ་
སངས་རྒྱས། དབང་པོ་ཡང་རབ་སྐལ་ལྡན་གྱི་ཆོས་སྒོམ་མི་དགོས་ཏེ། ཐོས་གྲོལ་དུ་འགྲོ་བ་
ཡིན་ཟེར། དེར་རྗེ་བཙུན་གྱི་དགོངས་པ་ལ། མཐུ་དང་སེར་བ་ལ་ཡང་ཞག་མང་རབ་སྒྲུབ་
དགོས་པར་འདུག་པ་ལ་ཆོས་སམ་དེ། དེ་བས་ཀྱང་སླ་བ་ཞིག་ཡོད་པར་འདུག །སྒོམ་མི་
དགོས་པ་འདི་དང་འཕྲད་ལུགས་ཀྱིས་བདག་ཀྱང་སྐལ་ལྡན་ཞིག་ཡིན་ཏེ་འོང་དགོངས་
ནས། ཉམས་ལེན་ནི་མ་མཛད་གཟིམས་ཀྱིན་བཞུགས།
དེར་ལན་གཅིག་བླ་མ་ན་རེ། ངའི་ཆོས་འདི་ཡང་ཁ་ཕོ་ནི་ཆེ་སྟེ། ཉམས་ལེན་གྱི་ཁྱེར་
སོ་ཞན་པ་ལས་མེད། ཉི་མ་ལྷོ་བྲག་གི་ཕྱོགས་ན། རྗེ་བཙུན་མར་སྟོན་ཆོས་ཀྱི་བློ་གྲོས་ཞེས་
བྱ་བ། རྒྱ་གར་གྱི་བླ་མ་ནཱ་རོ་དང་མེ་ཏྲིའི་སློབ་མ་རྩ་རླུང་ཐིག་ལེའི་མན་ངག་གིས་སངས་
1 12



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
རྒྱས་ལག་བཅངས་སུ་ངོ་སྤྲོད་པ། ཐབས་ལུས་ལ་བསྒྲིགས་པས་སེམས་སངས་རྒྱ་བ། རྒྱུད་
སྡེ་ཐམས་ཅད་ཀྱི་སྙིང་པོ་ནཱ་རོ་ཆོས་དྲུག་ཅེས་བྱ་བ་སྟོན་པ་ཞིག་བཞུགས་ཡོད་པར་འདུག །
ངེད་རང་ཕ་སྤྱད་ཀྱང་དེར་འགྲོ་གསུངས། དེར་རྗེ་བཙུན་གྱི་ཆོས་རྗེ་ལོ་ཙཱ་བ་ཆེན་པོའི་
མཚན་གསན་པ་ཙམ་གྱིས་མོས་གུས་ཐུན་མོང་མ་ཡིན་པ་སྐྱེས། སྤྱན་ཆབ་མང་པོ་བྱུང་།
བདག་བླ་མ་དེའི་དྲུང་དུ་ནམ་སླེབ་བམ་སྙམ་དུ་གདུང་བས་བཟོད་ཐབས་མེད་པར་གྱུར་ཏེ།
རྫོགས་ཆེན་སྟོན་པའི་བླ་མ་དེ་ལ་མྱུར་དུ་འབྱོན་པར་བསྐུལ་ནས། དཔོན་སློབ་གཉིས་ཀྱི་
བྱོན་ནོ། །
དེར་སློབ་དཔོན་ལམ་དུ་བསྙུང་སྟེ། དེར་སློབ་དཔོན་ན་རེ། མཁའ་འགྲོ་མ་དགའམ།
ལས་འཕྲོ་མེད་དམ། བདག་མི་ཐོན་པར་འདུག །ཁྱོད་རང་སོང་ལ་ཆོས་ཞུས་ཤིག་གསུངས།
རྗེ་བཙུན་གྱིས་ལྷོ་བྲག་གི་མདར་ཕེབས་ཙ་ན། བླ་མ་མར་པ་ལོ་ཙཱ་བྱ་བ་གང་ན་བཞུགས་
ཞེས་ཡུལ་མི་རྣམས་ལ་འདྲི་ཞིང་བྱོན་པས། བྱིས་པ་ཞིག་ན་རེ། ངེད་ཀྱི་ཨ་ཁུ་བློ་གྲོས་ལ་
ཟེར་བ་ཡིན་འོང་། རྒྱ་གར་དུ་ཕྱིན་པ་ཡིན་ཟེར་ནས་པོ་ཏི་ཁྱེར་འོང་གི་འདུག །དེ་རིང་ཕུ་ཡ་
ཀི་ན་ཞིང་གི་འཕྲུ་སློག་བྱེད་ཀྱི་ཡོད་ཟེར། དེར་རྗེ་བཙུན་ལུང་པའི་ཕུར་བྱོན་པས་འཕྲུ་སློག་
བྱེད་པ་ཞིག་དང་ཕྲད། དེ་ལ་སྔར་བཞིན་དྲིས་པས། དེ་ན་རེ། ཁྱོད་གང་ནས་འོངས་
གསུངས། བླ་མ་རོང་སྟོན་ལྷ་དགའི་དྲུང་ནས་འོང་བྱས་པས། ཁྱོད་རང་འཕྲུ་གྱིས་དང་ངས་
མཇལ་ཁ་ཞུའོ་ཞེས་ཆང་ཞིག་བྱིན་པ་དེ་ལྷག་མ་མེད་པར་གསོལ། འཕྲུ་སློག་པས་དར་ཅིག་
ན་འབོད་དུ་བཏང་བྱུང་སྟེ། བྱོན་ཙམ་ན། གོང་གི་འཕྲུ་བྱེད་མཁན་དེ་བླ་མ་ཆེན་པོ་ལགས་
པར་གདའ་བས། སྔར་མཇལ་དུས་ངོ་མ་ཤེས་པ་ལ་ཅུང་གནོང་པར་གྱུར་པ་ལ་གསུངས་པ།
ཁྱོད་རང་ཕྱག་འཚོལ། ཁྱོད་མི་དགོས་རྔོག་པ་ལ་སོགས་པས་ཀྱང་ང་ངོ་མ་ཤེས་པ་ཡིན་
གསུངས།
1 13



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
དེར་ཕྱག་འཚལ་ཞབས་ལ་གཏུགས་ཏེ། བདག་ཉི་མ་ལ་སྟོད་ཀྱི་མང་ཡུལ་གུང་ཐང་
ཞེས་བགྱི་བ་ནས་འོངས་པའི་སྡིག་པོ་ཆེ་ཞིག་ལགས། ལུས་ངག་ཡིད་གསུམ་འབུལ། ལྟོ་
གོས་ཆོས་གསུམ་ཐུགས་ལ་འདོགས་པར་ཞུ་ཞུས་པས། བླ་མའི་ཞལ་ནས། སྡིག་པོ་ཆེ་ཟེར་
སྡིག་པ་ངས་གསོག་ཏུ་བཏང་བ་ནི་མིན། ཆོས་དགོས་ན་སྦྱིན་གྱིས་ལྟོ་གོས་གཞན་ནས་ཚོལ་
གསུངས། དེ་ལ་ལྷོ་བྲག་ཕུ་མདའ་ལ་བསོད་སྙོམས་བྱས་པས་ནས་ཁལ་ཉི་ཤུ་རྙེད་དེ། ཁལ་
བདུན་གྱི་ཟངས་ལུང་བཞི་མ་ཞིག་ཉོས། ཁལ་དྲུག་མི་ལ་བཅོལ། ནས་ཁལ་བདུན་ཟངས་
དང་བཅས་པ་ཁུར་བྱོན་ཏེ། གཟིམས་ཁང་དུ་ཁུར་པོ་ཕོག་པས་ཐོག་གཡོས་ཏེ། བླ་མའི་
ཞལ་ནས་ཤེད་ཆེན་པོ་འདུག་སྟེ། ཐོག་རྟིབ་ནས་ང་གསོད་བསམ་པ་ཨེ་ཡིན་ཁུར་པོ་ཕྱིར་
ཐོན་གསུངས། ཐུགས་གཏུམ་པའི་ལོག་ལྟ་ཅུང་ཟད་ཀྱང་མ་སྐྱེས་ཏེ། ཕྱག་བཙལ་ནས་
ཟངས་དེ་ཕྱག་རྟེན་དུ་ཕུལ་བས། རྟེན་འབྲེལ་བཟང་། སློབ་མ་སྣོད་ལྡན་ཞིག་འོང་། ཟངས་
འདི་རིན་ཆེ་ལ་ཁ་དོག་དམར་བས་དཀོན་ལ་དམར་བའི་ཆོས་ཤིག་ཁྱོད་ལ་འོང་བར་འདུག །
ཕྱིའི་མདོག་ནག་པས་ཁྱོད་རང་འཕྲལ་དུ་སྡུག་གེ་བ་ཞིག་འོང་བར་འདུག །ཁྱོད་ལ་མཐུ་
ཆེན་པོ་ཡོད་ཟེར་གྱིན་འདུག་པ། ང་ལ་དབུས་གཙང་གི་སློབ་མ་འགའ་རེ་ཡོད་པ་དེ་ལ་ཡག་
སྟོད་པའི་མི་ངན་གྱིས་བཅོམ་སྟེ་མགོ་མ་ཐོན། ཁྱོད་དེར་སོང་ལ་སེར་བ་ཞིག་ཕོབ་ལ་ཤོག །
དེ་ནས་ཆོས་སྦྱིན་ནོ་གསུངས། ནས་དེ་ཇོ་མོ་ལ་ཕུལ་བས་ཤིན་ཏུ་དགྱེས་ཏེ། བླ་མ་རྔོག་
གཞུང་པ་དང་། མེས་ཚོན་པོ་དང་། མཚུར་དབང་ངེ་ལ་སོགས་པ་ཡང་སྒྲ་ཆེ། འབུལ་བ་ཡང་
ཆེ་སྟེ། ང་ལ་མཐུ་ཆེན་གྱི་འབུལ་བ་འདི་རང་སྐབས་སུ་བབ་པར་བྱུང་གསུངས། །
དེར་རྗེ་བཙུན་གྱིས་བླ་མའི་གསུང་བཞིན་སེར་བ་ཕབ་སྟེ། ད་ཆོས་ཐུགས་ལ་
འདོགས་པར་ཞུ་ཞུས་པས། ཁྱོད་ཀྱིས་སེར་རྡོག་གསུམ་ཕབ་པ་ལ། ངས་རྒྱ་གར་ནས་
དཀའ་བ་སྤྱད་དེ་བཙལ་བའི་ཆོས་རང་ཨེ་ཡོང་ངམ། ཁྱོད་ལས་དཀའ་རེམ་པོ་ཞིག་འདུག་པ།
1 14



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
ངའི་ཇོ་སྲས་དར་མ་མདོ་སྡེ་འབོགས་པའི་མཁར་ཞིག་བརྩིགས་དགོས་གསུངས་ནས། རྗེ་
བཙུན་གྱི་སྒྲིབ་པ་སྦྱང་བའི་ཆེད་དུ་རི་སྣ་ཞིག་ཏུ་ཟུར་གསུམ་ཞིག་བརྩིགས། ཡང་བཤིག །
ཡང་རི་སྣ་གཞན་ཞིག་ཏུ་ཟླུམ་པོར་བརྩིགས། ཡང་བཤིག །དེ་བཞིན་དུ་ཟླ་གམ་དང་སོག་
ཁ་ལ་སོགས་པ་སྣ་ཚོགས་པར་བརྩིགས་ཏེ། བརྩིགས་ཟིན་པ་དང་བཤིག་ཟིན་པར་མཛད་དེ།
དེའི་དུས་སུ་རྗེ་བཙུན་གྱི་སྐུ་སྟོད་ལ་སྒལ་པ་བྱུང་། །
དེ་ནས་འགག་དམ་པ་ཞིག་ཏུ་གྲུ་བཞིར་བརྩིགས་པས། ཕ་སྤུན་རྣམས་ན་རེ། འདིར་
བརྩིགས་པས་མི་འོང་སྲུང་དགོས་ཟེར་བ་ལ། ལ་ལ་ན་རེ་བརྩིགས་ཀྱང་ཁོ་རང་གིས་
བཤིག་གཏོང་ཟེར། མར་པ་སྨྱོ་ནས་བན་ཆུང་ལས་ལ་རེམ་པ་དེ་གསོད་པར་འདུག་ཟེར།
དེར་སྲས་མཁར་གྱི་ཐོག་ཕལ་ཆེར་འབྱོངས། རྗེ་བཙུན་གྱི་སྐུ་སྨད་ལ་ཡང་སྒལ་པ་བྱུང་། བླ་
མའི་ཞལ་ནས། མཁར་ལ་མདོ་ཁམས་མེད་ན་ཅི་ཡང་མི་རུང་གསུངས་ཏེ། མདོ་ཁྱམས་ཀ་
བ་སུམ་ཅུ་སོ་དྲུག་གིས་བཏེགས་པ་ཞིག་བརྩིགས། རྗེ་བཙུན་གྱིས་རྡོ་ཁུར་ཏེ་བསྐྱལ་ཞིང་།
བླ་མས་ཐེག་པ་ཐུན་མོང་གི་ཆོས་ཐུན་རེ་གནང་བ་ལ། ཉིན་ཞིག་གི་ཚེ་བླ་མ་རྔོག་གཞུང་པ་
ན་རེ། མང་ཨ་)པོ་མཐུ་ཆེན་འདིར་སྡོད་པ་ལ་རིངས་རྒྱུ་མེད། ངེད་ཡུལ་དུ་རིངས་རྒྱགས་
ཀྱང་ཆད་པ་ལ་ཉེ་བས་ངེད་སྔོན་ལ་ཆོས་ཞུ། ཁྱེད་དལ་གྱིས་མཛོད་ཅིག་ཟེར་བ་ལ། རྗེ་
བཙུན་གྱི་ཞལ་ནས། ཁྱེད་ཀྱང་ཡུལ་དུ་འགྲོ་རིངས་ཏེ། ང་ཡང་སངས་རྒྱས་ཐོབ་པར་རིངས།
ངའི་སྒལ་པ་འདི་ལ་ལྟོས་དང་གསུངས་ཏེ་སྐུ་རྒྱབ་བསྟན་པས། རྔོག་པས་སྤྱན་ཆབ་ཕྱུང་ངོ༌། །
དེ་ཙམ་ན་བླ་མ་ཆེན་པོའི་ཕ་སྤུན་རྣམས་ན་རེ། ད་མཁར་མི་བཤིག་པར་འདུག་
དམག་བྱས་པ་དྲག་ཟེར་ཏེ་དམག་གིས་བསྐོར་བས། བླ་མ་ཆེན་པོས་སྤྲུལ་པའི་དམག་མང་
པོ་བཏང་སྟེ་དེད་པས་ཤིན་ཏུ་སྐྲག་ཅིང་བྲོས། མར་པ་ལོ་ཙཱས་དམག་དེ་ཙམ་ག་ནས་བསྐུལ་
ལམ་ཟེར་བ་བྱུང་། མདོ་ཁྱམས་ཀྱང་འབྱོངས་ཏེ། དེ་ཙམ་ན་རྗེ་བཙུན་གྱི་སྐུ་རྐེད་ལ་ཡང་
1 15



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
སྒལ་པ་བྱུང་། སྒལ་མིག་ཆེན་པོ་གསུམ་ནས་རྣག་ཁྲག་མང་པོ་འཛགས་ཀྱང་། ཆོས་ཀྱི་ཕྱིར་
དཀའ་བ་དང་དུ་ལེན་པས་བཟོད་པའི་གོ་ཆ་ཆེན་པོ་མཛད། བདག་རང་གིས་བསྐལ་པ་མང་
པོར་བསགས་པའི་སྡིག་སྒྲིབ་ཐམས་ཅད་འདིས་འདག་པར་འགྱུར་རོ་ཞེས་རྨ་ལ་ཡང་མེ་
ཏོག་གི་འདབ་མ་ལྟར་དགོངས། དེའི་བར་ལ་ཡུམ་བདག་མེད་མས་བྱམས་པར་མཛད་དེ།
ནངས་ནུབ་ཉིན་གསུམ་གྱི་ལྟོ་དུས་ལས་མ་ཡོལ་བ་དང་། ཆང་བཟི་མེ་རེ་བ་རེ་མ་ཆད་པར་
གནང་། ཞལ་ནས་ཀྱང་བུ་སློབ་གཞན་དང་མི་འདྲ་བར་ཁྱོད་ལ་ཐུགས་ལ་མི་འདོགས་པ་
ལྟར་སྣང་སྟེ། འོན་ཀྱང་ལོག་ལྟ་མ་བྱེད། ངས་ཀྱང་བླ་མ་ལ་ཆོས་ཀྱི་ཞུ་བ་བྱ་ཡིས་གསུངས།
རྗེ་བཙུན་ཆེན་པོ་སྐུ་ལུས་ཀྱི་སྟོབས་གཞན་དང་མི་འདྲ་བས། གཞན་མང་པོས་ཀྱང་
མི་ཐེག་པའི་རྡོ་ཁུར་ཏེ། དེང་སང་ཡང་མི་ལའི་གྱད་རྡོ་ཞེས་གྲགས་པ་ཡོད། ངས་མཁར་
འདི་ཙམ་བརྩིགས་པ་ལ་རྡོ་ལག་མགོ་ཙམ་ཞིག་གམ། འདམ་པ་ཁེམ་གང་ཙམ་མམ། ཤིང་
ལག་ངར་ཙམ་འཇོག་པའི་གྲོགས་ནི་མེད། ད་ཆོས་གནང་སྟེ་འོང་སྙམ་དུ་དགོངས་པ་ཡང་
བྱུང་། དེའི་ཚེ་བླ་མ་ཆེན་པོ་ལ་ཡུམ་གྱིས་ཞུས་པ། མང་ཨ་)པོ་མཐུ་ཆེན་འདིས་དཀའ་བ་
འདི་ཙམ་སྤྱད། ལུས་པོ་བྱིང་རྨར་སོང་གདའ། རྟ་བོང་ལ་སྒལ་པ་བྱུང་བྱ་བ་རྣ་བས་ཐོས་
མིག་གིས་ནི་མ་མཐོང་། མི་ལ་སྒལ་པ་བྱུང་བྱ་བ་འདི་ལས་མཐོང་ཡང་མ་མཐོང་། ཐོས་
ཀྱང་མ་ཐོས། གཞན་ལ་ངོ་ཡང་ཚ། སྙིང་ཡང་རྗེ། གདམས་ངག་ཡོད་ན་ཐུགས་ལ་འདོགས་
པར་ཞུ་ཞུས་པས། རྨ་བྱུང་འདུག་ན་ཡར་ལ་ཤོག་གྱིས་དང་གསུངས། ད་ཆོས་གནང་བ་ཡིན་
ནམ་སྙམ་ནས་རྗེ་བཙུན་གྱིས་བྱོན་པས། ཁྱོད་ལ་སྒལ་རྨ་བྱུང་ངམ་གསུངས། བྱུང་ལགས་
ཞུས་པས། འོ་ན་རྟ་བོང་ལ་ཡང་འདི་ལྟར་བྱས་པས་ཡོང་གི་འདུག །ཁྱོད་རང་ཡང་སྒལ་
ཚགས་གྱིས་ལ་ས་སྐྱོས་ཞ་ལ་གྱིས་ཤིག་གསུངས། རྒྱབ་རིལ་པོ་རྨར་སོང་བ་ལ་སྒལ་ཚགས་
བྱས་པས་ཅི་ལ་ཕན་ལགས་ཞུས་པས། དེས་རྨ་རལ་མི་འགྲོ་བ་ལ་ཕན་པ་ཡིན་མོད་
1 16



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
གསུངས། བླ་མའི་བཀའ་མ་ཆོག་སྟེ་ས་བསྐྱས་ཞ་ལ་བྱས། ད་ཆོས་ཐུགས་ལ་འདོགས་པར་
ཞུ་ཞུས་པས། ཁྱོད་ཀྱིས་སྤྲེའུ་ལག་ངར་ཙམ་ཞིག་བརྩིགས་པ་ལ། ངས་རྒྱ་གར་དུ་དཀའ་བ་
མང་པོ་སྤྱད་པའི་ཆོས་ཟབ་མོ་ཐོབ་ཏུ་རེ་བར་གདའ་སྟེ། དེ་འདྲས་ཐོབ་པ་མིན། ངའི་བླ་མ་
ཆེན་པོ་ནཱ་རོ་པ་དེས་དཀའ་བ་ཆེན་པོ་བཅུ་གཉིས་སྤྱད་དེ། དེ་ཡང་ཤི་ལ་ཐུག་པ་ལན་བཅུ་
གཉིས་བྱས་པ་ཡིན། ཁྱོད་དེ་སྔ་ཤི་བ་ལ་ཐུག་པ་ལན་གཅིག་ཀྱང་མ་བྱུང་། ཡུས་མ་ཆེ་
གསུངས།
དེར་ཡུམ་གྱི་ཞལ་ནས། ཁོ་མོའི་བླ་མ་རིན་པོ་ཆེ་འདི་ངས་རྒྱ་གར་ནས་བླངས་པའི་
ཆོས་འདི་རྣམས་སེམས་ཅན་ལ་ཕན་དུ་རེ་བ་ཡིན། ཞུ་མཁན་ལ་ཁྱི་ཞིག་བྱུང་ནའང་སྟེར་
གསུངས་ནས། ཞུས་ཚད་ལ་གནང་བ་ཞིག་ཡོད་པ་ཡིན་ཏེ། ཁྱོད་ལ་མི་གནང་བ་འདི་ཅི་
ཡིན་ནམ། འོན་ཀྱང་སེམས་ཁྲལ་མ་བྱེད། རྗེས་སུ་ཐོབ་འོང་གི་གསུངས་ནས་ཕག་མོའི་
མངོན་རྟོགས་ཤིག་དང་། གཞི་ལམ་འབྲས་བུའི་ཆོས་ཤིག་གནང་བས་ཡིད་ཆེས་པར་བྱུང་
གསུངས། ཡུམ་གྱིས་བྱམས་པར་མཛད་བཀའ་དྲིན་ཆེ་བས་ཞབས་ཏོག་མཐའ་དག་གུས་
པར་མཛད་དེ། དབྱར་འདམ་པའི་གསེབ་ཏུ་བ་འཇོ་བའི་བཞོ་སྟེགས་མཛད། བླ་མ་ཆིབས་
ལ་གཤེགས་པའི་ཚེ་ཡང་སྒྱུར་སྟེགས་དང་། ཆིབས་ཁ་འཁྲིད་པ་ལ་སོགས་པ་མདོར་ན་ཅི་
གསུངས་པ་ཐམས་ཅད་བསྒྲུབས། །
ལན་གཅིག་བླ་མ་རྔོག་པ་དཔོན་སློབ་དགྱེས་རྡོར་གྱི་དབང་མོ་ཆེ་ཞུར་བྱུང་བས།
ཡུམ་གྱི་ཞལ་ནས་ད་ལན་དེ་ཁྱོད་ཀྱིས་ཀྱང་དབང་ཞིག་ཨེ་ཐོབ་ལྟ་དགོས་གསུངས་ཏེ། མར་
རིལ་གཅིག །སྣམ་བུ་གོས་ལྡང་གསུམ་གནང་སྟེ། དབང་གྲལ་བྱེད་པ་ལགས། བདག་ལ་
ཡང་དབང་ཐུགས་ལ་འདོགས་པར་ཞུ་ཞུས་པས། ཁྱེད་ལ་འདི་རྣམས་གང་ནས་བྱུང་
གསུངས། ཡུམ་གྱིས་གནང་བ་ལགས་ཞུས་པས། འདི་ང་ལ་ཡོན་བདག་ཆེ་གེ་མོས་ཕུལ་
117



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
བའི་མར་གདའ། འདི་ཡོན་བདག་ཆེ་གེ་མོས་ཕུལ་བའི་སྣམ་བུར་གདའ། ཁོ་བོའི་དངོས་
པོས་ཁྱོད་ཀྱི་དབང་ཁྲལ་དང་ཕྱག་རྟེན་མི་ཡོང་། གསང་སྔགས་ཟབ་མོའི་དབང་གྲལ་དུ་མ་
བསྡད་སྒོར་སོང་གསུངས།
དེར་མ་དགྱེས་ཏེ་མཚན་ཡལ་བཤུམས། ཡུམ་གྱིས་ཚོགས་སྐལ་དང་ཆང་ཞིམ་པོ་
བསྐྱལ། བུ་ཁྱོད་མ་ངུ་དང་ཅི་ཞིག་ལྟར་ན་ཆོས་ཐོབ་པ་ཞིག་འོང་གི་གསུངས། ནངས་པར་
ཙ་ན་ཤོག་གསུངས། ཆོས་གནང་བ་ཡིན་ནམ་སྙམ་ནས་བྱོན་པས། མདང་དབང་མ་བསྐུར་
བས་ང་ལ་སྙིང་ནར་མ་བྱུང་ངམ་གསུངས། བླ་མ་ལ་སྙིང་ན་བ་ག་ན་འོང་སྟེ། ང་རང་ལས་
ངན་གྱིས་སྒྲིབ་པ་ཆེས་པས་ལན་སྙམ་བྱས་ནས་བཤུམས་པས། ང་ལ་ངུས་ཤགས་བྱེད་པའི་
ཁྱོད་ལ་ཡུས་ཅི་ཡོད་པ་ཡིན་གསུངས་ནས་འགྲམ་ལྕག་ཅིག་བརྒྱབ་ནས་ཕྱིར་བཏོན། དེར་
ཐུགས་དགོངས་ལ། འདོད་པ་ཆོས་ཤིག་འདོད་ཀྱང་གནང་དུ་མི་བཞེད་པར་འདུག །ངས་
མཐུ་སེར་བྱས་མི་མང་པོ་བསད་པ་དེས་ལན། ད་ཆོས་མེད་ཀྱི་མི་ལུས་ཀྱིས་ཅི་བྱེད། ལྕེབས་
པ་རང་དྲག་གམ་སྙམ་པ་བྱུང་། ཡང་ཞག་འགའ་ན་དོལ་གྱི་མཚུར་སྟོན་དབང་ངེ་དཔོན་སློབ་
རྣམས་བདེ་མཆོག་འཁོར་ལོའི་དབང་ཞུར་བྱུང་བས། ཡུམ་གྱི་ཞལ་ནས་ད་རེས་ཁྱོད་ཀྱིས་
ཀྱང་དབང་ཞིག་ཅི་ཐོབ་བྱ་དགོས་གསུངས་ཏེ། གཡུ་ཞིག་གནང་སྟེ། དང་པོ་ཁྱོད་རང་ཞུས།
དེ་ནས་ང་ཡིས་ཞུ་ཡིས་གསུངས། གཡུ་ཕུལ་ཏེ་བདག་ལ་དབང་ཐུགས་ལ་འདོགས་པར་ཞུ་
ཞུས་པས། ཁྱོད་ལ་གཡུ་འདི་གང་ནས་བྱུང་གསུངས། ཡུམ་གྱིས་གནང་བ་ལགས་ཞུས་
པས། བདག་མེད་མ་བོས་ཤོག་གསུངས། ཕེབས་པ་དང་། འོ་ཅག་ལ་གཡུ་འདི་གང་ནས་
བྱུང་གསུངས། ཡུམ་གྱི་ཞལ་ནས། གཡུ་འདི་བླ་མ་ལ་ཐུགས་རྒྱུས་མེད། བདག་གི་ཕ་མ་ན་རེ།
བླ་མ་ཡང་ཐུགས་གཏུམ་པོ་ཞིག་ཡོད་པར་འདུག །གལ་ཏེ་བྱེ་བྲལ་དུ་སོང་ན་ཁྱེད་རང་ལ་
ཡང་འདི་ཙམ་དགོས་ཟེར་ནས་ཕག་ནོར་དུ་བསྐུར་བ་ལགས། ད་བུ་འདི་ཡིད་ཆད་པར་
1 18



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
འདུག་པས་དབང་བསྐུར་ཐུགས་རྗེས་འཛིན་པར་ཞུ་ཞུས་པས།
དེར་བླ་མ་ཆེན་པོས་གཡུ་དེ་མགུལ་དུ་བཏགས། ང་རང་གི་ནོར་དུ་གདའ་བ། བདག་
མེད་མ་མནོ་བསམ་མ་ཆུང་། ཁྱེད་རང་ཧྲིལ་པོ་ངར་དབང་བ་ལ་ཁྱེད་ཀྱི་ཕག་ནོར་ཡོད་ན་
ལོས་དབང་། ཁྱོད་རང་ལ་ནོར་ཡོད་ན་ཁྱེར་ཤོག །མེད་ན་དོན་གསུངས་ནས་ཆོས་མ་གནང་།
སྙིང་རླུང་འཇུག་པ་ལྟ་བུ་བྱུང་། ཡུལ་དུ་འགྲོ་དགོངས་ཙ་ན། ཡུམ་གྱི་ཞལ་ནས། ཐབས་ཤིག་
ཡོད་ཀྱི་གསུངས། ཕྱེ་ཕད་བུ་གང་གི་སྟེང་དུ་པོ་ཏི་ཞོག་ལ་འགྲོ་བ་སྐད་གྱིས། ངས་འཛིན་པ་
ལྟར་བྱ་ཡི་གསུངས། དེར་གཟིམས་ཁང་གི་སྒོར་དེ་ལྟར་བྱས་པས་བླ་མས་གཟིགས་ཏེ།
ཁྱེད་གཉིས་ཕར་འཐེན་ཚུར་འཐེན་ཅི་བྱེད་པ་ཡིན་གསུངས། ཡུམ་ན་རེ། ལ་སྟོད་ཐག་རིང་
པོ་ནས་འོང་། ཆོས་མ་གནང་གི་སྟེང་དུ་བཀའ་བཀྱོན་དང་བརྡུངས་ཐག་བྱུང་། བླ་མ་གཞན་
འཚོལ་དུ་འགྲོ་བ་ཡིན་ཟེར་བ་ལ། ངས་བཤོལ་བཏབ་པ་ལགས་ཞུས་པས། བླ་མའི་ཞལ་
ནས། ཁྱོད་དང་པོ་བྱུང་ཙ་ན་ལུས་ངག་ཡིད་གསུམ་འབུལ་ཟེར་བ་དེ་གོ་བཅད། ཁྱོད་བླ་མ་
འཚོལ་བ་ལ་ངས་ཕྱེ་བསྐུར་བ་མི་ཡོང་གསུངས་ནས་འགྲམ་ལྕག་ཅིག་བརྒྱབ། ཕྱེ་ཕྲོགས།
སེམས་ཕམ་པ་ལ་ཚད་མེད་པ་བྱུང་ཀྱང་བླ་མའི་སྐུའི་ཟིལ་མ་ཐུབ་པས་བསྡད་གསུངས། །
དེར་ཡུམ་གྱི་ཞལ་ནས་བླ་མ་ནཱ་རོ་པ་ཆེན་པོ་དེ་ཚེས་བཅུ་ལ་ཐུགས་དམ་གྱི་མཐིལ་
མཛད་པ་ཡོད་པར་འདུག །ངེད་རང་གི་བླ་མ་ཆེན་པོ་ཡང་ཚེས་བཅུའི་མཆོད་པ་མཛད་ཀྱིན་
ཡོད་དེ། དོ་ནུབ་ཐབས་ཤིག་བྱའོ་གསུངས་ནས། ཚེས་བཅུ་ལ་ཆང་ཞིག་གི་ཁུ་བ་ཞིག་ལ་
བཏབ། ཡུམ་དང་རྗེ་བཙུན་གཉིས་ཀྱིས་རེ་མོས་བྱས་ནས་བླ་མ་ལ་དྲངས་པས། ཅི་ཞིག་
ལྟར་ན་བླ་མ་མནལ་དུ་གཤེགས། དེའི་བར་ལ་ནཱ་རོ་པ་ཆེན་པོའི་རྒྱན་དྲུག་དང་། ཐུགས་
དམ་པདྨའི་ཕྲེང་བ་རྡོག་པོ་གསུམ་དང་། དབུ་སྐྲ་ཕྱག་འཁར་ན་བཟའ་རྣམས་རྗེ་བཙུན་ལ་
བསྐུར་ནས། ད་ཁྱོད་རང་གཞུང་གི་རྔོག་སྟོན་ཆོས་རྡོར་གྱི་གན་དུ་སོང་ལ། འདི་རྣམས་བླ་
1 19



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
མས་བསྐུར་བ་ཡིན་གྱིས་ལ་ཆོས་ཞུས་ཤིག་གསུངས་ཏེ། རྗེ་བཙུན་གྱིས་བྱོན། དེའི་རྗེས་སུ་
བླ་མ་ཆེན་པོ་མནལ་སད་དེ། མང་(ཨ་)པོ་མཐུ་ཆེན་གར་སོང་གསུངས། ཡུམ་གྱིས་ཁོ་
བཤོལ་ཅི་བཏབ་ཀྱང་མ་ཉན་པར་སོང་ལགས་ཞུས་པས། དེར་ཞལ་རས་ནག་ཏིང་གིས་
སོང་། དར་ཅིག་ཏིང་ངེ་འཛིན་ཞིག་ལ་བཞུགས་ནས། ངའི་བུ་དེ་ཐག་རིང་རང་ཞིག་ཏུ་མ་
སོང་བར་གདའ་ཡིས་གསུངས།
དེར་རྗེ་བཙུན་གྱིས་བྱོན་པས་རྔོག་པ་དགྱེས་རྡོར་གསུངས་པ་དང་མཇལ། ཉེ་བར་
གྱུར་པ་དང་ཕྱག་མཛད་པས། ཕྱག་འཚལ་ལུགས་ཀྱིས་བླ་མ་རིན་པོ་ཆེའི་གྲྭ་པ་ཞིག་འདྲ་
གསུངས་ནས་དབུ་ཞྭ་ཕུད། གྲྭ་པ་རྣམས་གྱེས་སུ་བཅུག་ནས་མཇལ་ཏེ། བླ་མ་ཆེན་པོས་
མཆོད་གནས་འདི་རྣམས་བསྐུར་ཏེ། བདག་ལ་དབང་བསྐུར་ཞིང་ཆོས་ཤོད་གསུངས་པ་
ལགས་ཞུས་པས། མཆོད་གནས་གདན་དྲངས་པ་དེ་ཤིན་ཏུ་བཟང་གསུངས་ཏེ། རོལ་མོའི་
སྒྲ་དང་བཅས་པས་བསུ་བ་བྱས་ཏེ་གཟིམས་ཁང་དུ་གདན་དྲངས་ཏེ་མཆོད་པ་ཆེན་པོ་ཡང་
མཛད་དོ། ། །
དེར་བླ་མ་རྔོག་པའི་ཞལ་ནས། ཁྱོད་འབོད་དུ་བཏང་དགོས་སྙམ་པ་ལ། བླ་མ་ཆེན་
པོའི་སྐུ་མཁར་མ་ཚར་བས་འབོད་མ་ནུས། ད་ལན་བྱོན་པ་དེ་ཤིན་ཏུ་ལེགས། ངེད་ཀྱི་
འབྲོག་རུ་ཞིག་ཡོད་པ་དེ་གླིང་པས་ཁྱེར། དེ་ལ་སེར་བ་ཞིག་འབེབས་དགོས། དེ་ནས་ཆོས་
གང་བཞེད་པ་ཞིག་བྱ་ཡིས་གསུངས། དེར་རྗེ་བཙུན་གྱིས་སེར་བ་ཕབ་སྟེ། རི་རྡོ་ཀླུང་དུ་
བསྐྱལ། ཞིང་ཐམས་ཅད་བརླག་པར་བྱས་པས་ཡུལ་པ་རྣམས་བྲེད་དེ་འབུལ་བ་ཆེན་པོ་
བྱས་ཏེ། རྗེ་བཙུན་གྱིས་ཀྱང་བྱ་བྱིལ་གྱི་རོ་འཐུ་ཞིང་བྱོན་པས། ཕད་བུ་གང་དང་ཐུ་བ་གང་
རྙེད་པ་བླ་མའི་མདུན་དུ་སྤུངས། བདག་འོངས་པ་དམ་པའི་ཆོས་ལ་འོངས་པས་སྤྱོད་པ་
སྡིག་པའི་ཡོ་ལང་ལ་སྤྱོད་པ་ཞིག་བྱུང་ཞུས་ཞིང་བཤུམས་པས། བླ་མའི་ཞལ་ནས། མང་པོ་
120



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
མ་བཤུམས་དང་། ང་ལ་གསང་སྔགས་བྱིན་རླབས་ཀྱི་ལམ་ཞེས་བྱ་བ། རྩྭ་ཁུར་ལས་ཟོར་
མི་ལྕི་བའི་མན་ངག་ཡོད་དེ། སྔར་མཚམས་མེད་པ་ལྔ་བྱས་པ་ཞིག་ཀྱང་རྟེན་འབྲེལ་གྱི་
གནད་ཟབ་མོ་ཞིག་གིས་ཚེ་གཅིག་ལ་སངས་རྒྱས་ཀྱི་འབྲས་བུ་ཐོབ་པས། ཁྱེད་དེ་ཙམ་
འཇིགས་མི་འཚལ། སེམས་ཅན་ཤི་བ་འདི་རྣམས་ཀྱིས་ཀྱང་མ་འོངས་པའི་དུས་ན། སེམས་
ཅན་དཔག་ཏུ་མེད་པའི་དོན་ནུས་པ་འོང་། འོན་ཀྱང་ཁྱོད་དེ་ཙམ་མི་དགའ་ན་ཁོང་རང་
རྣམས་བསླང་པས་ཆོག་གི་གསུངས་ནས། སེ་གོལ་ཞིག་མཛད་པས་བྱ་བྱིལ་ཐམས་ཅད་
ནམ་མཁའ་ལ་འཕུར་ཏེ་སོང་ངོ༌། །
དེར་བླ་མ་ཡབ་སྲས་ལ་སངས་རྒྱས་དངོས་ཀྱི་འདུ་ཤེས་སྐྱེས་ཤིང་། དེ་ནུབ་དགྱེས་
རྡོར་གྱི་དབང་མོ་ཆེ་བསྐུར། དེ་ཚར་བ་དང་འདག་འབྱར་དམ་པོ་མཛད་དེ། བླ་མས་བུག་སྒོ་
ནས་ཆོས་ཐུན་རེ་གསུངས་ཀྱང་། བླ་མ་ཆེན་པོའི་བཀའ་སྩལ་མེད་པའི་གནད་ཀྱིས་ཉམས་
རྟོགས་ནི་མ་སྐྱེས། ཐུགས་དམ་ལ་བརྩོན་འགྲུས་ཆེར་མཛད་དེ། བཞུགས་གནས་ལ་དེང་
སང་ཡང་མི་ལ་ཕུག་པ་ཞེས་གྲགས་པ་ཡོད། དེ་ཙམ་ན་རྔོག་པ་ལ་བླ་མ་ཆེན་པོའི་གསུང་
ཡིག་བྱོན་ནས། ཁོ་བོ་མཁར་ལ་སྤེན་བད་གཏོང་། སྲས་ཀྱི་ཆེ་འདོན་བྱེད་པས། སྤེན་ཁུར་
ཅི་ལྕོགས་ཤིག་དང་། ངེད་ཀྱི་མི་ཞིག་ཀྱང་དེར་ཡོད་འདུག་པ་ཁྲིད་ལ་ཤོག་ཅེས་པ། བླ་མ་
རྔོག་པས་རྗེ་བཙུན་གྱི་བུག་སྒོར་གདན་དྲངས་ཏེ་བཀླགས། ད་ཁྱེད་འགྲོའམ་ཇི་ལྟར་བྱ་
གསུངས། བདག་ཀྱང་ལན་གཅིག་འགྲོ་བར་ཞུ་གསུངས་པས། འོ་ན་ནམ་འགྲོ་དུས་ལན་
ཡོད་པར་བྱ་ཡིས། དེ་བར་ལ་མཚམས་མཛོད་ཅིག་གསུངས། བང་ཆེན་པོ་དེས་ཀྱང་རྗེ་
བཙུན་གྱི་དྲུང་དུ་ཕྱིན་ཏེ། ཡུམ་གྱི་ཞལ་ནས། ངེད་ཀྱི་མི་དེ་ལ་ཆོ་ལོ་འདི་གཏོད། ཁོ་ཆོ་ལོ་
ལ་རྩེ་བ་ཞིག་ཡོད་པ་ཡིན། མ་ཟུག་ལ་ཆེ་ཞེས་པའི་འཕྲིན་ཆོ་ལོ་དང་བཅས་པ་ཕུལ། རྗེ་
བཙུན་གྱི་ཐུགས་དགོངས་ལ་བདག་གིས་ཆོ་ལོ་ལག་ཏུ་ལེན་མ་མྱོང་བ་ལ་ཅི་གསུངས་པ་
121



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཡིན་སྙམ་ནས་ཆོ་ལོ་དེ་བརྡུངས་པས། ཤོག་དྲིལ་ཆུང་ངུ་ཞིག་ལ་བླ་མས་ཆོས་གནང་བར་
ཡོད་ཁྱོད་རང་ཡང་ཤོག་ཅེས་པ་འདུག །
དེར་རྔོག་པས་ཀྱང་རྗེ་བཙུན་ལ་བླ་མ་ཡབ་ཡུམ་ལ་འབུལ་རྒྱུ་དར་ཡུག་ཅིག་དང་ཐུད་
རྐྱལ་གཅིག་གནང་། རྔོག་པ་ཁོང་རང་གིས་དཀོན་བརྩེགས་བརྒྱད་དུམ་ཞིག་གིས་སྣ་དྲངས་ཏེ།
མཛོ་རྟ་གོ་ཁྲབ་དགུ་ཚན་དགུ། སྤེན་ཁུར་བརྒྱ་དང་བཅས་པ་ལྷོ་བྲག་གི་མདར་ཕེབས། བླ་
མ་རྔོག་པའི་ཞལ་ནས། རྗེ་བཙུན་ལ་ཁྱེད་སྔོན་ལ་བྱོན། ངེད་ཡོང་གི་ཡོད་བྱ་བ་ཞུས་
གསུངས།
དེར་རྗེ་བཙུན་གྱིས་བྱོན་ཏེ་ཐོག་མར་ཡུམ་དང་མཇལ་ཐུད་རྒྱལ་ཕུལ། བླ་མ་རྔོག་པ་
འབྱོན་གྱི་ཡོད་ཞུས་པས། གཟིམས་ཁང་དུ་བླ་མ་ལ་ཞུས་ཤིག་གསུངས། དེར་བླ་མ་ལ་ཕྱག་
འབུལ་དུ་བྱོན་པས་སྐུ་རྒྱབ་བསྟན་ནས་ཕྱག་བཞེས་སུ་མ་བཞེད། བདག་ལ་བཀའ་བཀྱོན་
རྗེས་ལ་མཛད་པས་མཆི་ལགས། བླ་མ་རྔོག་པ་ཁོང་ཆོས་དང་མཛོ་རྟ་མང་པོའི་འབུལ་བ་
བསྣམས་ནས་བྱོན་ཡོད་པས་བསུ་བ་ཞིག་མཛད་ན་འཐད་པར་གདའ་ལགས་ཞུས་པས།
ངས་རྒྱ་གར་ནས་བཀའ་སྡེ་སྣོད་རྒྱུད་སྡེ་གདམས་པ་བསམ་གྱིས་མི་ཁྱབ་པ་གདན་དྲངས་
ནས་འོངས་ཀྱང་བསུ་བ་བྱེད་མཁན་མ་བྱུང་། ཁོའི་དུད་འགྲོ་ཁ་ཅིག་ལ་བསུ་བ་བྱེད་པ་མི་
ཡོང་། ཁོ་རང་ལོག་ལ་རྒྱུག་གིས་གསུངས། དེར་ཡུམ་གྱིས་བསུ་བ་མཛད། རྔོག་པ་ཕེབས་
ཏེ་འབུལ་བ་ཞབས་ཏོག་རྣམས་ཚར་བ་དང་། བླ་མ་ཆེན་པོའི་ཞལ་ནས། རྔོག་སྟོན་འདིར་
ཤོག་དང་གསུངས་ནས། ཁྱོད་མང་(ཨ་)པོ་མཐུ་ཆེན་ལ་དབང་བསྐུར་བ་ཅི་ཡིན་གསུངས།
དེར་ཡུམ་གྱི་ཞལ་ནས། ངས་བསྐུར་བར་ཞུ་བགྱིས་པ་ལགས་གསུངས་པས། སེང་ལྡེང་གི་
དབྱུག་པ་ཡུམ་ལ་གདེངས་ཏེ། ཡུམ་བྲོས་ནས་བྱོན། དེར་ཅུང་ཟད་ཅིག་དགོངས་པ་ལ་
བཞུགས་ཏེ། བདག་མེད་མ་ལ་ཡར་ཤོག་གྱིས་དང་གསུངས། དེར་ཡུམ་ལ་ནང་མཆོད་ཀྱི་
122



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
ཀ་པཱ་ལ་དེ་ཡར་ཐེག་གསུངས།
དེ་ནས་རྗེ་བཙུན་ལ་མཐུ་ཆེན་འདི་ཀ་འཐུང་གསུངས། རྗེ་བཙུན་གྱིས་ལྷག་མ་མ་
ལུས་པར་གསོལ། ངས་ཁྱོད་ལ་འབར་ཞིང་ལས་བཅོལ། བརྡུངས་པ་ལ་ལོག་ལྟ་མ་སྐྱེས་པ་
བུ་ཁྱོད་སྣང་བ་དག་པ་ཡིན། ཁྱོད་བུད་མེད་ཀྱི་རིགས་འདི་བློ་ཆུང་། ངས་བུ་འདི་ལ་ཡི་ཆད་
ཐེངས་དགུ་ཐེངས་ན། བོད་འདིར་འཇའ་ལུས་ཐོབ་པ་མང་དུ་འོང་ཞིང་། ཁོ་རང་ཕུང་པོ་
ལྷག་མེད་དུ་སངས་རྒྱ་བ་ཡིན་པ་ལ་གསུངས། དེ་ནས་རྔོག་པ་ལ་བསྙེན་བཀུར་གནང་སྟེ།
གྲྭ་པ་མང་པོ་ལ་ཆོས་འཆད་དགོས་པས་སོང་གསུངས། ཁོང་སྡོད་འདོད་ཀྱང་བཞུགས་སུ་
མ་བཅུག་པར་མགྱོགས་སུ་བཏང་།
དེ་ནས་རྗེ་བཙུན་ལ་བླ་མ་ཆེན་པོའི་ཞལ་ནས། ཁྱོད་ཀྱིས་ཁོ་བོ་ལ་ཟངས་ལུང་བཞི་
མ་ཕུལ་བ་དེ། ཁོ་བོ་ལ་རྒྱ་གར་དུ་གྲགས་པའི་བུ་ཆེན་བཞི་འོང་བའི་བརྡ་ཡིན། ནང་ལ་དྲེག་
པ་མེད་པ་དེ་ཁྱོད་གཏུམ་མོའི་བདེ་དྲོད་ལ་དབང་བསྒྱུར་བ་ཞིག་འོང་བའི་བརྡ་ཡིན། སྟོང་པ་
དེ་བུ་ཁྱོད་འཚོ་བས་ཅུང་ཟད་ཉོན་མོངས་པར་འོང་བར་འདུག །ད་དོ་ནུབ་ནས་དབང་
བསྐུར་བྱ་ཡིས་གསུངས་ཏེ། དབང་མཛད་པས་བླ་མ་འཁོར་ལོ་བདེ་མཆོག་དངོས་སུ་ཞལ་
གཟིགས། དབང་ཚར་བ་དང་ད་ངེད་རང་ཕ་སྤྱད་སྒྲུབ་པ་བྱའོ་གསུངས་ནས་དཔོན་སློབ་སྐུ་
མཚམས་ལ་བཞུགས། རྒྱུད་དང་འགྲེལ་པ་གདམས་ངག་ཏུ་བཅས་པ་བུམ་པ་གང་བྱོའི་
ཚུལ་དུ་མཛད། ཁྱད་པར་དུ་ཡེ་ཤེས་ཀྱི་ཌཱ་ཀིས་ཐུགས་ནས་ཕྱུང་བའི་གདམས་པ་ཆོས་དྲུག་
བསྲེ་འཕོའི་གདམས་པ་ཞིབ་རྒྱས་སུ་གནང་། ཆོས་རྣམས་མ་ལུས་པར་རྫོགས་པ་དང་། ད་
ཁྱོད་ལྷོ་བྲག་རྟ་ཉའི་ཕུག་ལ་སྒོམ་དུ་སོང་གསུངས།
རྗེ་བཙུན་གྱིས་དེར་བྱོན་ཞིང་ཐུགས་དམ་མཛད་པའི་ཚེ། ཌཱ་ཀིའི་ལུང་བསྟན་བྱུང་
ནས་བླ་མའི་དྲུང་དུ་བྱོན་ཏེ། ཁྱད་པར་གྱི་འཕོ་བའི་གདམས་པ་ཞུས་པས། ཁོ་བོ་ལན་
123



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
གཅིག་རྒྱ་གར་དུ་འགྲོ་གསུངས་ནས་རྒྱ་གར་དུ་གཤེགས། རྗེ་བཙུན་ཆེན་པོས་ཡུམ་སྲས་ཀྱི་
ཞབས་ཏོག་མཛད། ལོ་གཅིག་མ་ལོན་ཙམ་ན་བླ་མ་ཆེན་པོས་ཕྱག་ཕེབས། སླར་ཡང་ཆོས་
གདམས་ངག་མང་དུ་གནང་། དེའི་ཕྱི་ལོ་སྲས་དར་མ་མདོ་སྡེ་སྐུ་གཤེགས། དེའི་ལོ་དུས་ཀྱི་
མཆོད་པའི་ནུབ་མོ་རྗེ་བཙུན་གྱི་བླ་མའི་དྲུང་དུ་བཞུགས་ནས་ཞུས་པ། བླ་མ་ཆེན་པོ་ལགས།
སྲས་འགྲན་ཟླ་མེད་པ་དེ་ནི་གདུལ་བྱ་རྣམས་ཀྱི་བསོད་ནམས་ལ་མ་ཤོང་། ད་ཆོས་བརྒྱུད་
གང་གིས་འཛིན། གང་དང་གང་དུ་ཇི་ལྟར་དར་གསུངས་པར་ཞུ་དང་ཞུས་པས། བུ་ཁྱོད་
རང་རྨི་ལམ་ཐོབ་དང་གསལ་བར་འོང་གི་གསུངས། །
དེར་རྗེ་བཙུན་གྱི་རྨི་ལམ་དུ་ཕྱོགས་བཞིར་ཀ་བ་ཆེན་པོ་བཞི་བཙུགས། དེ་རྣམས་ཀྱི་
སྟེང་ན་སེང་གེ་འཕྱོ་བ་དང་། སྟག་མོ་ངར་བ་དང་། ཁྱུང་ཆེན་འཕུར་བ་དང་། རྒོད་པོ་ལྡིང་
བ་རྣམས་བྱུང་སྟེ། མནལ་སད་པ་དང་བླ་མ་ཆེན་པོ་ལ་ཕྱག་འཚལ་མཎྜལ་ཕུལ་ཏེ་རྨི་ལམ་
བརྡ་མཐོང་གི་ཞུ་དོན་གླུ་རུ་བླངས་པ།
ཉི་མ་ཤར་དུ་ཀ་ཆེན་བཙུགས་པ་རྨིས། །ཀ་ཐོག་ཏུ་སེང་ཆེན་འགྱིང་བ་རྨིས། །གཡུ་
རལ་མཐའ་ནས་རྒྱས་པ་རྨིས། །གངས་དཀར་ལྟོངས་སུ་འཕྱོ་བ་རྨིས། །ཤར་རྨི་ལམ་མི་ངན་
རྨི་ལམ་བཟང་། །རྗེ་རིན་པོ་ཆེ་ལ་ཞུ་བ་ལགས། །ཉི་མ་ལྷོ་རུ་ཀ་ཆེན་བཙུགས་པ་རྨིས། །ཀ་
ཐོག་ཏུ་སྟག་མོ་ངར་བ་རྨིས། །སྟག་གྲ་འཛུམ་མཐའ་ནས་རྒྱས་པ་རྨིས། །ཁོང་འཛུམ་ལན་
གསུམ་བྱས་པ་རྨིས། །ཐང་ཤིང་རྒྱུད་དུ་སྦྲེལ་བ་རྨིས། །སྟག་ནགས་མའི་མཐོངས་སུ་འཕྱོ་བ་
རྨིས། །ལྷོ་རྨི་ལམ་མི་ངན་རྨི་ལམ་བཟང་། །རྗེ་རིན་པོ་ཆེ་ལ་ཞུ་བ་ལགས། །ཉི་མ་ནུབ་ཏུ་ཀ་
ཆེན་བཙུགས་པ་རྨིས། །ཀ་ཐོག་ཏུ་ཁྱུང་ཆེན་ལྡིང་བ་རྨིས། །རྩེ་སྒྲོ་མཐའ་ནས་རྒྱས་པ་རྨིས། །
སྤྱན་མིག་གྱེན་དུ་གཟིགས་པ་རྨིས། །ནམ་མཁའི་མཐོངས་སུ་འཕུར་བ་རྨིས། །ནུབ་རྨི་ལམ་
མི་ངན་རྨི་ལམ་བཟང་། །རྗེ་རིན་པོ་ཆེ་ལ་ཞུ་བ་ལགས། །ཉི་མ་བྱང་དུ་ཀ་ཆེན་བཙུགས་པ་
124



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
དྲེ
རྨིས། །ཀ་ཐོག་ཏུ་རྒོད་པོ་ལྡིང་བ་རྨིས། །དང་སྒྲོ་མཐའ་ནས་རྒྱས་པ་རྨིས། །རྒོད་ཚང་བྲག་
ལ་བྱས་པ་རྨིས། །བྱ་བྲན་གྱིས་ནམ་མཁའ་གང་བ་རྨིས། །རྒོད་དེ་ལ་བུ་གཅིག་སྐྱེས་པ་རྨིས། །
རྒོད་ནམ་མཁའི་དབྱིངས་སུ་འཕུར་བ་རྨིས། །བྱང་རྨི་ལམ་མི་ངན་རྨི་ལམ་བཟང་། །རྗེ་རིན་
པོ་ཆེ་ལ་ཞུ་བ་ལགས། །ཞེས་གསུངས་པས། བླ་མའི་ཞལ་ནས། བུ་སློབ་ཐམས་ཅད་བོས་
ཤིག་གསུངས་ཏེ། འདུས་པའི་ཚེ་མདང་མི་ལ་རས་པའི་རྨི་ལམ་ན་ཕྱོགས་བཞིར་ཀ་ཆེན་
བཞི་བཙུགས་པ་རྨིས་ཟེར། དེ་ཁོ་བོས་བཤད་ཀྱིས་ཉོན་ཅིག་ཅེས་ཀ་བཞི་ངོ་སྤྲོད་ཀྱི་མགུར་
བཞེངས་པ། །
ཉི་མ་ཤར་དུ་ཀ་ཆེན་བཙུགས་པ་དེ། །དོལ་གྱི་མཚུར་སྟོན་དབང་ངེ་ཡིན། །ཀ་ཐོག་ཏུ་
སེང་གེ་འགྱིང་བ་དེ། །ཁོང་མི་གཞི་སེང་གེ་དང་འདྲ་བ་ཡིན། །གཡུ་རལ་མཐའ་ནས་རྒྱས་
པ་དེ། །སྙན་རྒྱུད་ཀྱི་གདམས་པ་ཐེབས་པ་ཡིན། །གངས་དཀར་ལྟོངས་སུ་འཕྱོ་བ་དེ། །ཐར་
པའི་ལམ་དུ་གཤེགས་པ་ཡིན། །བུ་རྨི་ལམ་མི་ངན་རྨི་ལམ་བཟང་། །ལྷོ་རུ་ཀ་ཆེན་བཙུགས་
པ་དེ། །གཞུང་གི་རྔོག་སྟོན་ཆོས་རྡོར་ཡིན། །ཀ་ཐོག་ཏུ་སྟག་མོ་ངར་བ་དེ། །ཁོང་མི་གཞི་
སྟག་དང་འདྲ་བ་ཡིན། །གྲ་འཛུམ་མཐའ་ནས་རྒྱས་པ་དེ། །སྙན་རྒྱུད་ཀྱི་གདམས་པ་ཐེབས་
པ་ཡིན། །ཁོང་འཛུམ་ལན་གསུམ་བྱས་པ་དེ། །བཤད་རྒྱུད་ཀྱི་བསྟན་པ་དར་བ་ཡིན། །ཐང་
ཤིང་རྒྱུད་དུ་སྦྲེལ་བ་དེ། །བུ་ཚ་བོས་ཀྱང་བརྒྱུད་པ་ཟིན་པ་ཡིན། །ནགས་མའི་གསེབ་ཏུ་
འཕྱོ་བ་དེ། །ཐར་པའི་ཞིང་དུ་གཤེགས་པ་ཡིན། །བུ་རྨི་ལམ་མི་ངན་རྨི་ལམ་བཟང་། །ཉི་མ་
ནུབ་ཏུ་ཀ་ཆེན་བཙུགས་པ་དེ། །གཙང་རོང་གི་མེས་སྟོན་ཚོན་པོ་ཡིན། །ཀ་ཐོག་ན་ཁྱུང་ཆེན་
ལྡིང་བ་དེ། །ཁོང་མི་གཞི་ཁྱུང་དང་འདྲ་བ་ཡིན། །རྩེ་སྒྲོ་མཐའ་ནས་རྒྱས་པ་དེ། །སྙན་རྒྱུད་
ཀྱི་གདམས་པ་ཐེབས་པ་ཡིན། །སྤྱན་མིག་གྱེན་དུ་གཟིགས་པ་དེ། །འཁོར་བ་ལ་ཕྱི་ཕྱག་
འཚལ་བ་ཡིན། །ནམ་མཁའི་མཐོངས་སུ་འཕུར་བ་དེ། །ཐར་པའི་ལམ་སྣ་ཟིན་པ་ཡིན། །
125



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
བུ་རྨི་ལམ་མི་ངན་རྨི་ལམ་བཟང་། །ཉི་མ་བྱང་དུ་ཀ་ཆེན་བཙུགས་པ་དེ། །ཁྱོད་གུང་ཐང་གི་
མི་ལ་རས་པ་ཡིན། །ཀ་ཐོག་ཏུ་རྒོད་པོ་ལྡིང་བ་དེ། །ཁོ་མི་གཞི་རྒོད་དང་འདྲ་བ་ཡིན། །དང་
སྒྲོ་མཐའ་ནས་རྒྱས་པ་དེ། །སྙན་རྒྱུད་ཀྱི་གདམས་པ་ཐེབས་པ་ཡིན། །རྒོད་ཚང་བྲག་ལ་
བྱས་པ་དེ། །ཚེ་སྲོག་བྲག་ལས་སྲ་བ་ཡིན། །བྱ་བྲན་གྱིས་ནམ་མཁའ་ཁེངས་པ་དེ། །བཀའ་
བརྒྱུད་ཀྱི་བསྟན་པ་དར་བ་ཡིན། །རྒོད་དེ་ལ་བུ་གཅིག་བྱུང་བ་དེ། །བུ་འགྲན་གྱི་དོ་མེད་
གཅིག་འོང་བ་ཡིན། །བུ་རྨི་ལམ་མི་ངན་རྨི་ལམ་བཟང་། །ཞེས་གསུངས་ཏེ། ཁོ་བོ་ལ་བླ་མ་
ནཱ་རོ་པ་ཆེན་པོའི་ལུང་བསྟན་ཇི་ལྟ་བ་བཞིན་དུ་དར་མ་མདོ་སྡེ་ནི་མེད། ད་ཁྱེད་རྣམས་འགྲོ་
དོན་འཕེལ་ཞིང་བསྟན་པ་དར་བར་འོང་སྟེ། ཁྱེད་རང་རྣམས་ཚོགས་འཁོར་ཞིག་གྱིས་ངས་
ཆོས་ཀྱི་ཁ་ཕོགས་བྱ་ཡིས་གསུངས།
དེར་ཐམས་ཅད་ཀྱིས་ཚོགས་འཁོར་བཤམས་ཤིང་གསོལ་བ་བཏབ་པས། བླ་མའི་
ཞལ་ནས། གཞུང་གི་རྔོག་སྟོན་ཆོས་རྡོར་ལ་འཕོ་བ་རྒྱ་མཐོངས་ཁ་ཕྱེ་བ་ལྟ་བུའི་གདམས་
ངག་གནང་
། འགྲོ་དོན་སྐྱོངས་ཤིག་གསུངས། དོལ་གྱི་མཚུར་སྟོན་དབང་ངེ་ལ་བཤད་རྒྱུད་
མུ་ཏིག་སྟར་ལ་བརྒྱུས་པ་ལྟ་བུའི་གདམས་ངག་གནང༌། གྲྭ་སློབ་སྐྱོངས་ཤིག་གསུངས།
གཙང་རོང་གི་མེས་སྟོན་ཚོན་པོ་ལ་འོད་གསལ་མུན་ཁུང་དུ་སྒྲོན་མེ་བཏེགས་པ་ལྟ་བུའི་
གདམས་ངག་གནང་། བར་དོ་ཆོད་ཅིག་གསུངས། རྗེ་བཙུན་ཆེན་པོའི་ཐུགས་ཀར་ཕྱག་
འཁར་གཏད་དེ། གཏུམ་མོ་ཤིང་བཤགས་ལ་མེ་སྤར་བ་ལྟ་བུའི་གདམས་ངག་གནང་།
གངས་ཁྲོད་འགྲིམས་ཤིག་གསུངས། ད་མི་ལ་དང་ངེད་གཉིས་མཚམས་ལ་སྡོད་གསུངས་
ནས་སྐུ་མཚམས་མཛད། མཚམས་ཁོངས་སུ་བླ་མས་ཆོས་གསུངས་ཏེ། གཞན་རྣམས་ལ་
གདམས་པ་སྣ་རེ་ཙམ་ལས་མ་བྱིན། ཁྱོད་ལ་ཁོ་བོའི་བུམ་པ་གང་བྱོ་བྱིན་ཡོད་པས་ཉམས་
སུ་ལོངས་ཤིག་གསུངས། དེར་རྗེ་བཙུན་གྱིས་བླ་མ་དང་ཉེ་བའི་སྒྲུབ་ཁང་ཞིག་ཏུ་སྒྲུབ་པ་
126



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
མཛད་པས། ཉམས་མྱོང་དང་རྟོགས་པ་ཁྱད་པར་ཅན་ཐུགས་ལ་འཁྲུངས། བླ་མ་ཡབ་ཡུམ་
གྱིས་ཀྱང་ཤིན་ཏུ་ཐུགས་ལ་བཏགས།
དེ་ལྟར་རྗེ་བཙུན་ཆེན་པོས་བླ་མའི་དྲུང་དུ་ལོ་མང་དུ་བཞུགས་ཏེ། ཤིན་ཏུ་འཕངས་
པའི་ལུས་དང་སྲོག་ལ་ཡང་ལྟོས་པ་མེད་པར་བླ་མ་བསྟེན། བླ་མ་མཉེས་པས་རྒྱུད་དང་
གདམས་ངག་མ་ལུས་པ་རྫོགས་པར་གནང་། སྔོན་སྦྱངས་ཀྱི་ལས་འཕྲོ་སད་པས་ཉམས་
རྟོགས་ཕུལ་དུ་ཕྱིན་པ་སྐྱེས་ཏེ། དེ་ཡང་བླ་མའི་སྐུ་དྲིན་དུ་དགོངས་ནས། ད་བདག་གིས་བླ་
མ་སྐུ་དྲིན་ཅན་ཡབ་ཡུམ་ལ་ནོར་རྫས་ཀྱི་དངོས་པོའི་ཞབས་ཏོག་ནི་བདག་ལ་མེད། དབེན་
པའི་གནས་ཤིག་ཏུ་སྒྲུབ་པའི་ཞབས་ཏོག་གིས་བླ་མ་མཉེས་པར་བྱ་དགོས་དགོངས་ཤིང་
ཡོད་པ་ལས། ནུབ་ཅིག་གི་རྨི་ལམ་ན་ཌཱ་ཀི་མ་བུད་མེད་ཀྱི་ཆ་བྱད་དུ་བྱས་པ་ཞིག་གི་ཞལ་
ནས། ཁྱོད་ལྷོ་བལ་གྱི་མཚམས་སུ་སོང་ཞིག་དང་། ཌཱ་ཀིའི་བྱིན་རླབས་འཇུག་ཅིང་གྲུབ་
ཐག་ཉེ་བར་འོང་ངོ་ཞེས་རས་དཀར་པོ་ཞིག་ནམ་མཁའ་ལ་བརྐྱང་བ་རྨིས། ཡང་དེའི་རྗེས་
སུ་མནལ་ཐུན་གཅིག་གི་རྨི་ལམ་ན་འཁྲུངས་ཡུལ་དུ་ཕེབས་པས་ཡུམ་འདས། ཁང་པ་ཞིག །
སྲིང་མོ་འཁྱར་བ་ཞིག་རྨིས། ཡུན་དུ་མ་འཕྲད་པའི་སྟོབས་ཀྱིས་མང་པོ་བཤུམས་པས་
མནལ་སད་ཙ་ན། དབུ་སྔས་སྤྱན་ཆབ་ཀྱིས་བངས་པ་བྱུང་སྟེ། སྐྱོ་བ་ལ་བཟོད་གླགས་མེད་
པ་བྱུང་། དེར་མཚམས་སྒོ་ཕྱེ། ནམ་ལངས་པ་དང་བླ་མའི་དྲུང་དུ་ཕྱིན་ཙ་ན། བླ་མ་མནལ་
དུ་གཤེགས་པའི་ཞབས་ལ་ཕྱག་འཚལ་ཏེ་ཞུ་དོན་གླུ་རུ་བླངས་པ།
རྗེ་མི་བསྐྱོད་ཀྱི་ངོ་བོ་ཐུགས་རྗེ་ཅན། །སྤྲང་ལན་གཅིག་ཡུལ་དུ་གཏོང་བར་ཞུ། །
ཡུལ་ངན་རྩྭ་ཡི་ཀོ་རོན་ན། །ཉེ་བ་དགྲར་ལངས་ཀྱི་མ་བུ་གསུམ། །སོ་སོར་གྱེས་ནས་ལོ་
འགའ་སོང་། །སྤྲང་ལན་གཅིག་ཡུལ་དུ་གཏོང་བར་ཞུ། །ཞེས་ཞུས་པས། བླ་མ་ཆེན་པོ་
མནལ་སངས་པ་དང་། གཟིམས་ཁང་ལ་ཉི་མ་ཤར་བ་དང་། ཡུམ་གྱིས་བཞེས་པ་འདྲེན་པ་
127



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ལ་བྱོན་པ་རྣམས་འཛོམ་སྟེ། བླ་མའི་ཞལ་ནས། བུ་ཁྱོད་མཚམས་དམ་པོར་ཡོད་པ་ལ་ཧར་
འདོན་བྱེད་པའི་གླགས་མེད། སྒོ་ང་མའི་དྲོད་ལ་སྐྱེ་བ་ཡིན། ཡུལ་དུ་འགྲོ་ལོང་ཡོང་། སྒྲུབ་
པ་གྱིས། ལར་བུ་ཁྱོད་ལ་འཕྲེང་བ་ཡུལ་ན་མེད། མཚམས་ཧར་འདོན་བྱེད་པ་ཅི་ཡིན་
གསུངས་པ་ལ། རྗེ་བཙུན་གྱིས་མགུར་བཞེངས་པ། །
རྗེ་མི་བསྐྱོད་ཀྱི་ངོ་བོ་ཐུགས་རྗེ་ཅན། །སྤྲང་ལན་གཅིག་ཡུལ་དུ་གཏོང་བར་ཞུ། །
ཡུལ་ངན་རྩྭ་ཡི་ཀོ་རོན་དུ། །ནོར་ལུས་པ་བྱ་བ་མི་བདོག་སྟེ། །སེམས་ལ་འཕྲེང་བ་འདི་
རྣམས་ཡོད། །ཡི་དམ་དཀོན་བརྩེགས་ཀྱི་བརྒྱད་དུམ་དེ། །དུས་ད་ལྟ་བཞུགས་སམ་མི་
བཞུགས་བལྟ། །ཨ་མ་ལུས་ཀྱི་སྒྲོམ་བུ་དེ། །དུས་ད་ལྟ་གུམ་མམ་མ་གུམ་བལྟ། །ཁང་པ་ཀ་
བཞི་གདུང་བརྒྱད་དེ། །དུས་ད་ལྟ་འགྱེལ་ལམ་མ་འགྱེལ་བལྟ། །སྲིང་མོ་པེ་ཏ་འབུམ་སྐྱིད་
དེ༑ ༑དུས་ད་ལྟ་འདུག་གམ་མི་འདུག་བལྟ། །ལས་ཀྱིས་བསྐོས་པའི་མཛེས་སེ་དེ། །ཁྱིམ་སོ་
ཟིན་ནམ་མ་ཟིན་བལྟ། །ཁྱིམ་མཚེས་ཨ་ཁུ་གཡུང་རྒྱལ་དེ། །དུས་ད་ལྟ་ཤིའམ་མ་ཤི་བལྟ། །
གཤོང་ཞིང་འོར་མོའི་གྲུ་གསུམ་དེ། །འཇག་སྐྱ་འཕྱུར་རམ་མ་འཕྱུར་བལྟ། །རྗེ་མི་བསྐྱོད་ངོ་
བོ་ཐུགས་རྗེ་ཅན། །སྤྲང་ལན་གཅིག་ཡུལ་དུ་གཏོང་བར་ཞུ། །ཞེས་ཞུས་པས། བླ་མའི་ཞལ་
ནས། བུ་ཁྱོད་ཕྱིན་ཡང་མ་དང་ནི་མི་འཕྲད་པར་འདུག །དབུས་གཙང་གི་ཕྱོགས་འདིར་ལོ་
མང་པོ་སོང་གདའ། འགྲོ་ན་བཏང་བས་ཆོག་གིས། ལར་ཁྱོད་ནང་དུ་འོངས་པ་དང་ང་
གཉིད་དུ་སོང་བ་གཉིས་ཕྲད་པས་ངེད་རང་ཕ་བུ་གཉིས་ཕྱིས་མི་འཕྲད་པར་འདུག །འོན་
ཀྱང་མཁའ་ལ་ཉི་མ་ཤར་བ་དེས་བཀའ་བརྒྱུད་ཀྱི་བསྟན་པ་ཟླ་བ་ཡར་གྱི་ངོ་བཞིན་ཁྱོད་
ཀྱིས་དར་འོང་བར་འདུག །ཡུམ་གྱིས་བཞེས་པ་འདྲེན་པ་དང་ཕས་བུ་ཁྱོད་ལ་ཕྱིས་བསམ་
གཏན་གྱི་ཟས་ཀྱིས་འཚོ་བ་ཞིག་འོང་བར་འདུག །ལར་ཁོ་བོས་རྒྱ་གར་ནས་དཀའ་ལས་
བྱས་པའི་ཆོས་མ་ལུས་པ་བུམ་པ་གང་བྱོའི་ཚུལ་དུ་ཁྱོད་ལ་བྱིན་ཟིན། ཆོས་ཐམས་ཅད་རྨི་
128



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
ལམ་སྒྱུ་མ་ཙམ་དུ་ངོ་སྤྲོད་ཡོད་པས་བུ་ཁྱོད་ཀྱིས་ཀྱང་དེ་ལྟར་ཤེས་པར་གྱིས། ཡུལ་དུ་ཡང་
ཞག་བདུན་ལས་ལྷག་པ་མ་སྡོད། རྩ་རླུང་ཐབས་ལམ་གྱི་གདམས་ངག་རྣམས་བཀའ་རྒྱས་
ཐེབ་ལ་མང་པོ་ལ་མ་སྤེལ། གནས་གཡའ་ཁྲོད་དང་གངས་ཁྲོད་ཁོ་ན་འགྲིམས། སྐབས་
ལན་གཅིག་རྩ་རླུང་གི་གེགས་ཅུངཟད་ཅིག་འོང་བར་འདུག །དེ་ཙམ་ན་འདི་ལྟོས་ཤིག་ཅེས་
ཕྱག་དཔེ་རྒྱས་བཏབ་པ་ཞིག་གནང་། གཙང་སིལ་མ་ལ་བྱ་བ་འཇིགས་པ་ཆེན་པོ་ཡིན།
གྲོགས་བཟང་པོ་དང་འགྲོགས་ལ་སོང་ཞིག་གསུངས། །
ཡང་རྗེ་བཙུན་གྱི་ཞུ་དོན་མགུར་དུ་བཞེངས་པ། གཙང་སིལ་མ་ལ་ཡི་ལ་རྩ་ན། །
བརྟན་མ་བཅུ་གཉིས་ཀྱི་གཙོ་མོ་ཡོད། །རྗེ་བྱིན་རླབས་ཅན་ལ་གསོལ་བ་འདེབས། །རྒྱབ་
རྟེན་དཀོན་མཆོག་གསུམ་ལ་འཆོལ། །གནས་གསུམ་གྱི་མཁའ་འགྲོ་སྐྱེལ་མར་ཡོད། །
གྲོགས་བྱང་ཆུབ་སེམས་དང་འགྲོགས་ནས་འགྲོ། །བསུ་མར་ལྷ་སྲིན་སྡེ་བརྒྱད་ཡོད། །སྡང་
བ་དགྲ་ཡི་འཇིགས་དང་བྲལ། །རྗེ་མི་བསྐྱོད་ངོ་བོ་ཐུགས་རྗེ་ཅན། །སྤྲང་ལན་གཅིག་ཡུལ་
དུ་འགྲོ་བ་ལགས། །ཞེས་ཞུས་པས། བླ་མའི་ཞལ་ནས། བདག་མེད་མ་མཆོད་པ་བཟང་པོ་
ཤོམས་གསུངས། མཆོད་པ་བཤམས། བླ་མས་སྐུའི་སྤྲུལ་པ་བསམ་གྱིས་མི་ཁྱབ་པ་བསྟན།
ལྷོ་བྲག་གོས་དཀར་གྱི་ལ་ཁ་བར་སྐྱེལ་ཐུང་མཛད། དེར་སྐུ་ཁམས་ཀྱི་ཞུ་འབུལ་མཛད་དེ་
བྱོན། དེ་ནས་རྔོག་པའི་སར་བྱོན་ནས། ཕྱི་ཕྱག་མཛད་དེ། རླང་འབྱོངས་པའི་ཡོན་ཏན་གྱིས་
ཡུལ་དུ་ཞག་གསུམ་གྱིས་སླེབ་པར་བྱོན། །
དེའི་ཚེ་འཁྲུངས་ཡུལ་གྱི་ཁང་པ་ནི་ཞིག །ཡུམ་ནི་འདས། ལྕམ་སྲིང་ནི་གཞན་དུ་
འཁྱར་བར་གདའ་བ་ལས། རྗེ་བཙུན་གྱིས་བླ་མའི་གསུང་བཞིན་ཁང་རལ་དེར་ཞག་བདུན་
བཞུགས། ཡུམ་གྱི་རྣམ་པར་ཤེས་པ་ཏིང་ངེ་འཛིན་གྱིས་དགུག་གཞུག་མཛད་དེ་མཐོ་རིས་སུ་
དྲངས། འཁོར་བ་སྙིང་པོ་མེད་པར་མཁྱེན་ཏེ་མགུར་བཞེངས་པ། ཀྱེ་མ་ཐམས་ཅད་མི་རྟག་
129



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
མི་བརྟན་པས། །འཁོར་བའི་ཆོས་ལ་སྙིང་པོ་མེད། །སྙིང་པོ་མེད་པའི་དུས་འདི་རུ། །སྙིང་
པོའི་དོན་ཞིག་ཚོལ་དུ་འགྲོ། །ཕ་ཡོད་ཙ་ན་བུ་ཡང་མེད། །བུ་ཡོད་ཙ་ན་ཕ་ཡང་མེད། །
གཉིས་ཀ་འཛོམ་ཡང་སྙིང་པོ་མེད། །མ་ཡོད་ཙ་ན་བུ་ཡང་མེད། །བུ་ཡོད་ཙ་ན་མ་ཡང་མེད། །
གཉིས་ཀ་འཛོམ་ཡང་སྙིང་པོ་མེད། །ཡི་དམ་ཡོད་ཚེ་བདག་པོ་མེད། །བདག་པོ་ཡོད་ཚེ་ཡི་
དམ་མེད། །གཉིས་ཀ་འཛོམ་ཡང་སྙིང་པོ་མེད། །ས་མཁར་ཡོད་ཚེ་བདག་པོ་མེད། །བདག་
པོས་སླེབ་ཚེ་ས་མཁར་ཞིག །གཉིས་ཀ་འཛོམ་ཡང་སྙིང་པོ་མེད། །སྲིང་མོ་ཡོད་ཚེ་མིང་པོ་
མེད། །མིང་པོས་སླེབ་ཚེ་སྲིང་མོ་མེད། །གཉིས་ཀ་ཡོད་ཀྱང་སྙིང་པོ་མེད། །གཤོང་ཞིང་ཡོད་
ཚེ་བདག་པོ་མེད། །བདག་པོས་སླེབ་ཚེ་འཇག་སྐྱ་འཕྱུར། །གཉིས་ཀ་འཛོམ་ཡང་སྙིང་པོ་
མེད། །འཁོར་བ་སྙིང་པོ་མེད་པ་ལ། །རྣལ་འབྱོར་སྙིང་པོ་ཚོལ་དུ་འགྲོ། །ཞེས་པའི་མགུར་
བཞེངས་ནས། དཀོན་བརྩེགས་བརྒྱད་དུམ་དེ་སྔར་གྱི་སློབ་དཔོན་དེ་ལ་ཕུལ། དེས་རྩམ་པ་
ཅུང་ཟད་བྱུང་བ་རི་ལ་ཁྱེར་ཏེ་བཞུགས། །
དེའི་དུས་སུ་སྔར་གྱི་ཨ་ནེ་དེ་ན་རེ། ཁྱོད་ཀྱིས་སྔར་གཞོན་དུས་སུ་མཐུ་སེར་བྱས། ད་
ཆོས་བྱེད་པ་ངོ་མཚར་ཆེ། ཞིང་ངས་འདེབས་རྩམ་པ་བསྐྱལ་གྱིས་ཟེར། རྗེ་བཙུན་གྱི་ཐུགས་
དགོངས་ལ། སྡུག་མ་འདི་ཞིང་ཐོབ་ཏུ་རེ་བར་འདུག་དགོངས་ནས། འོ་ན་ཟླ་བ་རེ་ལ་ནས་
ཞོ་རེའི་རྩམ་པ་སྐྱེལ་ཞིག་གསུངས་ཏེ། ཟླ་བ་གསུམ་ཙམ་ན་མོ་ན་རེ། ཞིང་དེ་ལ་ལ་ན་རེ།
ཁྱོད་ཀྱི་ཆོས་སྐྱོང་འབྲང་ཟེར། ལ་ལ་ན་རེ་མི་འབྲང་ཟེར། འོང་ངམ་མི་འོང་། དེ་མི་འོང་
གསུངས་པས། འོ་ན་མནའ་སྐྱོལ་དང་ཟེར། རྗེ་བཙུན་གྱིས་དབུ་སྙུང་བཞེས། དེ་ནས་ཞག་
འགའ་སོང་ཙ་ན། ས་ཕྱེད་རྡོ་ཕྱེད་ལ་བྱས་པའི་རྩམ་པ་ཁལ་ཕྱེད་ཁྱེར་ཏེ། འདི་ཁྱོད་ཀྱི་ཞིང་
བཙོངས་པའི་རིན་ཡིན་ནོ་ཟེར་ནས་སོང་། དེ་ནས་ཡང་ཅི་ཞིག་ལྟར་ལ་བྱུང་སྟེ། ཡུལ་མི་
རྣམས་ན་རེ། ཁྱོད་ཀྱི་ཚ་བོས་མཐུ་སེར་བྱས་ནས་ཡུལ་ཐམས་ཅད་ཕུང་དུ་བཅུག་པ། ད་
13)



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
ཡང་ཁྱོད་དེ་ལ་རྒྱགས་སྟེར་བ་ཨེ་ཡིན་ཟེར་ནས་ཐམས་ཅད་ང་ལ་ཁ་ལོག །ད་ཁྱོད་ངའི་
མིག་གིས་མཐོང་བ་དང་། རྣ་བས་ཐོས་པའི་སར་མ་སྡོད་ཟེར།
རྗེ་བཙུན་གྱིས་བཟོད་པའི་གོ་ཆ་བགོས་ཏེ། བྲག་དཀར་རྟ་སོ་ལ་སྒོམ་དུ་བྱོན། ཕྱེ་
ཁལ་ཕྱེད་ལ་ཐལ་བྱས་པས་ལོ་གཅིག་འདངས། ཉིན་ཞིག་ཁྱི་སྒྲ་ཆེན་པོ་གསན་ཏེ།
གཟིགས་སུ་བྱོན་པས་ཁྱི་ར་བ་མང་པོས་རི་དྭགས་བསད་པ་དང་ཕྲད། ཁྱོད་སུ་ཡིན་འདྲིར་
བྱུང་བ་ལ་རྒྱུ་མཚན་གསུངས་པས་དད་ཏེ་ཤ་མང་པོ་ཕུལ། ལན་གཅིག་གི་ཚེ་རོང་པའི་ཁྱི་ར་
བ་མི་གསུམ་བྱུང་། རྗེ་བཙུན་གྱི་གསོལ་རྩམ་ཅུང་ཟད་ཡོད་པ་དེ་འཕྲོག །སྒོམ་ཆེན་པོ་
བཏེག་ནས་བརྡབས་ན་བསོད་ནམས་ཆེ་བ་ཡིན་ཟེར་ནས་བཏེག་ཅིང་ས་ལ་བརྡབས། རྗེ་
བཙུན་ནི་སེམས་ཅན་ཐམས་ཅད་ལ་སྙོམས་པའི་ཐུགས་རྗེ་དང་ལྡན་པས་འཁོན་དུ་འཛིན་
པ་མེད་ཀྱང་། རང་བཞིན་གྱིས་བཀའ་ཆད་བྱུང་སྟེ། རིང་པོ་མ་ཐོགས་པར་ཁྱི་ར་བ་དཔོན་
དེ་བསད། གཡོག་གཉིས་ཀྱི་མིག་བཏོན།
དེའི་ཚེ་རྗེ་བཙུན་ཆེན་པོ་ལ་ན་བཟའ་མེད་དེ། སྤྲང་པོ་ཞིག་ཤི་བའི་ཐུལ་གོག་ཅིག་ལ་
སྨད་དཀྲིས་མཛད། ཨ་ནེ་འབྲི་བཞོ་བའི་སར་རྩམ་པ་སློང་དུ་བྱོན་པས་ཚིག་ངན་མང་པོ་
བརྗོད་ཅིང་དབྱུག་པ་ཐོགས་ནས་དེད། དེའི་ཚེ་རྗེ་བཙུན་ཆེན་པོས་ཟྭ་ཚྭ་མེད་སྡོར་མེད་ཁོ་ན་
གསོལ་བས་སྐུ་ལུས་ཟྭ་ཤིང་ལྟ་བུ་ལ་བ་སྤུ་མཐོ་རེ་ཙམ་སྐྱེས་པ་བྱུང་། ཉིན་གཅིག་ཁྱི་ར་བ་
འགའ་དང་ཕྲད་དེ། དེ་དག་གིས་འདྲེ་བྱུང་སྙམ་ནས་མདའ་རྡེག་པར་བརྩམས་པས། ཁོ་བོ་
མི་ལ་ཐོས་པ་དགའ་ཡིན་མདའ་མ་རྡེག་གསུངས་པ་དང་། འོ་ན་ངེད་རྣམས་ལ་གྲོ་ཞིག་བླང་
ཟེར། དེ་བྱའོ་གསུངས་ནས་ཟླ་འཚོད་དུ་བཅུག་པས། ཁོང་རྣམས་ན་རེ། འདི་ལ་ཚྭ་དགོས་
པར་འདུག་ཟེར། རྗེ་བཙུན་གྱི་ཞལ་ནས། དེ་ཡོད་ན་ད་ལེགས་ཏེ། ཁོ་བོ་ལ་དེ་མེད་ནས་
ཀྱང་ལོ་འགའ་སོང་། ཟླ་རང་ཐོབ་གསུངས། ད་དེ་ལ་ཐལ་དགོས་པར་གདའ་ཞུས་པས། དེ་
131



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
ཡོད་ནའང་ལེགས་ཏེ། ཁོ་བོ་ལ་དེ་མེད་ནས་ཀྱང་ལོ་ཟླ་སོང་། ཟྭ་རང་ཐོབ་གསུངས། དེར་
ཁོང་རྣམས་ན་རེ། ལྷོ་འཛམ་བུ་གླིང་དུ་སྐྱེས། དབང་པོ་སྒོ་ལྔ་ཚང་བའི་དུས་འདིར་མི་
གཡོག་བྱས་ཀྱང་ཟ་ཚད་གོན་ཚད་ཡོད་པ་ལ། ཁྱོད་ཀྱི་འདུན་མ་འདི་རང་ཉེས་འདུག་ཟེར།
རྗེ་བཙུན་གྱི་ཞལ་ནས། ང་རྣལ་འབྱོར་གྱི་དབང་ཕྱུག་མར་པ་ལྷོ་བྲག་པ་ལྟ་བུ་དང་མཇལ།
མི་ལུས་ཐོབ་པ་ལ་ཆོས་བྱར་ཡོད་པ་ཤིན་ཏུ་ཡང་ལེགས། དམ་ཆོས་ཉི་མ་ཤར་བ་ལྟ་བུ་ཡོད་
དུས་སྒྲུབ་ཏུ་མེད་པ་ཁྱེད་རྣམས་ལྟ་བུ་སྡུག་བསྔལ་ཞིང་སྙིང་རྗེ། ང་མི་བདེ་བ་བྱ་དོན་མེད་
ཅེས་མགུར་བཞེངས་པ། །
རྟེན་ཀུན་ནས་གྲུབ་པའི་དཀོན་མཆོག་གསུམ། །མ་བཅོས་རིག་པའི་ངང་དུ་རྫོགས། །དེ་
ལ་གསོལ་བ་བཏབ་ཀྱང་མ་དགོས་སོ། །ངག་བཟླས་བརྗོད་བྲལ་བའི་རྣལ་འབྱོར་བདེ། །
དངོས་གྲུབ་སྟེར་བའི་ཡི་དམ་ལྷ། །ལྷ་སྒྲུབ་མེད་འོད་གསལ་གྱི་ངང་དུ་རྫོགས། །དེ་ལ་
བསྐྱེད་རིམ་སྒོམ་ཀྱང་མ་དགོས་སོ། །རང་ལུས་ལྷ་སྐུར་ཤེས་པའི་རྣལ་འབྱོར་བདེ། །རྐྱེན་
ངན་བར་ཆད་སེལ་བ་མཁའ་འགྲོའི་ཚོགས། །རང་བཞིན་གཉུག་མའི་ངང་དུ་རྫོགས། །དེ་
ལ་གཏོར་མ་བཏང་ཀྱང་མ་དགོས་སོ། །ཚོགས་དྲུག་ལྷུག་པར་འཇོག་པའི་རྣལ་འབྱོར་བདེ། །
ཐ་སྙད་ཚིག་ཏུ་བརྗོད་པའི་བསྟན་བཅོས་ཀུན། །ཉམས་མྱོང་འོད་གསལ་གྱི་ངང་དུ་རྫོགས། །
དེ་ལ་སློབ་གཉེར་བྱ་ཡང་མ་དགོས་སོ། །སྣང་བ་དཔེ་ཆར་ཤར་བའི་རྣལ་འབྱོར་བདེ། །རྣམ་
རྟོག་གདོན་བགེགས་ཀྱི་འགོང་པོ་འདི། །འདྲེ་སྣང་ཆོས་ཉིད་ཀྱིས་ངང་དུ་རྫོགས། །དེ་ལ་
ཛར་བརྡུངས་བྱ་ཡང་མ་དགོས་སོ། །རྣམ་རྟོག་ཆོས་སྐུར་ཤར་བའི་རྣལ་འབྱོར་བདེ། །ཞེས་
གསུངས་པས།
ཁྱི་ར་བ་རྣམས་དད་དེ་ཡུལ་དུ་ཕྱིན་ནས་མགྲིན་གཅིག་ཏུ་བསྡེབས་ཏེ་བདེ་བ་ལྔའི་གླུ་
དེ་བླངས་པས། སྲིང་མོ་པེ་ཏས་ཐོས། དེ་ཀུན་གྲུབ་ཐོབ་ཅིག་ཡོད་པར་འདུག་ངོ་མཚར་ཆེ་
132



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
བྱས་པས། དེ་ཁྱོད་ཀྱི་མིང་པོར་འདུག །ཁྱོད་རང་སོང་དང་ཟེར། ངའི་མིང་པོ་བྱེས་ཐག་
རིང་པོར་སོང་། ཕ་མ་སྔ་མོར་ཤི །ད་སྡུག་མ་བདག་ལ་སྙིང་ཚིམ་དེ་ཙམ་མི་དགོས་ཟེར་ཏེ།
མང་དུ་ངུས། དེར་མཛེས་སེ་ན་རེ། མིང་པོ་ཡོད་པར་འདུག །ཁྱོད་རང་སོང་དང་ཟེར། དེར་
པེ་ཏས་ཕྱེ་བྲེ་དོ། ཟན་སྐམ་རྒྱལ་ཆུང་གང་། ཆང་སྐྱུར་ཟོར་བ་གང་ཁྱེར་ནས་རྗེ་བཙུན་ཆེན་
པོ་བྲག་དཀར་རྟ་སོ་ལ་འཚོལ་དུ་ཕྱིན་པས། རྗེ་བཙུན་གྱི་ཐུགས་དགོངས་ལ། ཁ་སང་ཁྱི་ར་
བ་དེ་རྣམས་ཀྱི་རྩར་ངས་ཁ་ཕོ་ཆེ་བ་ཙམ་བཏོན་ཡོད། ད་གཏོར་མ་ཐོང་བྱ་བའམ། སྲེའུ་
གསོས་བྱ་བ་བྱུང་ན་བསམ་གཏན་གྱི་བར་ཆད་དུ་འགྲོ། དེ་བས་ང་རང་བྲག་དམར་སྤོ་
མཐོན་ལ་སྒོམ་དུ་འགྲོ་དགོས་སྙམ་དུ་དགོངས་ནས། པེ་ཏས་བྲག་དཀར་རྟ་སོ་ལ་བཙལ་
ཀྱང་མ་རྙེད། དེ་ནུབ་མཛེས་སེ་ཅན་དུ་ལོག་ནས་ཕྱིན་པས། མཛེས་སེ་ན་རེ། འོ་ན་ངེད་རང་
གཉིས་ཀ་འཚོལ་དུ་འདེང་ངོ་ཟེར་ནས་མར་དང་ཤ་ཁོག་དང་རྩམ་ཞིབ་ལ་སོགས་ཁྱེར་ནས་
འདྲི་ཞིང་ཕྱིན་པས། ལ་བྱ་ལ་བརྒལ་ནས་སོང་བ་ཐོས། ཁོང་གཉིས་ཀྱིས་ཕྱི་བཞིན་ཕྱིན་
པས། ཀོ་རོན་ཟེར་བ་ཞིག་ཏུ་སླེབས་ཏེ་དྲིས་པས། ཁས་སང་ཉི་མ་ཕྱེད་ཙམ་ན་རྣལ་འབྱོར་
པ་ཞིག་དཔལ་མོ་དཔལ་ཐང་ན་ཕར་སོང་ཟེར། ཁོང་གཉིས་ཀྱིས་ཚོང་འདུས་དིང་མ་རུ་ཕྱིན་
ནས་དྲིས་པས། བྲག་དམར་སྤོ་མཐོན་ལ་སོང་ཟེར། བྲག་དམར་སྤོ་མཐོན་གྱི་སྐྱིད་ཕུག་ཉི་
མ་རྫོང་དུ་རྗེ་བཙུན་དང་མཇལ། ཕྱག་བྱས་ཏེ་པེ་ཏས་རྗེ་བཙུན་ལ་འཇུས་ནས་མང་དུ་ངུས།
མིང་པོ་བྱེས་ཐག་རིང་པོར་སོང་། ཨ་མ་ནི་གུམ། ཡུལ་མི་རྣམས་ཀྱིས་ནི་སྡང་བར་བྱས་
ཟེར། མཛེས་སེ་ན་རེ། རྗེ་བཙུན་ཆེན་པོ་ཁྱེད་ཀྱིས་གཞོན་དུས་སུ་མཐུ་སེར་བསླབས། སྡང་
བའི་དགྲ་བཏུལ། ད་ཆོས་བྱས་ནས་རང་རྒྱུད་བཏུལ། དབེན་པར་བསམ་གཏན་སྒོམ་པ་ངོ་
མཚར་ཆེ་ཟེར། རྗེ་བཙུན་གྱི་ཞལ་ནས། མཛེས་སེ་ཁྱོད་ད་དུང་ཁྱིམ་ཐབ་ལ་མ་སོང་པ་ཕྱི་
ཐག་རིང་གསུངས། དེའི་ཚེ་རྗེ་བཙུན་གྱིས་བདེ་བ་ངོ་སྤྲོད་ཀྱི་མགུར་བཞེངས་པ།
133



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
གནས་བྲག་དཀར་རྟ་སོ་ནམ་མཁའི་རྫོང་། །ནམ་མཁའ་རྫོང་གི་རྫོང་རྩེ་ལ། །བོད་
ཀྱི་མི་ལ་རས་པ་ང་། །རྩེ་གཅིག་བསམ་གཏན་སྒོམ་དུ་ཕྱིན། །སྟེང་ན་བལ་པོའི་སྤྲིན་རས་
བདེ། །འོག་ན་སྤྲ་བའི་འབོལ་ཆུང་བདེ། །འགྲངས་ལྟོགས་རན་པའི་སྒྱུ་ལུས་བདེ། །པུས་
འཁྱུད་སྒོམ་ཐག་འཁོར་གཅིག་བདེ། །སེམས་ལ་བླ་མའི་མན་ངག་བདེ། །ཟག་མེད་ལྟ་བ་
རྟོགས་པས་བདེ། །འོད་གསལ་ཟུང་འཇུག་བསྒོམས་པས་བདེ། །འབད་མེད་རང་གྲོལ་
སྤྱོད་པ་བདེ། །སྲུང་མཚམས་མེད་པའི་དམ་ཚིག་བདེ། །སྐུ་གསུམ་ལྷུན་གྲུབ་འབྲས་བུ་བདེ། །
དེ་ལྟར་བདེ་བའི་རང་བཞིན་གྱིས། །མི་བདེ་མ་མཆིས་བདེ་མོར་གདའ། །ཞེས་གསུངས་
པས།
པེ་ཏ་ན་རེ། མི་གཞན་གྱི་ཆོས་དེ་ལུས་སེམས་གཉིས་ཀ་བདེ་བདེ་དགའ་དགའ་འདྲ་
བར་འདུག་པ་ལ། མིང་པོའི་ཆོས་འདིས་སེམས་བདེ་ཡང་ལུས་མནར་འདུག་སྟེ། སྤྲང་བ་
རང་མི་གྲག་གམ་ཟེར། དེར་རྗེ་བཙུན་གྱི་དགོངས་པ་ལ། སྲིང་མོ་བདེན། ཁོ་བོ་ལ་བླ་མའི་
མན་ངག་ཟབ་མོ་ཡོད་ཀྱང་ཉམས་ལེན་བརྩོན་འགྲུས་ཀྱིས་མ་ཆུན་པ་འདྲ་སྙམ་དུ་གྱུར་ཏེ་
གསུངས་པ། ལྟ་བའི་རྒྱལ་པོ་ནམ་མཁའ་ལ། །རིག་པའི་ཁྱུང་ཕྲུག་ཡང་རྩལ་སྦྱོང་། །ཁྱུང་
ཕྲུག་འཕུར་རྩལ་མ་ཞན་ཅིག །བརྒྱ་ལ་འཕུར་རྩལ་ཞན་པ་ན། །སེམས་ཆགས་སྡང་གི་
འདམ་ལ་ལྷུང་ཉེན་གདའ། །སྒོམ་པའི་རྒྱལ་པོ་མཚོ་མོ་ལ། །སེམས་རིག་པའི་ཉེ་ཆུང་
གཡབ་རྩལ་སྦྱོང་། །ཉེ་ཆུང་གཡབ་རྩལ་མ་ཞན་ཅིག །བརྒྱ་ལ་གཡབ་རྩལ་ཞན་པ་ན། །
སེམས་བྱིང་རྨུགས་ཀྱི་འདམ་དུ་བྱིང་ཉེན་གདའ། །སྤྱོད་པའི་རྒྱལ་པོ་གངས་རི་ལ། །སེམས་
རིག་པའི་སེང་ཕྲུག་ཡང་རྩལ་སྦྱོང་། །སེང་ཕྲུག་མཆོངས་རྩལ་མ་ཞན་ཅིག །སེང་ཕྲུག་
མཆོངས་རྩལ་ཞན་པ་ན། །སེམས་རྣམ་རྟོག་གི་བུ་ཡུག་འཚུབ་ཉེན་གདའ། །འབྲས་བུའི་
རྒྱལ་པོ་ཚོང་འདུས་ལ། །སེམས་རིག་པའི་ཁྱིའུ་ཆུང་ཚོང་ཞིག་འདོན། །ཁྱིའུ་ཆུང་སྐྱེལ་མ་མ་
134



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
ཞན་ཅིག །ཁྱིའུ་ཆུང་སྐྱེལ་མ་ཞན་པ་ན། །རེ་དོགས་ཀྱི་དགྲ་ལ་འཆོར་ཉེན་གདའ། །མི་མེད་
ལུང་སྟོང་གི་རི་ཁྲོད་ན། །ང་མི་ལ་རས་པ་ཉམས་མྱོང་སྐྱོང་། །མི་ལ་ཉམས་མྱོང་མ་ཞན་ཅིག །
བརྒྱ་ལ་ཉམས་མྱོང་ཞན་པ་ན། །སེམས་འཁོར་བའི་རྒྱ་མཚོར་བྱིང་ཉེན་གདའ། །ཞེས་རང་
སེམས་བརྩོན་འགྲུས་ཀྱི་ལྕག་འདེབས་མགུར་དུ་བཞེངས་ནས། ཙོག་པུའི་ལྡེམ་གྱིས་ལུས་
ཀྱི་བདེ་བ་བཙལ། རྒྱ་མདུད་ཀྱི་ཆིངས་ཀྱིས་ངག་ལ་བདེ་བ་བཙལ། སྦྲུལ་མདུད་ཀྱི་ལྷོད་
ཀྱིས་སེམས་ལ་བདེ་བ་བཙལ་ཏེ་ཏིང་ངེ་འཛིན་མཛད་པས། ཏིང་ངེ་འཛིན་ཟས་གོས་ཀྱི་
སྤོས་པ་ཆོད་པ་བྱུང་།
ཡང་ཉིན་གཅིག་རི་དྭགས་པ་འགའ་དང་ཕྲད་དེ། དེའི་ཚེ་སྔར་ཟྭ་ཚོད་བཙོས་པའི་
ཁོག་ཆུང་དེ་ཆག་པས་དེའི་ནང་ནས་ཟྭའི་ཁོག་ཆུང་གཅིག་བྱུང་། རི་དྭགས་པ་རྣམས་ན་རེ།
དགོས་པའི་རྫ་ཁོག་ནི་ཆག །མི་དགོས་པའི་སྦྲ་ཁོག་དང་བཅས། རྣལ་འབྱོར་པ་ཡིད་མུག་
སྐྱེ་ཞིང་མི་གདའ་འམ་ཟེར་བ་ལ་གསུངས་པ། གནས་བྱང་ཁོག་སྟོད་ཀྱི་ལྷ་ཁང་ན། །ཟུར་
གསུམ་སྙིང་གི་དབུ་རྩེ་རུ། །སེམས་དངོས་མེད་ཀྱི་རྟ་ཕོ་རླུང་ལྟར་འཕྱོ། །རྟ་འཛིན་ན་ཞགས་
པ་གང་གིས་འཛིན། ལྟོགས་ན་ཟས་སུ་ཅི་ཞིག་སྟེར། །སྐོམ་ན་བཏུང་བ་ཅི་ཞིག་བླུད། །
འཁྱགས་ན་ར་བ་གང་དུ་འཇུག །འདོགས་ན་ཕུར་པ་གང་ལ་འདོགས། །རྟ་དེ་ལ་སྒ་སྲབ་ཇི་
འདྲ་གཏོད། །ཞོན་མཁན་གང་དང་གང་གིས་བྱེད། །འབྲོས་པ་གང་གི་འཕྲང་ལ་འབྲོས། །
རྒྱུག་པ་གང་གི་ཐང་ལ་རྒྱུག །སྙོག་པ་གང་གི་དགོངས་པ་སྙོག །སྔོན་ཆད་གླུ་ལ་བསྐྱར་མ་
མྱོང་། །དེ་རིང་ཚིག་ལ་གསལ་ཞིག་འདེབས། །རྟ་འཛིན་ན་ཡེངས་མེད་ཞགས་པས་འཛིན། །
ལྟོགས་ན་ཕྱག་ཆེན་ལྗང་པ་སྟེར། །སྐོམ་ན་བདུད་རྩིའི་ཆུ་རྒྱུན་ལྟུད། །འཁྱགས་ན་སྟོང་ཉིད་
ར་བར་འཇུག །འདོགས་ན་ཏིང་འཛིན་ཕུར་པས་འདོགས། །སེམས་ཉིད་འོད་གསལ་སྒ་
སྲབ་གཏོད། །ཞོན་མཁན་རྣལ་འབྱོར་བདག་གིས་བྱེད། །ལྟ་བ་མཐོ་པོའི་ཞྭ་རྨོག་གྱོན། །
135



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཤེས་རབ་གསུམ་གྱི་ཕོད་དཀར་བཙུགས། །ཐོས་བསམ་མང་པོའི་འཇོལ་ཁྲབ་གྱོན། །ཡེ་
ཤེས་ཆེན་པོའི་མདུང་རིང་གཟུང་། །དགྲ་འཁོར་བའི་གཡུལ་ངོ་བཟློག་གམ་སྙམ། །འབྲོས་
པ་འཁོར་བའི་འདམ་ལས་འབྲོས། །རྒྱུག་པ་བདེ་ཆེན་ཐང་ལ་རྒྱུག །སྙོག་པ་རྒྱལ་བའི་
དགོངས་པ་སྙོག །ང་རླུང་གི་རྟ་ཕོ་དེ་ལྟར་རྒྱུག །ཁྱེད་ཡོན་བདག་སྐུ་ཁམས་ཅི་བདེ་མཛོད། །
ཅེས་གསུངས་པས་ཁོང་རྣམས་དད་པར་གྱུར་ཏོ། ། །
ཡང་ལན་གཅིག་ལིང་པའི་བྲག་ལ་བྱོན་ཏེ་བཞུགས་པས། ནམ་སྲོད་ཀྱི་དུས་སུ་བྲག་
གི་གསེབ་ན་བཤུགས་པ་ཙིར་ཙིར་གྲགས། གཟིགས་པས་ཅི་ཡང་མི་གདའ་སྟེ། ཅུང་ཟད་
ཅིག་ན་བྲག་གི་བར་ནས་འོད་དམར་པོ་ཞིག་བྱུང་། དེའི་རྗེས་ལ་མི་དམར་པོ། གླ་བ་ཞོན་པ་
བུད་མེད་ཅིག་གིས་སྣ་ཁྲིད་དང་བཅས་ཏེ་བྱུང་། ཅི་ཞིག་ལྟར་ན་བུད་མེད་དེ་ཁྱི་མོ་དམར་མོ་
ཞིག་ཏུ་སྤྲུལ་ནས་ཞབས་ལ་འཐེན་ཞིང་མཐོ་འཚམས་དུ་བྱུང་བས་རྗེ་བཙུན་གྱིས་གསུངས་པ།
ཡོང་མི་ང་ལ་བར་ཆད་མཐོ་འཚམས་པ། །མི་སྡུག་སྤྲུལ་པའི་གཟུགས་སྟོན་པ། །ཁྱོད་ལིང་
པ་བྲག་གི་བྲག་སྲིན་མོ། །ཁྱོད་ལས་ངན་གྱི་འདྲེ་མོ་མ་ལགས་སམ། །གླུ་སྙན་པའི་འགྱུར་
ཁུགས་ངས་མི་ཤེས། །ངག་བདེན་པའི་ཚིག་ལ་ཁྱོད་ཀྱང་ཉོན། །ཞེས་པ་ལ་སོགས་ཀྱི་
མགུར་བཞེངས་པས།
མོ་ན་རེ། ཨེ་མ་སྐལ་ལྡན་རིགས་ཀྱི་བུ། །གཅིག་པུར་རྒྱུ་བའི་སྙིང་སྟོབས་ཅན། །རི་
ཁྲོད་འགྲིམས་པའི་རྣལ་འབྱོར་པ། །དཀའ་བ་སྤྱད་པའི་ངོ་མཚར་ཅན། །མི་ཁྱོད་ཀྱིས་གླུ་
བླངས་རྒྱལ་པོའི་བཀའ། །རྒྱལ་པོའི་བཀའ་དེ་གསེར་བས་ལྕི། །གསེར་ལ་ར་ཤོར་མཚང་དུ་
ཆེ༑ ༑མཚང་དེ་ལས་སླར་ལོག་མ་ཤེས་ན། །སྔོན་ཆད་སྨྲས་པ་རྫུན་དུ་ཆེ། །དེ་ཡན་ཆད་རྗེ་
རྒྱལ་ཁྲིམས་ཀྱི་གླུ། །ཞེས་པ་ལ་སོགས་ཟེར་དུ་བྱུང་བ་ལ། །
རྗེ་བཙུན་གྱིས་ལན་མགུར་དུ་བཞེངས་པ། བདེན་ནོ་བདེན་ནོ་བྲག་སྲིན་མོ། །ཚིག་
136



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
དེ་ལས་བདེན་པ་ཡོད་རེ་སྐན། །ང་སྔོན་ཆད་རྒྱལ་ཁམས་འགྲིམས་འགྲིམས་ཀྱང་། །གླུ་དེ་
ལས་སྙན་པ་ཅང་མ་མཆིས། །ཞེས་སོགས་གསུངས་པས། ཡང་མོ་ན་རེ། ང་སློབ་དཔོན་
ཐོད་ཕྲེང་གི་བརྒྱུད་པ་འཛིན། །དམ་ཆོས་ཚིག་གི་ཕྲེང་བ་ཉན། །ཚིག་ཐོས་བསམ་བྱས་པ་ཞེ་
ལ་ཡོད། །ད་ལྟ་རྣལ་འབྱོར་གྱི་ཚོགས་ཁང་འགྲིམ། །ཞེས་སོགས་རང་གི་སྤྱོད་ཚུལ་གླུ་རུ་
བླངས་པས། །
རྗེ་བཙུན་གྱི་ཞལ་ནས། །འོ་ན་སྡོད་ཅིག་སྨན་མོ་ཁྱོད། །སློབ་དཔོན་བཟང་སྟེ་སློབ་
མ་ངན། །དམ་པའི་ལྷ་ཆོས་ཐོས་བསམ་བྱས། །དོན་མ་གོ་ཚིག་གི་ཕྲེང་བ་བཟུང་། །ཞེས་པ་
ལ་སོགས་དཔྱིས་ཤིང་རྗེས་སུ་འཛིན་པའི་མགུར་བཞེངས་པས། ཡང་བྲག་སྲིན་མོས་ཞུས་པ།
དུས་གསུམ་སངས་རྒྱས་སྤྲུལ་པའི་སྐུ། །རྡོ་རྗེ་འཆང་ལ་དྲང་སྲོང་ལུས། །ངེད་དམན་པའི་
མིང་སྲིངབསོད་ནམས་ཆེ། །ཁྱེད་ཀྱི་གསུང་ཡང་གོ་བར་བྱུང་། །ཞེས་སོགས་ཞུ་དོན་གླུ་རུ་
ལེན་དུ་བྱུང་བ་ལ། རྗེ་བཙུན་གྱིས་ང་འཁོར་བ་སྤངས་པའི་རྣལ་འབྱོར་ཡིན། །བླ་མ་དམ་
པའི་བུ་ཆེན་ཡིན། །གདམས་ངག་རིན་ཆེན་གྱི་གཏེར་མཛོད་ཡིན། །དམ་ཆོས་སྙིང་ནས་
སྒྲུབ་པ་ཡིན། །ཞེས་སོགས་ཆོས་མང་དུ་གསུངས་པས་ཤིན་ཏུ་དད་པར་གྱུར་ཏེ། སླར་བུད་
མེད་བཟང་མོའི་ཆ་ལུགས་སུ་བྱས་ནས་ལན་གསུམ་དུ་སྐོར་བ་བྱས་ཕྱག་མང་དུ་འཚལ་ཐལ་
མོ་སྦྱར་ཏེ། རྗེ་བཙུན་ཆེན་པོ་ལགས། བདག་ལས་ངན་གྱི་དབང་གིས་འདྲེ་མོའི་ལུས་སུ་
སྐྱེས། བག་ཆགས་བསམ་ངན་གྱིས་ཁ་བསྒྱུར་ཏེ། མཐོ་འཚམས་བགྱིས་པ་བཟོད་པར་
བཞེས་འཚལ། ཕྱིན་ཆད་ཅི་གསུང་གི་བཀའ་བསྒྲུབ་པས། ད་དུང་དུ་ཐུགས་ལ་འཁྲུངས་
པའི་མགུར་ཞིག་ཐུགས་ལ་འདོགས་པར་ཞུ་ཞེས་ཞུ་བ་ལ།
རྗེ་བཙུན་གྱི་ཞལ་ནས། རྗེ་སྦས་པའི་སངས་རྒྱས་མི་གཟུགས་ཅན། །མཚན་བརྗོད་
པར་དཀའ་བའི་ལོ་ཙཱ་བ། །ཕ་སྐུ་དྲིན་ཅན་གྱི་ཞབས་ལ་འདུད། །ང་རིག་བྱེད་གླུ་མཁན་མ་
137



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ལགས་ཏེ། །འདྲེ་ཁྱོད་ཀྱིས་གླུ་ལོངས་གླུ་ལོངས་ཟེར། །ད་ནི་གནས་ལུགས་ཀྱི་གླུ་ཞིག་ལེན། །
འབྲུག་དང་གློག་དང་ལྷོ་སྤྲིན་གསུམ། །བྱུང་ཡང་ནམ་མཁའི་དབྱིངས་ལས་བྱུང་། །ཐིམ་ཡང་
ནམ་མཁའི་དབྱིངས་སུ་ཐིམ། །འཇའ་ཚོན་ཁུ་རླངས་ན་བུན་གསུམ། །བྱུང་ཡང་བར་སྣང་
རང་ལས་བྱུང༌། །ཐིམ་ཡང་བར་སྣང་རང་ལ་ཐིམ། །རྩི་བཅུད་མེ་ཏོག་འབྲས་བུ་གསུམ། །
སྐྱེས་ཀྱང་ས་གཞི་རང་ལས་སྐྱེས། །ཐིམ་ཡང་ས་གཞི་རང་ལ་ཐིམ། །ཞེས་བྱ་བ་ལ་སོགས་
གསུངས་པས་ཤིན་ཏུ་ཡིད་རང་སྟེ། ཕྱག་འཚལ་བསྐོར་བ་བྱས་ཞབས་སྤྱི་བོར་བླངས་ཏེ་འོད་
དུ་ཡལ་ལོ། །ཕྱིས་ཀྱང་བླ་མའི་ཞལ་ནས་ལིང་པ་བྲག་ལས་གཉན་པའི་ས་གཞན་ན་མི་
འདུག་གསུངས། །
དེ་ནས་ཡང་རྐྱང་དཔལ་ནམ་མཁའ་རྫོང་དུ་བྱོན་ཏེ་ཏིང་ངེ་འཛིན་མཛད། དེ་བཞིན་
དུ་བྱང་ཆུབ་རྫོང་དང་། བྲག་དཀར་རྟ་སོ་ལ་སོགས་སུ་རེ་མོས་སུ་བཞུགས། ལན་གཅིག་རྗེ་
བཙུན་གྱིས་སིང་གྷ་ལའི་ནགས་སུ་བྱོན་པས་ཡུལ་མི་རྣམས་ཀྱིས་གར་བཞུགས་ཀྱི་ཁུངས་
མ་རྙེད་པས། གཤིན་སྒོམ་རས་པས་བལ་ཡུལ་དུ་འཚོལ་དུ་ཕྱིན་ཏེ་མ་རྙེད་པར། དུས་ཕྱིས་
སུ་སོང་ཙམ་ན་བལ་རྐུན་ཚན་ཅིག་གིས་རྣལ་འབྱོར་པ་ཚན་ཅིག་བཅོམ། ངེད་རྣལ་འབྱོར་པ་
ཡིན་མ་འཇོམས་བྱས་པས། ཁྱེད་རྣམས་འདྲ་བ་ལ་རྣལ་འབྱོར་པ་ཟེར་བ་མིན། ཛོ་ཀི་ཕ་ལ་
བྱ་བ་སིང་གྷ་ལའི་ནགས་ལ་ཡོད་དེ། མདའ་རྒྱབ་ཀྱང་མི་ཕོག་པ་ཡོད་པ་ཡིན་ཟེར་ཙ་ན། དེ་
དུས་བླ་མ་ལ་རྐུན་མ་རྣམས་ཀྱིས་མདའ་མང་དུ་བརྒྱབ་པས་ཁྲབ་ལ་རྒྱབ་པ་ལྟར་ཡར་ཞིང་
སོང་སྟེ་དད་པ་སྐྱེས་པ་ཡིན་གསུངས། ཤིང་ཐོག་འབའ་ཞིག་གསོལ་ཞིང་ཟླ་བ་མང་དུ་
བཞུགས། ཨེ་མ་ནགས་ཁྲོད་དབེན་པ་བདེ། །སྤྲ་སྤྲེའུ་ཡང་རྩལ་སྦྱོང་བའི་གནས། །ཞེས་པ་
ལ་སོགས་པའི་མགུར་བཞེངས། དུར་ཁྲོད་ཆེན་པོ་སུ་ལུ་དྷི་པ་ཞེས་བྱ་བ་དེར་ཡང་བྱོན་ཏེ།
ཌཱ་ཀི་མ་རྣམས་དང་ལྷན་ཅིག་ཚོགས་ཀྱི་འཁོར་ལོ་མཛད། །
138



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
དེ་ནས་སྐུ་ཐང་རྒྱུད་ཀྱི་དགོན་པར་བཞུགས་པའི་དུས་སུ། ཆུ་ཕྲན་ཞིག་གི་ཕར་ཁ་ན་
བུ་མོ་རེའུ་ལུག་འཚོ་བ་ཞིག་འདུག །བུ་མོ་དེ་ན་རེ། ཅི་འདྲ་བའི་མི་ཞིག་འདུག་པ་མཐོང་།
ཞེས་བྱ་བ་ལ་སོགས་པའི་གླུ་ལེན་པ་ཞིག་འདུས་ནས་དེར་འབྱོན་དགོངས་པ་ལ། བུ་མོ་རེའུ་
ལུག་དང་བཅས་པ་ནམ་མཁའ་ལ་ཡལ། དེ་ཌ་ཀི་མ་ཡིན་པར་འདུག་བྱ་བ་ཡང་གསུངས།
དེ་ནས་ཁུ་བྱུག་དབེན་པ་དང་། བྲག་སྐྱ་རྡོ་རྗེ་རྫོང་ལ་སོགས་སུ་ཡུན་རིང་དུ་ཏིང་ངེ་འཛིན་
མཛད། །
ལན་གཅིག་བྱ་དཀར་མོ་གསེར་གྱི་རྣ་ཆ་ཅན་ཞིག་འོངས་ནས་རྗེ་བཙུན་ལ་ཕྱག་ཕུལ་
བསྐོར་བ་བྱས་ཏེ། བླ་མ་ལ་བདག་ཟླ་བ་གཅིག་གི་བཤོས་འདྲེན་པ་ཡིན་ཟེར། ཁྱོད་གང་
ནས་འོང་གསུངས་པས། ང་ཕུག་རོན་ཕུག་ནས་འོངས་པ་ཡིན་ཟེར་ནས་འཕུར་ནས་སོང་།
ནངས་པར་ཕུག་རོན་ཕུག་ཏུ་བྱོན་པས། ཕུག་རོན་ཤིན་ཏུ་ཆེ་བ་ཞིག་གིས་རྗེ་བཙུན་ལ་
བསྐོར་བ་བདུན་བྱས། ཕྱག་འཚལ་བའི་སྟངས་བྱས་ཏེ་འབྲས་ཁལ་གཅིག་འདུག་པ་ལ། རྗེ་
བཙུན་གྱིས་འདི་ངེད་ལ་སྟེར་བ་ཡིན་ནམ་གསུངས་པས། མགོ་ཀུག་ཀུག་བྱས་ནས་ཕུག་
རོན་ཕྱུག་མོའི་ཡོན་བདག་གིས་བཏེག་སྟེ་ཏིང་ངེ་འཛིན་མཛད་དོ། །
དེ་ནས་ཡང་བྲག་དཀར་རྣམ་གསུམ་དང་། མང་ཡུལ་གྱི་བྲག་ལ་སོགས་པར་ཡར་
གཤེགས་མར་གཤེགས་མཛད་དེ་སྒྲུབ་པ་ཁོ་ན་ལྷུར་བླངས། སྲིང་མོས་ཀྱང་སྣམ་བུ་གཅིག་
ཁྱེར་ཏེ་ཕུལ་བས་སྨད་དཀྲིས་མཛད་དེ་གསོལ། དེ་ནས་ཟ་འོག་ཕུག་ཅེས་བྱ་བར་བཞུགས་
པའི་དུས་སུ། བླ་མ་རས་ཆུང་པ་བྱིས་པ་ཆུང་དུ་བོང་བུ་འཚོ་ཞིང་ཡོད་པ་བླ་མས་མགུར་
བཞེངས་པའི་སྒྲ་ཚོར་བས་དད་པ་སྐྱེས་ཏེ་སྤྱན་སྔར་ཕྱིན། བླ་མའི་ཞལ་ནས། བུ་ཁྱོད་ལ་
མདང་རྨི་ལམ་ཅི་འདྲ་བ་ཞིག་རྨིས་གསུངས། བྱིས་པ་ན་རེ། བདག་གིས་ཉི་མ་ཤར་ལྷོའི་
མཚམས་སུ་ཁ་བལྟས་ཏེ་ཕྱིན་པས། སྤང་ཐང་ཤིན་ཏུ་ཡངས་པ་ཞིག་ན་བུད་མེད་གཞོན་ནུ་
139



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
མ་མང་པོས་བདག་གི་མགོ་ལ་མེ་ཏོག་གི་ཕྲེང་བ་མང་པོས་བརྒྱན་པ་རྨིས་ཞུས་པས། བུ་
ཁྱོད་ངའི་རྗེས་སུ་ཆོས་བྱེད་པ་ལ་འགྲོའམ་གསུངས་པས། ཐུགས་རྗེས་འཛིན་པར་ཞུས་ཏེ།
ཕྱག་ཕྱི་འབྲངས། བླ་མས་ཀྱང་ཤིན་ཏུ་དགྱེས་པར་མཛད། ལན་གཅིག་གི་ཚེ་རས་ཆུང་པས་
བླ་མ་ལ་ཕྱག་འཚལ་བསྐོར་བ་བྱས་ཏེ། རྗེ་བཙུན་ཆེན་པོ་ཉིད་བླ་མ་ལྷོ་བྲག་པ་ཆེན་པོའི་
སྤྱན་སྔར་བྱོན་ཙ་ན། གདམས་ངག་ནི་ཇི་ལྟ་བུ་ཞུས། ཁོང་གིས་ཀྱང་ཇི་ལྟར་གནང་། བདག་
ལ་གསུང་བར་ཞུ་དང་ཞུས་པས། རྗེ་བཙུན་ཆེན་པོའི་ཞལ་ནས།
སྤྲོས་མེད་ཆོས་སྐུའི་ནམ་མཁའ་ལ། །འགག་མེད་ཐུགས་རྗེའི་སྤྲིན་བསྡུས་ཏེ། །ལུས་
ཅན་སྐྱབས་གྱུར་འགྲོ་བའི་མགོན། །རྗེ་སྐུ་དྲིན་ཅན་ལ་སྐྱབས་སུ་མཆི། །དཔལ་དྲི་མ་མེད་
པའི་ཞིང་ཁམས་སུ། །མི་ངའོ་ཟེར་བ་མཐའ་ཡས་ཀྱང་། །ཡུལ་རྒྱ་གར་དབུས་ན་སྒྲ་ཆེ་ཞིང་། །
འོད་ཉི་ཟླ་ལྟ་བུར་གསལ་བ་དེ། །རྗེ་ནཱ་རོ་མེ་ཏྲི་རྣམ་གཉིས་ལགས། །ཕ་གྲུབ་ཐོབ་གཉིས་ཀྱི་
ཐུགས་ཀྱི་སྲས། །དུས་གསུམ་སངས་རྒྱས་བཅུད་འདུས་པ། །མཚན་ལྷོ་བྲག་མར་པ་ཞེས་
སུ་འཁུམས། །གནས་ཉི་ཤུ་རྩ་བཞིའི་ངོ་བོ་གཅིག །ཡོན་ཏན་གཏེར་ཆེན་འབྱུང་བའི་ས། །
མཁའ་འགྲོ་འདུ་བའི་དབེན་གནས་སུ། །མཚན་སྙན་པའི་འབྲུག་སྒྲ་ཀུན་ནས་ཆེ། །སྒྲ་དེ་
ཐོས་ཁོ་བོས་མ་བཟོད་དེ། །སླར་འབད་རྩོལ་དྲག་པོས་སྤྱན་སྔར་ཕྱིན། །སྐུ་མཐོང་བས་བ་
སྤུ་གཏིང་ནས་གཡོས། །ཁོང་ཚེ་སྔོན་གྱི་བླ་མ་ཡིན་པར་ངེས། །གསུང་ཐོས་པ་ཙམ་གྱིས་
སྡིག་སྒྲིབ་ཟད། །སྤྱིར་བཀའ་ཆེན་བཞི་ལ་ཁུངས་ཕྱུང་ནས། །ལྟས་ངན་གཡང་དུ་བླན་ནས་
ཀྱང་། །མཚོན་ངར་མ་ལྟ་བུའི་རྣོ་བཞིན་དུ། །ལམ་སྲིད་པ་གསུམ་པོ་གཅོད་བྱེད་ཅིང་། །ཚེ་
འདིར་བྱང་ཆུབ་འགྲུབ་པ་ཞིག །ཕ་སངས་རྒྱས་རྒྱལ་ལ་མངའོ་ཟེར། །དེ་དམན་པ་བདག་
ལ་གནང་འཚལ་ཞུས། །ཕ་སངས་རྒྱས་དེ་ཡི་ཞལ་ནས་ཀྱང་། །ཤཱཀ་ཐུབ་བསྟན་པ་སྡུད་ལ་ཉེ། །
སྙིགས་མའི་སེམས་ཅན་ཉོན་མོངས་རགས། །ཚེ་ཐུང་ནད་མང་ལོངས་སྤྱོད་དབུལ། །མི་ཐར་
140



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
པ་སྒྲུབ་པ་ཉིན་སྐར་ཙམ། །ཁྱོད་ཤེས་བྱ་གཤིས་ལ་མི་འཆོར་ཞིང་། །སྒྲུབ་པ་སྙིང་པོར་ལེན་
པ་ན། །མི་བདག་ལ་གདམས་ངག་ཡོད་དོ་གསུངས། །གསེར་ཞུན་མ་ལྟ་བུའི་གདམས་ངག་
བསྟན། །ཁྱོད་ལེ་ལོ་ལྟོ་ཕྱིར་མི་འབྲང་བར། །རྩེ་གཅིག་ཏུ་སྒྲུབ་པ་བྱས་པ་ན། །རིག་པ་
མཐའ་ཡས་ཀྱི་ཉམས་མྱོང་དང་། །དོན་འབད་རྩོལ་མེད་པའི་ཏིང་འཛིན་དང་། །གཞི་རྩ་
ཆོད་པའི་རྟོགས་པ་གསུམ། །དུས་གཅིག་མཉམ་པ་ཉིད་དུ་འོང་། །གནད་དེ་ལ་འདྲིས་ཤིང་
འཇགས་གྱུར་པས། །འགྱུར་མེད་བརྟན་པོར་དག་གོ་གསུངས། །མི་ང་ཟེར་གཙིགས་སུ་
བྱེད་པ་ན། །བུ་དཔའ་བོ་ཁྲོམ་ཤོགས་ཅིག་འོང་ངོ་གསུང་། །མི་ངེད་ལ་ཞེ་གདེང་ཚིག་འདི་
ཡོད། །ཁྱོད་ད་དུང་ཉོན་ཅིག་སྐལ་ལྡན་བུ། །བྱ་ལོའི་མཆོད་རྫས་བཞིན་སྙིགས་པས། །
བཞིན་ལེགས་ཀྱང་ང་རྒྱལ་མ་ཆེ་བར། །སྙིང་རུས་རྡོ་ལ་ཡི་གེ་བྲིས། །ཞི་གནས་སྟེངས་པོའི་
གཉིད་མ་ལོག །གཟེར་གསུམ་རིག་པ་གསོ་ཡིས་ཐོབ། །ཡེ་ཤེས་མེ་སྟག་ཆུ་རིས་ལ། །དྲན་
པའི་མེ་གསོས་མྱུར་བར་སྣོན། །འཁོར་བའི་བཙོན་ར་སྒྲོལ་འདོད་ཅིང་། །མྱ་ངན་འདས་
པར་མངོན་དགའ་ན། །མི་ཅི་ཟེར་མ་ཉན་ཅི་བྱེད་ལྟོས། །ལར་ང་ཟེར་ཉོན་ལ་ང་ཕྱི་འདེང་། །ཚེ་
འདི་ལ་མ་དགའ་ཕྱི་མ་སོམས། །སྙིང་ནས་སྒྲུབ་པ་བགྱིས་ཙ་ན། །དུས་གསུམ་སངས་རྒྱས་
གཏིང་ནས་མཉེས། །རྗེ་ལོ་ཙཱ་ཆེན་པོའི་སྐུ་དྲིན་འཁོར། །མི་ང་ཡང་དགའ་ཞིང་བྲོད་པར་
འོང་། །ཚེ་འདི་བས་ཕྱི་མ་ཤིན་ཏུ་བདེ། །ཞེས་གསུངས། །
ཡང་རས་ཆུང་པས་ཞུས་པ། ཕ་ཡུལ་སྤངས་ན་ཆོས་ཕྱེད་ཚར་བྱ་བ་དེ་བདེན་ལགས་
སམ་ཞུས་པས། ཆོས་སྤྱི་སྐད་ལ་དེ་སྐད་ཟེར་བར་གདའ་སྟེ། དེས་ཀྱང་ཅུང་མི་ཕན་
གསུངས་ཏེ་མགུར་བཞེངས་པ། རིགས་ཀྱི་བདག་པོའི་ངོ་བོར་ནི། །སྤྱི་གཙུག་བདེ་ཆེན་ཕོ་
བྲང་ན། །སྐྱོན་གྱིས་མ་གོས་བླ་མ་མཆོག །ཡོན་ཏན་ཚོགས་ཀྱིས་རབ་བརྒྱན་པ། །སྐུ་བལྟ་
བས་མི་ངོམས་རྗེ་ལ་བསྟོད། །ཕ་ཡུལ་སྤངས་པའི་མི་ཡུལ་ཡང་། །ངོ་སྲུང་ལུགས་དང་ཚུལ་
141



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
བཞིན་དགོས། །གྲགས་པ་དང་སྙན་པ་ཆེ་ན་དགའ། །སྐབས་དེར་ཡང་འཇིག་རྟེན་ཆོས་
ཀྱིས་སླེབ། །རང་ཟས་སྤངས་པའི་སྤྲང་ཟས་ཀྱང་། །རྩོལ་སྒྲུབ་ལུགས་དང་ཚུལ་བཞིན་
དགོས། །དེ་ཡང་ཞིམ་ཞིང་འགྲངས་ན་དགའ། །བར་དེར་ཡང་འཇིག་རྟེན་ཆོས་ཀྱིས་སླེབ། །
གོས་རེའུ་ཕྲུག་སྤངས་པའི་ཙེམ་བེར་ཡང་། །ཚེམ་དྲུབ་ལུགས་དང་ཚུལ་བཞིན་དགོས། །དེ་
ཡང་དྲོ་ལ་ཡང་ན་དགའ། །བར་དེར་ཡང་འཇིག་རྟེན་ཆོས་ཀྱིས་སླེབ། །མཁར་ཁང་སྤངས་
པའི་སྤྱིལ་པོ་ཡང་། །ཐིགས་ཚགས་ཀུན་ལུགས་དང་ཚུལ་བཞིན་དགོས། །དེ་ཡང་བཙན་ལ་
རུབ་ན་དགའ། །བར་དེར་ཡང་འཇིག་རྟེན་ཆོས་ཀྱིས་སླེབ། །ཞིང་ཆེན་སྤངས་པའི་ཞིང་ཆུང་
ཡང་། །སོ་ནམ་ལུགས་དང་ཚུལ་བཞིན་དགོས། །ལོ་ཉུངས་ཀུན་བཟང་ཞིང་མང་ན་དགའ། །
བར་དེར་ཡང་འཇིག་རྟེན་ཆོས་ཀྱིས་སླེབ། །འཁོར་བ་ཆོས་ཉིད་གཞི་བྲལ་དེ། །བརྟགས་ན་
ངོས་བཟུང་མེད་པ་ཞིག །རྟོགས་ན་མྱ་ངན་འདས་པར་སྣང་། །ཐམས་ཅད་སྟོང་པའི་རང་
བཞིན་ལ། །རྣལ་འབྱོར་མངོན་བཞིན་མ་ཆེ་མཛོད། །ཅེས་གསུངས། །
དེ་ནས་མཆོག་དཀར་གྱི་བྲག་ལ་བཞུགས་ཏེ། དེའི་ཚེ་ཡོན་བདག་མོ་ཞིག་གིས། རྗེ་
བཙུན་དེ་རྟོགས་པ་མཐོ་ཡང་ཐུན་མཚམས་སུ་གཏོར་མ་གཏོང་བ་ཙམ་རེ་ཡང་མི་མཛད།
གཟིམས་པ་ཁོ་ན་གཙོ་བོར་མཛད་པ་འདི་ཅི་ལྟར་ཡིན་སྙམ་པ་ལ། ཉིན་ཞིག་ཡོན་བདག་
མོས་ཕྱག་འཚལ་དུ་ཕྱིན་པས། རྗེ་བཙུན་གྱི་གཟིམས་མལ་ན་མེ་དཔུང་ཆེན་པོ་ཞིག་དམར་
ཡལ་ཡལ་འབར་ཞིང་འདུག་སྟེ། དེའི་དུས་གཤེན་སྒོམ་རས་པ་རྗེ་བཙུན་གྱི་དྲུང་ན་ཡོད་
པས། དེ་ལ་ཡོན་བདག་མོས་དྲིས་ཏེ། རྗེ་བཙུན་གར་གཤེགས་ཟེར་བ་ལ། གར་ཡང་མ་
གཤེགས་ཞེས་གཉིས་ཀས་གཟིམས་མལ་དུ་ཕྱིན་ཙ་ན། བླ་མ་གཟིམས་མལ་ན་བཞུགས་
འདུག་སྟེ། ད་ཅི་ནས་གར་བྱོན་ཞུས་པས། གར་ཡང་མ་ཕྱིན་གསུངས། དེར་ཡོན་བདག་མོ་
དད་པར་གྱུར་ཏེ། སྔར་ཡིད་ཀྱིས་སྐུར་པ་བཏབ་པ་བཟོད་གསོལ་བྱ་དགོས་སྙམ་པའི་ཚེ།
142



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
རྗེ་བཙུན་གར་གཤེགས་ཆ་མེད་པར་གྱུར་ཏོ། ། །
དེ་ནས་ཡང་རྗེ་བཙུན་གྱིས་ལྕིམ་ལུང་ཆུ་མཁར་དུ་ལྡོམ་བུ་ལ་བྱོན་པས། ངན་རྫོང་
བྱང་ཆུབ་འབར་ཞིང་རྨོ་ཞིང་འདུག་སྟེ། དེས་ཞུས་པ། ཉིད་རྣལ་འབྱོར་པ་ཡིན་ན་སྣང་བ་
དཔེ་རུ་འདྲ་ཤེས་པ་ཡིན་པས། ང་ཞིང་རྨོ་བ་དང་བསྟུན་པའི་མགུར་ཞིག་ལོངས་དང་ཞུས་
པས། དེའི་ཚེ་ཉེ་གནས་ལ་སེ་བན་རས་པ་ཡོད་དེ། ཡབ་སྲས་གཉིས་ཀྱིས་མགུར་བཞེངས་པ།
འོ་ན་ཡོན་བདག་ཁེ་དྲགས་ཅན། །ཁྱོད་ངན་རྫོང་ཕྱུག་པོ་ཚུར་ཉོན་དང་། །ཡོང་དཔྱིད་ཟླ་
གསུམ་གྱི་ཟླ་བ་ལ། །མི་རེས་ཞིང་རེ་རྨོད་ཙ་ན། །རྣལ་འབྱོར་ང་ཡང་ཞིང་ཞིག་རྨོ། །ཞེས་བྱ་
བ་ལ་སོགས་འཇིག་རྟེན་སོ་ནམ་དང་སྦྱར་བའི་མགུར་བཞེངས། དེར་ཁོ་ན་རེ། འོ་ན་ཉིད་
རང་གི་ཕྱག་ན་བསྣམས་པའི་རྦ་ལྕག་དེའི་བརྡ་དོན་གྱི་མགུར་ཞིག་གསུང་བར་ཞུ་ཟེར་བ་ལ་
གསུངས་པ། འོ་ན་ཡོན་བདག་དྲི་རྟོག་མཁན། །ངན་རྫོང་ཕྱུག་པོ་ཚུར་ཉོན་དང་། །མི་ང་ངོ་
ཁྱོད་ཀྱིས་མ་ཤེས་ན། །ཁོ་བོ་མི་ལ་རས་པ་ཡིན། །དཀའ་བ་སྤྱོད་པའི་གང་ཟག་ཡིན། །སྙིང་
རུས་བྱེད་པའི་སྒོམ་ཆེན་ཡིན། །འཛིན་ཆགས་སྤངས་པའི་རྣལ་འབྱོར་ཡིན། །ང་ལག་ན་
བཟུང་བའི་སྦ་དཀར་འདི། །དང་པོ་རྒྱ་བྲག་ལོགས་ལ་སྐྱེས། །བར་དུ་རྒྱ་ཟོར་ཁུག་མོས་
བརྔས། །ཐ་མ་ཤ་འབྲེང་གཉིས་ཀྱིས་བཅིངས། །འོངས་ནི་ལྷོ་ཁའི་མོན་ནས་འོངས། །ཞེས་
བྱ་བ་ལ་སོགས་པ་སྦ་ལྕག་དཀར་པོ་རྟགས་ཀྱི་མགུར་བཞེངས་པས་ལྷག་པར་དད་པ་སྐྱེས་ཏེ།
ཇི་སྲིད་འཚོའི་བར་དུ་མཆོད་གནས་སུ་གསོལ་བ་བཏབ་ཀྱང་མ་གནང་སྟེ་ཞག་བདུན་
བཞུགས་ནས་གཤེགས་ཁར་ཞུས་པ། ད་ཉིད་རང་གི་ཐུགས་ལ་འཁྲུངས་པའི་མགུར་ཞིག་
ཐུགས་རྗེས་འཛིན་པར་ཞུ་ཞེས་ཞུས་པ་ལ་གསུངས་པ། ཨེ་མ་ཡོན་བདག་དད་པ་ཅན། །
ཁྱོད་ཕྱུག་པོ་དོ་མེད་ཚུར་ཉོན་དང་། །ཆོས་ཁ་ལ་སླ་སྟེ་དོན་ལ་དཀའ། །ཁྱེད་ཅག་ཕྱི་བལྟས་
འཇིག་རྟེན་པ། །ཡོད་དུ་རེ་ལ་ནམ་ཟླ་འདས། །ལར་ནི་དམ་ཆོས་མཛད་ན་ལེགས། །ཞེས་
143



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
བྱ་བ་ལ་སོགས་གསུངས།
དེ་ནས་རྗེ་བཙུན་སྙེ་ནམ་དུ་བྱོན་ཏེ། དེ་ན་གུང་ཐང་པ་ཡིན་པའི་ཡོན་བདག་མོ་རྡོར་
མོ་བྱ་བ་ཡོད་པ་དེ་ཆང་ས་ཞིག་ཏུ་ཆོས་པ་སུ་བཟང་བའི་གླེང་སླང་མང་དུ་བྱས་པས། དེང་
སང་ངེད་ཀྱི་ཡུལ་པ་མི་ལ་རས་པ་བྱ་བ་དེ་རང་བཟང་བ་ཡོད་པར་འདུག་ཅེས་གླེང་བའི་
མཚམས་སུ། རྗེ་བཙུན་དཔོན་སློབ་ཀྱིས་ཕེབས་ཏེ། ཡོན་བདག་མོ་རྡོར་མོ་བྱ་བ་ཞིག་ཡོད་
ཟེར་བ་གང་ན་ཡོད་གསུངས་ནས། དེ་རང་དུ་མཇལ། རང་ཁྱིམ་དུ་སྤྱན་དྲངས། ཆང་ཁ་ཕྱེ་
ནས་སྟོན་མོ་ཆེན་པོ་བྱས། དེ་ནས་མཁར་སྣ་བྱ་བ་ཡུལ་ཟད་མཚམས་སུ་བླ་མ་བཞུགས།
ཡོན་བདག་མོ་རྡོར་མོས་ཞབས་ཏོག་མཛད། ཡང་སྙེ་ནམ་རྒྱགས་སུ་བྱོན། ཡོན་བདག་མོ་
རྡོར་མོས་ནས་ཞོ་གང་གི་ཕྱེ། ལུག་ཤ་རྐང་གཟུགས་གཅིག །མར་རྡོག་ཅིག་ཕུལ་བས། ཁོ་
བོ་ལ་ཕྱི་ལ་ཁམས་བདེ་བས་དེར་འགྲོ་བ་ཡིན་གསུངས་ནས་གཤེགས། སྟོན་པ་ཤཱཀ་གུ་དང་།
རྡོར་མོས་མགོ་བྱས་པའི་བན་སྐྱ་དྲུག་གིས་གཤེགས་སྐྱེམས་དྲངས། །རྗེ་བཙུན་ཕུག་པར་
ཕྱག་ཕེབས་པ་དང་ཁ་བ་ཉིན་མཚན་བཅོ་བརྒྱད་བབ། དེར་མི་རྣམས་ཀྱི་གྱོད་བརྡལ་བྱས།
བུ་སློབ་རྣམས་འདུས་ནས་བདུན་ཚིགས་དང་ཚོགས་འཁོར་བཏང་། སང་དཔྱིད་ཁ་འཕྱི་
མོར་སོང་ཙ་ན། འབེ་བན་བཀྲ་ཤིས་དང༌། སྒོམ་ཆེན་ཚེ་གྲགས་དང་། སྐྱ་བན་ཁམས་
གསུམ་དང་། སྐྱོ་སྟོན་ཤཱཀ་དབང་དང་། སྙིང་ཁུང་པད་དྲ་དང་། ཡོན་བདག་མོ་རྡོར་མོ་དང་
དྲུག་གིས་གངས་བརྐོ་ཞིང་སྡུག་བསྔལ་སྣ་ཚོགས་བྱས་ནས་ཕྱིན་ཙམ་ན། །གསའ་ཆེན་པོ་
ཞིག་མཐོང་བས། རྗེ་བཙུན་གྱི་སྤུར་དེ་གསའ་ཡ་ཀིས་ཟོས་ངེས། ན་བཟའི་དུམ་བུ་འདྲའམ།
དབུ་སྐུ་འདྲ་ཡོད་སྲིད་དམ་ཞེས་སྡུག་བསྔལ་གྱིས་ངུ་ཞིང་ཕྱིན་པས། གསའ་བབས་པའི་
ཕྱོགས་ན་མིའི་རྐང་རྗེས་འདུག་སྟེ། ལྷ་འདྲེའི་ཆོ་འཕྲུལ་ལོ་སྙམ་ནས་དེ་བས་ཀྱང་རྟོག་པ་
སྐྱེས་ཙ་ན། རྗེ་བཙུན་གྱིས་མགུར་ལྷང་གིས་བཞེངས་པ་ཐོས།
144



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
དེ་ནས་རྗེ་བཙུན་དང་མཇལ་ཏེ། སྔར་བཟུང་བའི་རྒྱགས་ཀྱི་སུམ་ཆ་ཙམ་ལས་མ་
ཟད་པར་འདུག་པ། ཁོང་རྣམས་ལ་བཟའ་བཏུང་དུ་གནང་། སྟོན་པ་ཤཱཀ་གུས་ཞུས་པ། རྗེ་
བཙུན་གྱིས་ངེད་རྣམས་འོང་བ་ཇི་ལྟར་མཁྱེན་པ་ལགས་ཞུས་པས། ངས་ཕ་འོང་གི་སྟེང་
ནས་བལྟས་ཙ་ན། ཁྱེད་རྣམས་ལམ་འཕྲེད་དེ་ན་ཚུར་བྱོན། སྒང་ཟུར་ན་ཡར་ངལ་གསོ་ཞིང་
འདུག་པ་མཐོང་གསུངས། ཕ་བོང་སྟེང་ན་གསའ་ཞིག་སྣང་སྟེ། རྗེ་བཙུན་དེ་དུས་གར་
བཞུགས་པ་ལགས་ཞུས་པས། གསའ་དེ་ཀ་ང་ཡིན་མོད། རླུང་སེམས་ལ་དབང་ཐོབ་པའི་
རྣལ་འབྱོར་པ་ལུས་སྣ་ཚོགས་སུ་སྤྲུལ་པ་དང་། མི་སྣང་བར་སྦེད་པ་དང་། འབྱུང་བ་བཞིའི་
སྐྱེ་མཆེད་ཟིལ་གྱིས་གནོན་ནུས་པ་འབྱུང་། ད་རེས་ཁྱེད་རྣམས་ལ་བསྟན་པ་དེ་རྫུ་འཕྲུལ་
ལུས་ཀྱི་བཀོད་པ་བྱ་བ་ཡིན། ང་དེ་ལྟར་བྱེད་ཀྱི་འདུག་བྱ་བ་མི་ལ་མ་སྨྲ་ཞིག །ད་རེས་ཁྱེད་
རང་རྣམས་བསམ་པ་དག་པས་མཐོང་བ་ཡིན་གསུངས། ཡོན་བདག་མོ་རྡོར་མོས་རྗེ་བཙུན་
ན་ནིང་ལས་ཀྱང་སྐུ་མདངས་བཟང་བར་གདའ་བ། ལ་སྒོ་ནི་ཁ་བས་བཀག །ལྷ་འདྲེས་
ཞབས་ཏོག་བགྱིས་པ་ལགས་སམ་ཞུས་པས། ཕལ་ཆེར་ཏིང་ངེ་འཛིན་གྱི་རྒྱུན་ལ་འབྱམས་
ནས་ཟས་ཟ་མ་དགོས། དུས་བཟང་ལ་ཌཱ་ཀི་མ་རྣམས་ཀྱིས་རྒྱ་གར་ནས་ཚོགས་འཁོར་གྱི་
སྐལ་བ་བསྐྱལ། །རེ་འགའ་ཕྱེ་ཐུར་མགོ་རེ་ཙམ་ཡང་འགམས། ཁ་ནིང་རྟ་ཟླའི་སྨད་ལ་ཁྱེད་
བུ་སློབ་རྣམས་ཀྱིས་མཐའ་བསྐོར་ནས་བཟའ་བཏུང་སྣ་ཚོགས་དྲངས་པ་སྙམ་བྱེད། དེ་ཙ་ན་
ཁྱེད་རྣམས་ཀྱིས་ཅི་བྱས་པ་ཡིན་གསུངས། ཞག་གྲངས་བརྩིས་པས་བདུན་ཚིགས་དང་དུས་
མཚུངས་པར་སྣང་སྟེ། རྗེ་བཙུན་གྱི་ཞལ་ནས། བར་དོར་དགེ་བའི་རྩ་བ་སྟོབས་ཆེ་ཟེར་བ་
བདེན་ཚོད་དུ་གདའ། དེ་བས་ཀྱང་བར་དོ་ད་ལྟ་སྦྱངས་ན་གླགས་ཆེ་སྟེ་མཆི་གསུངས། ད་
རྗེ་བཙུན་སྙེ་ནམ་དུ་གཤེགས་པར་ཞུ་ཞུས་པས། ཁོ་བོ་འདི་རང་དུ་ཉམས་དགའ་ཞིང་ཏིང་
ངེ་འཛིན་འཕེལ་བར་འདུག་པས། ཁྱེད་རང་རྣམས་སོང་གསུངས། ཡང་ཡང་ནན་ཏན་དུ་
145



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
ཞུས་པས་བྱོན་ཏེ། སྙེ་ནམ་པ་ཐམས་ཅད་ཀྱིས་སྔོན་བསུས་ནས་ཕྱག་འཚལ་བསྐོར་བ་བྱས།
ཕྱག་རྟེན་ཕུལ། དྲི་རྨེད་བྱས་པའི་ལན་མགུར་དུ་བཞེངས་པ།
དཔལ་དེ་རིང་བཀྲ་ཤིས་ཁྲི་གདུགས་ལ། །ཁྱེད་ཕྱག་འཚལ་གྱི་ཡོན་བདག་ཕོ་མོ་
རྣམས། །འོ་སྐོལ་མ་ཤི་ཕྲད་པ་གློ་བ་དགའ། །ང་མི་རྒན་གླུ་ཡི་དཀོར་མཛོད་ཡིན། །སྙན་དྲི་
རྨེད་ཀྱི་ལན་ཡང་གླུ་ཡིས་འཇལ། །སྙན་ལྷན་ནེ་གསོན་ཅིག་བུ་སློབ་རྣམས། །ཡོང་སྟག་གི་
ལོ་ཡི་ལོ་གཞུག་དང་། །ཡོས་བུ་ལོ་ཡི་ལོ་མགོ་ལ། །ཝ་རྒྱལ་གཉིས་ཀྱི་ཟླ་བ་ལ། །འབྲོག་ལ་
ཕྱི་གངས་ཀྱི་ར་བ་དེར། །མི་ངས་ཀྱང་དབེན་པ་སྙེག་ཏུ་ཕྱིན། །གནམ་ས་གཉིས་ཀྱིས་གྲོས་
བྱས་ནས། །འབྱུང་བ་ཆུ་རླུང་གཡོ་གཡོ་ནས། །ལྷོ་སྤྲིན་སྨུག་པོའི་འདུན་མ་བསྡུས། །ཉི་ཟླ་
ཟུང་གཅིག་བཙོན་དུ་གཟུང་། །རྒྱུ་སྐར་ཐམས་ཅད་ལྟོང་ལ་བརྒྱུས། །ཁྲིམས་ཀྱི་གཟའ་
བརྒྱད་ལྕགས་སུ་བཅུག །དགུ་ཚིགས་སྐྱ་མོ་གཏོད་ལ་མནན། །གཟའ་སྐར་ཡོངས་ལ་བུད་
ཀྱིས་བཏབ། །སྐྱི་འདང་གཡོས་པའི་མཐའ་མ་ལ། །ཁ་བ་ཉིན་དགུ་མཚན་དགུ་བབ། །ཆ་
ལ་ཉིན་མཚན་བཅོ་བརྒྱད་བབ། །སྤབས་ཆེ་སྟེ་ཆེ་བ་བལ་འདབ་ཙམ། །འདབ་ཆགས་ལྟ་
བུར་ལྡིང་ཞིང་བབ། །ཆུང་སྟེ་ཆུང་བ་འཕང་ལོ་ཙམ། །བུང་བ་ལྟ་བུར་འཁོར་ཞིང་བབ། །
ཡང་ཆུང་སྲན་མ་ཉུངས་ཀར་ཙམ། །ཁུ་འཕང་ལྟ་བུར་འདྲིལ་ཞིང་བབ། །ལར་ཁ་བ་ཆེ་ཆུང་
ཚད་ལས་འདས། །མཐོ་གངས་དཀར་རྩེ་མོ་དགུང་དང་མཉམ། །མདའ་རྩི་ཤིང་ནགས་ཚལ་
རྒྱ་ཞོས་མནན། །མཚོ་ཆུ་རྦ་རླབས་ཅན་ལ་དར་ཆགས་བཏབ། །རི་ནག་པོ་རྣམས་ལ་སྐུ་
དཀར་གསོལ། །གཙང་ཆབ་སྔོན་མོ་སྦུབས་སུ་བཅུག །ས་མཐོ་དམན་མེད་པར་ཐང་དུ་
མཉམ། །སྤབས་དེ་ལྟར་ཆེ་བའི་རང་བཞིན་གྱིས། །སྤྱིར་སེམས་ཅན་མི་ལ་བཟང་བཙོན་
བྱུང་། །རྐང་བཞིའི་ཕྱུགས་ལ་མུ་གེ་ཕབ། །རི་དྭགས་དམན་པའི་འཚོ་བ་བཅད། །སྟེང་
འདབ་ཆགས་བྱ་ལ་རྒྱགས་ཆད་བྱུང་། །འོག་བྲ་བ་བྱི་བའི་ཁང་པ་རྡིབ། །གཅན་གཟན་
146



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
རྣམས་ལ་ཁ་ཆིངས་བྱུང་། །དེ་འདྲའི་སྐྱི་འདང་བསྐལ་པ་ལ། །སྟེང་ནས་བབ་ཀྱི་དགུང་
བབས་དང་། །ལོ་གསར་སྒང་གི་ལྷགས་པ་གཉིས། །ང་རྣལ་འབྱོར་མི་ལའི་རས་གོས་
གསུམ། །གངས་དཀར་གྱི་སྟོངས་སུ་འཁྲུག་པ་ཤོར། །ཁ་བ་བབ་རྒྱལ་ཆབ་ཏུ་བཞུ། །རླུང་
འར་འུར་ཆེ་ཡང་རང་ཞིར་ཐལ། །རས་གོས་མེ་ལྟར་འབར་ཞིང་གདའ། །དཔའ་ལ་དོར་གྱི་
འཁྲུག་པ་དེ་རུ་རྒྱལ། །གྱད་དཔེ་བཞག་གི་ཤི་སྲོག་དེ་རུ་བསྣོལ། །མཚོན་རྩེ་རྒྱལ་གྱི་རལ་
ཁ་དེ་རུ་སྤྲད། །སྤྱིར་སྒོམ་ཆེན་ཡོངས་ལ་ཚད་རྡོ་བོར། །དགོས་གཏུམ་མོ་དྲོད་ཀྱི་ཆེ་བ་
བཏོན། །ནད་འདུ་བ་རྣམ་བཞི་སྲང་ལ་མཉམས། །ཕྱི་ནང་འཁྲུག་མེད་པར་གཏན་གཉའ་
བགྱིས། །རླུང་ཚ་གྲང་གཉིས་པོ་བཅུད་ལ་བོར། །ཕྱིས་ཅི་ཟེར་ཉན་པར་ཁ་ཡིས་བླངས། །
སྐྱི་འདང་ཁ་བའི་གདོང་སྲི་མནན། །ཕྱིས་གཡོ་འགུལ་མེད་པར་གཙིགས་ལ་ཕབ། །སྲིད་
དམག་ཚོགས་བསྡུ་ཡང་མ་འཚལ་བར། །དུས་ད་རེས་འཁྲུག་པ་རྒྱལ་ནས་གདའ། །ང་མེས་
ཀྱི་ཚ་བོ་སྟག་སླག་ཅན། །སྡར་ཝ་སླག་གྱོན་ནས་འབྲོས་མ་མྱོང་། །ང་ཕ་ལ་བུ་སྐྱེས་གྱད་ཀྱི་
རིགས། །དགྲ་ལ་སྟ་ཟུར་སྟོན་མ་མྱོང་། །ང་གཅན་གཟན་རྒྱལ་པོ་སེང་གེའི་རིགས། །
གནས་གངས་ཁྲོད་མིན་པར་སྡོད་མ་མྱོང་། །ཤོ་མེད་ཀྱང་ཀུ་རེ་བགྱིས་པ་ལགས། །ང་མི་
རྒན་ཁ་ལ་གཏད་ཡོད་ན། །ཕྱིན་ཆད་སྒྲུབ་རྒྱུད་དར་ཏེ་མཆི། །གྲུབ་ཐོབ་ཀྱང་འགའ་ཤས་
འབྱུང་སྟེ་མཆི། །ང་བོད་ཀྱི་རྣལ་འབྱོར་རས་པ་འདི། །བོད་རྒྱལ་ཁམས་ཡོངས་ལ་གྲགས་
སུ་ཐོབ། །ཁྱེད་བུ་སློབ་རྣམས་བསམས་ཤིང་མོས་པར་མཆི། །གཏམ་སྙན་ཞིག་ཕྱི་ནས་
བཟློས་ཏེ་མཆི། །ང་རྣལ་འབྱོར་དབྱར་ཁམས་སྙོམས་ནས་གདའ། །ཁྱེད་ཡོན་བདག་
རྣམས་སྐུ་ཁམས་བདེ་ལགས་སམ། །ཞེས་གསུངས་པས་ཐམས་ཅད་དད་ཅིང་མོས་པར་
གྱུར་ཏོ། །དེ་ཕྱིན་ཆད་ཕྱོགས་ཐམས་ཅད་དུ་རྗེ་བཙུན་ཆེན་པོའི་སྙན་པ་ཉི་མ་དང་ཟླ་བ་ལྟར་
གྲགས་སོ། ། །
147



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
དེ་ནས་སྨན་ལུང་ཆུ་བར་དུ་བྱོན་ཏེ་སྒོམ་ཆུ་བོ་རྒྱུན་གྱི་རྣལ་འབྱོར་ལ་རྩེ་གཅིག་ཏུ་
བཞུགས་པའི་ཚེ། འབྲུག་ལོ་དབྱར་ཟླ་ར་བའི་ཚེས་བརྒྱད་ཀྱི་ནམ་གུང་ལ་གདོན་ཆེན་བཅོ་
བརྒྱད་ཀྱིས་གཙོ་བྱས་པའི་སྣང་སྲིད་ཀྱི་ལྷ་འདྲེ་བསམ་གྱིས་མི་ཁྱབ་པ་འདུས་ཏེ། འཇིགས་
སུ་རུང་བའི་ཆོ་འཕྲུལ་སྣ་ཚོགས་བསྟན། ཁྱད་པར་དུ་ཀེང་རུས་ཀྱི་བུད་མེད་གད་རྒྱངས་
ཅན་རི་རབ་པང་དུ་འདེབས་པ་དང་། ཅེ་སྤྱང་གི་གདོང་ཅན་ཁ་ནས་ཁྲག་འཛག་པའི་བུད་
མེད་དམར་མོ་རྒྱ་མཚོ་ཧུབ་ཀྱི་འདེབས་པ་དང་། འཇིགས་རུང་གཤིན་རྗེའི་གཟུགས་ཅན་ཉི་
ཟླ་ཆ་ལང་རྡེབ་པ་དང་། སོལ་བ་ལྟར་གནག་པའི་བུད་མེད་གད་རྒྱངས་འབྲུག་ལྟར་དུ་
སྒྲོགས་ཤིང་གཟའ་སྐར་ཐང་ལ་འབེབས་པ་དང་། ཤིན་ཏུ་སྒེག་མཛེས་ལྷ་མོའི་གཟུགས་
ཅན་ཡིད་དུ་འོང་བས་བསླུ་བྲིད་བྱེད་པ་སྟེ། དེ་ལྟར་ཤིན་ཏུ་མི་སྲུན་པའི་ཤ་ཟ་མོ་མཆེད་ལྔས་
བར་ཆད་རྩོམ་དུ་བྱུང་བ་ལ་རྗེ་བཙུན་གྱིས་མགུར་བཞེངས་པ། །
རྗེ་གསུམ་ལྡན་གྱི་བླ་མ་རིན་པོ་ཆེ། །མཚན་ཡོངས་སུ་གྲགས་པའི་ལྷོ་བྲག་པ། །ང་
སྐལ་ལྡན་གདུང་བས་གསོལ་འདེབས་ན། །ཕ་མི་མངོན་དབྱིངས་ནས་ཐུགས་དགོངས་
འཚལ། །ཡོང་དབེན་པ་བྲིན་གྱི་ཆུ་བར་དུ། །ང་བོད་ཀྱི་རྣལ་འབྱོར་རས་པ་འདི། །རྩེ་གཅིག་
བསམ་གཏན་སྒོམ་དུ་འོངས། །ཁམས་འདུས་པ་ཉམས་ཀྱི་སྣང་བ་ལ། །ངོ་མཚར་གྱི་ལྟད་
མོ་ཅི་ཡང་མཐོང་། །ཞེས་སོགས་བླ་མ་ཡི་དམ་མཁའ་འགྲོ་ལ་གསོལ་བ་འདེབས་པའི་
མགུར་བཞེངས་པས། གདོན་ཆེན་པོ་དེ་དག་མགྲིན་གཅིག་ཏུ་བསྡེབས་ཏེ། ཁྱོད་དེ་ན་ལྷང་
ལྷང་གླུ་ལེན་པ། །རིག་བྱེད་གླུ་ཡིས་གསོལ་འདེབས་ཤིང་། །ལྷ་དང་མཁའ་འགྲོའི་དམག་
སྦྲན་པ། །ཁྱོད་སྤྱོད་པའི་རྣལ་འབྱོར་རི་ཁྲོད་པ། །བརྟུལ་ཞུགས་རས་པ་མ་ལགས་སམ། །
ལུས་བེམ་རིག་རྟེན་དང་འབྲལ་བའི་ཕྱིར། །ཡིད་འཇིགས་ཤིང་སྐག་པ་བདེན་ཡང་བདེན། །
བློ་ཡ་ང་ཟ་བར་ཆ་མཆིས་ཀྱང་། །སྐུ་ཕྱག་རྒྱ་བརྟན་པས་གླུ་འདི་གསོན། །ཞེས་སོགས་བར་
148



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
ཆད་ལུང་སྟོན་གྱི་གླུ་ལེན་དུ་བྱུང་བ་ལ། རྗེ་བཙུན་གྱིས་རྟོགས་པ་གདེང་དུ་གྱུར་པའི་མགུར་
བཞེངས་པ། །
ཡོང་ཡུལ་ལ་མཚན་གསོལ་དིང་མ་བྲིན། །ཁེ་ཚོལ་འདུ་བའི་ཚོང་འདུས་དེར། །མི་རྒྱ་
བོད་གཉིས་ཀྱི་འགྲིམ་ས་ཡིན། །གངས་མཐོ་ལ་གཉན་ནོ་ཚེ་རིང་མ། །རི་བཀྲ་ཤིས་ཤེལ་གྱི་
ཟུར་ཕུད་ཅན། །ལྷ་སྨན་རྒྱལ་མོའི་ཐུ་བ་འདིར། །འབྲོག་དབྱར་ས་སྨན་ལུང་མི་ཟེར་རམ། །
ས་ཁོལ་དུ་བྲེས་པའི་ཆུ་བར་དུ། །ཁྱོད་སྟོང་ཕྲག་བརྒྱད་ཅུ་བགེགས་ཀྱི་ཚོགས། །ལྷ་གནས་
གཞན་འཕྲུལ་མན་ཆད་ནས། །ས་འོག་ཡི་དྭགས་ཡན་ཆད་ལ། །ལྐུགས་པའི་ཀླུ་དང་ནམ་
མཁའ་ལྡིང་། །དྲི་ཟ་སྲུལ་པོ་མིའམ་ཅི། །ལྟོ་འཕྱེ་གྲུལ་བུམ་སྲིན་པོའི་གདོན། །རོ་ལངས་
གནོད་སྦྱིན་འབྱུང་པོ་རྣམས། །རེ་རེའི་མིང་ནས་བརྗོད་མི་ལང་། །བསམ་གྱིས་མི་ཁྱབ་མང་
པོའི་ཚོགས། །ཁྱད་པར་འཇིགས་པའི་སྲིན་མོ་ལྔ། །མི་ང་ལ་མི་སྙན་ཚིག་རྩུབ་སྨྲ། །ཚེ་འདི་
ནས་ཕ་རོལ་འགྲོ་དགོས་ཟེར། །ང་འཆི་བ་ཁོ་ནས་འཇིགས་འཇིགས་ནས། །སེམས་འཆི་
མེད་གཉུག་མའི་ངང་དུ་སྦྱངས། །འཁོར་བ་རང་གྲོལ་གཞི་ཡི་གནད། །སྙིང་པོའི་དོན་ལ་ངོ་
སྤྲོད་བྱས། །ནང་རིག་པ་རྟེན་མེད་གཅེར་བུ་འདི། །འགྱུ་བ་དྭངས་སངས་ལྟ་བའི་གདེང་། །
འོད་གསལ་སྟོང་པར་བློ་ཐག་ཆོད། །ད་སྐྱེ་འཆི་གཉིས་ལ་ཉམ་ང་མེད། །ང་མི་ཁོམ་བརྒྱད་
ལ་འཇིགས་འཇིགས་ནས། །མི་རྟག་འཁོར་བའི་ཉེས་དམིགས་བསྒོམས། །སྐྱབས་དཀོན་
མཆོག་གསུམ་ལ་བློ་ཕུགས་གཏད། །ལས་རྒྱུ་འབྲས་ཆོས་ལ་ནན་ཏན་བྱས། །ཐབས་བྱང་
ཆུབ་སེམས་སུ་རྒྱུད་སྦྱངས་པས། །བག་ཆགས་སྒྲིབ་པའི་རྒྱུན་ལམ་བཅད། །ཅི་སྣང་ཐམས་
ཅད་སྒྱུ་མར་རྟོགས། །ད་ངན་སོང་གསུམ་ལ་ཉམ་ང་མེད། །ང་གློ་བུར་ཚེ་ལ་འཇིགས་
འཇིགས་ནས། །ལམ་རྩ་དང་རླུང་ལ་རྟེན་འབྲེལ་བསྒྲིགས། །གནད་བསྲེ་བ་གསུམ་ལ་
སྦྱངས་པ་ཡིས། །ཚོགས་དྲུག་གི་སྣང་བ་འགག་པའི་ཚེ། །ཆོས་སྐུ་ངོ་སྤྲོད་ཀྱི་གདེང་ཡོད་དེ། །
149



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཤེས་རྒྱུད་ཚངས་པའི་ལམ་ནས་འདོན། །སེམས་སྐྱེ་མེད་ཆོས་ཀྱི་དབྱིངས་སུ་འཕོ། །དུས་ད་
ལྟ་ཤི་ཡང་ཉམ་ང་མེད། །ལར་ཁྱེད་ཅག་འཇིག་རྟེན་ལྷ་མ་སྲིན། །སྐྱེ་འགྲོའི་ཚེ་སྲོག་ཉུལ་བ་
རྣམས། །ང་སྒྱུ་མ་གཟུགས་ཀྱི་ཕུང་པོ་འདི། །མི་རྟག་འཇིག་པའི་ཆོས་ཅན་ཏེ། །ལར་ཅིས་
ཀྱང་མི་སྟོངས་འདོར་བ་ལ། །འདྲེ་ཁྱོད་ལ་དགོས་ན་སུ་དགོས་ཁྱེར། །སྤྱིར་འགྲོ་བ་ཡོངས་
ཀྱི་གླུད་དུ་གཏོང་། །དགོས་དྲིན་ཅན་ཕ་མའི་གླུད་དུ་གཏོང་། །ལུས་ཤ་ཁྲག་མཆོད་སྦྱིན་འདི་
བསྔོས་པས། །ཁྱེད་དགའ་མགུ་རངས་ཤིང་ཚིམ་པར་གྱིས། །སྔོན་ཆད་འཁོར་བ་ཐོག་མེད་ཀྱི། །
བུ་ལོན་འབྲེལ་ཐག་ཆོད་པར་གྱིས། །ལན་ཆགས་ཤ་འཁོན་བྱང་བར་མཛོད། །སེམས་
འགྱུར་བ་དངོས་མེད་སྟོང་པ་འདི། །འདྲེ་ཁྱེད་པས་ངས་ཀྱང་མཐོང་བ་མེད། །དམྱལ་ཁམས་
བཅོ་བརྒྱད་དགྲར་ལངས་ཀྱང་། །འཇིགས་སོ་སྙམ་ནས་ང་ལ་སྡིག །ང་སྟོང་ཉིད་ནམ་
མཁའི་རྣལ་འབྱོར་པ། །འཁྲུལ་པའི་དེ་ཉིད་ཤེས་པའི་ཕྱིར། །འདྲེ་ཁྱོད་ལ་ཉམ་ང་རྡུལ་ཙམ་
མེད། །ལར་ཐམས་ཅད་སེམས་ཀྱི་ཆོ་འཕྲུལ་ཏེ། །ཨེ་མ་ཁམས་གསུམ་འཁོར་བའི་ཆོས། །
མེད་བཞིན་སྣང་བ་ངོ་མཚར་ཆེ། །ཞེས་ཞིབ་རྒྱས་སུ་གསུངས་པས་ཐམས་ཅད་དད་པར་
གྱུར་ཏེ།
དེ་དག་གི་ནང་ནས་ཤ་ཟའི་མཁའ་འགྲོ་མ་ལྔ་པོ་དེ་ན་རེ། ཀྱེ་མ་གསོན་དང་རྣལ་
འབྱོར་རས་ཆེན་པ། །ཁྱེད་བསོད་ནམས་བསགས་པས་མི་ལུས་ཐོབ། །དལ་འབྱོར་ཚོགས་
པའི་སྐལ་བ་ཅན། །སྨོན་ལམ་ཚོགས་པས་ཆོས་དང་མཇལ། །སྦྱངས་པའི་ལས་འཕྲོ་བསམ་
གཏན་མཛད། །དེ་ཕྱིར་སྐྱེས་མཆོག་རིགས་ཀྱི་བུ། །ཞེས་བྱ་བ་ལ་སོགས་པ་ཞུ་དོན་ལྔའི་གླུ་
ལེན་དུ་བྱུང་བ་ལ། རྗེ་བཙུན་གྱི་ཞལ་ནས། རྒྱལ་བའི་ཞིང་ཁམས་འཛམ་གླིང་འདིར། །
སངས་རྒྱས་གཉིས་པ་ལྟར་གྲགས་ཤིང་། །མི་ནུབ་བསྟན་པའི་རྒྱལ་མཚན་དང་། །ཅོད་པན་
གཙུག་གི་ནོར་བུ་ལྟར། །ཀུན་གྱིས་མཆོད་ཅིང་བཀུར་བའི་གནས། །སྙན་པའི་བ་དན་སྒྲ་
15)



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
དབྱངས་ཀྱིས། །ཕྱོགས་རྣམས་ཀུན་ཏུ་ཁྱབ་པ་དེ། །རྗེ་མངའ་བདག་མེ་ཏྲི་མ་ལགས་སམ། །
ཞེས་བྱ་བ་ལ་སོགས་བླས་མ་ཇི་ལྟར་གསུངས་པ་དང་། རང་གིས་ངེས་ཤེས་སྐྱེས་པའི་
མགུར་བཞེངས་པས། ལྷག་པར་ཡང་དད་དེ་བཟོད་གསོལ་བྱས་ནས་ཕྱག་གྲངས་མེད་པ་
བཙལ་ནས་རང་རང་གི་གནས་སུ་སོང་ངོ༌། །
ཡང་དབྱར་ཟླ་ར་བའི་ཚེས་བཅུའི་ནུབ་མོ་ཤིན་ཏུ་མཛེས་པའི་བུད་མེད་ལྔ་རྗེ་བཙུན་
གྱི་སྤྱན་སྔར་འོངས། བསྐོར་བ་མང་དུ་བྱས། ཕྱག་ཟུང་སྡེབས་སུ་འཚལ། བ་མེན་གྱི་ཞོ་མུ་
མེན་གྱི་ཡོལ་སྐྱོགས་གང་དྲངས་ཏེ། གཡོན་ཟུར་ངོས་སུ་གྲལ་ལ་འཁོད་ནས། རྗེ་བཙུན་
ཆེན་པོ་བདག་ཅག་རྣམས་ལ་བྱང་ཆུབ་ཀྱི་མཆོག་ཏུ་སེམས་བསྐྱེད་པའི་ཆོ་ག་ཐུགས་ལ་
འདོགས་པར་ཞུ་ཞེས་ཟེར་བ་ལ། འདི་ལྟ་བུའི་སྣོད་དང་བཅུད་ཁྱད་པར་ཅན་མི་ཡིས་མི་
རྙེད་ལ། ཕྱག་དང་བསྐོར་བའི་བྱེད་ལུགས་ཀྱིས་ཀྱང་མི་མ་ཡིན་དུ་སྣང་མོད་ཀྱི། འོན་ཀྱང་
དྲི་བར་བྱའོ་སྙམ་དུ་དགོངས་ནས་མགུར་བཞེངས་པ། །
རྗེ་སྐུ་བཞིའི་ངོ་བོ་ཐུགས་རྗེ་ཅན། །རྩོད་ལྡན་བསྟན་པའི་སྙིགས་མ་ལ། །སྐལ་ལྡན་
རྣམས་ཀྱི་དོན་གཟིགས་ནས། །འཛམ་གླིང་བྱང་ཕྱོགས་པར་ཏ་ན། །རི་བོ་གངས་ཅན་རྒྱུད་
འདི་རུ། །སྒྲ་བསྒྱུར་ལོ་ཙཱར་སྐུ་སྤྲུལ་པ། །མི་མཆོག་སེང་གེའི་ང་རོ་ཅན། །བླ་མེད་ཐེག་པའི་
སྒྲ་སྒྲོགས་ཤིང་། །སྒྲ་དེ་ཐོས་པ་ཙམ་གྱིས་ཀྱང་། །ངན་འགྲོ་ལོག་པར་མི་ལྟུང་སྐད། །དེ་སྐད་
ཕྱིར་ལ་ཞུ་བའི་དོན། །མི་བདག་ལ་ལྟོས་པའི་འགྲོ་རྒྱུད་རྣམས། །བྱིན་རླབས་དངོས་གྲུབ་རྗེ་
ལ་རེ། །ཕ་ཁྱེད་ཀྱི་ཐུགས་རྗེའི་ལྕགས་ཀྱུ་ཡིས། །རང་དབང་མེད་པར་སེམས་གཡོ་ཞིང་། །
རྟོགས་པའི་མྱུ་གུ་བསྐྱེད་དུ་གསོལ། །ཞེས་བྱ་བ་ལ་སོགས་གསུངས་ཏེ་དྲི་བ་མཛད་པས།
དེ་དག་མགྲིན་གཅིག་ཏུ་བསྡེབས་ཏེ་ལན་གྱི་གླུ་སྙན་དུ་ཕུལ་བ། གདོང་དམར་སྲིན་
པོ་བོད་ཀྱི་ཡུལ། །ཁ་བ་ཅན་ལྗོངས་པཀྵའི་ཀླུང་། །གནོད་སྦྱིན་གངས་ཀྱི་ར་བ་འདིར། །
151



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
རྩོད་ལྡན་སྙིགས་མའི་དུས་འདི་རུ། །འཁྲུངས་དཀའི་སྐྱེས་བུ་བྱོན་པ་དེ། །རྗེ་མི་ལ་རྣལ་
འབྱོར་མ་ལགས་སམ། །ཞེས་བྱ་བ་ལ་སོགས་སྔར་ཆོ་འཕྲུལ་བསྟན་པའི་བུད་མེད་དེ་
རྣམས་ཡིན་ཚུལ་ཞིབ་ཏུ་ཞུར་བྱུང་བ་ལ། རྗེ་བཙུན་གྱི་ཞལ་ནས། །དཔལ་དོ་ནུབ་སྲོད་ཀྱི་
གུང་མོ་ལ། །ཤར་ཕྱོགས་ནས་འོད་ཅིག་མདངས་གསལ་བས། །སྨག་ཁྲི་མུན་མཐའ་ནས་
སངས་པ་དེ། །ཆུ་ཤེལ་ཟླ་བ་མ་ལགས་སམ། །ཟླ་ཟེར་མདངས་ཀྱི་རྟ་ཞོན་ནས། །ལུས་འོད་
དུ་འཁྱིལ་གྱིན་འོང་བ་དེ། །ཁྱོད་འཇིག་རྟེན་མཁའ་འགྲོ་མ་ལགས་སམ། །ཞེས་བྱ་བ་ལ་
སོགས་གཙིགས་ལ་དབབ་པའི་མགུར་བཞེངས་པས་སྡིག་པ་མི་བྱེད་པ་དང་། དངོས་གྲུབ་
སྣ་ཚོགས་འབུལ་བར་ཁས་བླངས། བྱང་ཆུབ་ཀྱི་མཆོག་ཏུ་སེམས་བསྐྱེད་པའི་སྡོམ་པ་ཡང་
གནང་། ཞབས་སྤྱི་བོར་བླངས། ཕྱག་དང་བསྐོར་བ་མང་དུ་བྱས་ནས་རྫུ་འཕྲུལ་གྱིས་ནམ་
མཁའ་ལ་དེངས་སོ། ། །
ཡང་ཟླ་བ་དེའི་ཕྱི་མ་ཚེས་བཅུ་གཅིག་གི་ནུབ་མོ་སྔོན་ཆད་འོངས་པའི་ལྷ་མ་སྲིན་དེ་
རྣམས་མཛེས་པའི་གཟུགས་རྒྱན་དུ་མ་དང་བཅས་ཏེ་མེ་ཏོག་གི་ཆར་ཕབ། སྤོས་དང་རོལ་
མོ་ལ་སོགས་མཆོད་པ་དུ་མས་མཆོད་ཅིང་། ངེས་དོན་གྱི་ཆོས་ཞུར་བྱུང་བ་ལ། རྗེ་བཙུན་
གྱིས་མགུར་བཞེངས་པ། ཡོང་བལ་བོད་གཉིས་ཀྱི་སོ་མཚམས་ན། །ཡུལ་ཡ་མཚན་ཆེ་བ་
དིང་མ་བྲིན། །ཟོང་དགོས་འདོད་འབྱུང་བའི་ཚོང་འདུས་ན། །གངས་ལྷ་བཙུན་མི་ལ་དཔལ་
འགོ་བ། །དཔའ་བརྗིད་གངས་ཀྱི་རྒྱལ་མོ་ལ། །ཚེ་གཡུ་རུང་བརྟན་པའི་ཟུར་ཕུད་ཅན། །དེ་
མཚན་སྙན་བཀྲ་ཤིས་ཚེ་རིང་མ། །རི་ན་བུན་འཐིབས་པའི་གཡོན་ཟུར་ན། །འབྲོག་རྨ་
གཡང་གངས་ཀྱིས་བསྐོར་བ་ནི། །སྨན་ལུང་ཆུ་བར་མ་ལགས་སམ། །གནས་དེ་ན་རྩེ་
གཅིག་ཉམས་ལེན་པ། །མི་ལ་རྣལ་འབྱོར་མ་ལགས་སམ། །ཞེས་བྱ་བ་ལ་སོགས་ཆོས་
བཤད་ཀྱི་མགུར་གསུངས་པས།
152



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
མི་མ་ཡིན་རྣམས་ཀྱི་གཙོ་མོ་ཌཱ་ཀི་མ་ལྔ་པོ་དེ་སྟན་ལས་ལངས་ནས་མགྲིན་གཅིག་ཏུ་
བསྡེབས་ཏེ་ཞུ་དོན་གླུ་རུ་བླངས་པ། དགུང་མཁའ་ལ་འོད་གསལ་ཤར་གྱི་འོག །རི་བྱང་
ཕྱོགས་ཁ་བ་ཅན་གྱི་རྒྱུད། །དོག་ཁྲ་མོ་རང་བཞིན་གསེར་གྱི་གདན། །འབྲོག་རྨ་གཡང་
བབས་པའི་སྨན་ལུང་ན། །ས་བྱིན་གྱིས་བརླབས་པའི་ཆུ་བར་དུ། །ད་དུས་བསྟན་པའི་
སྙིགས་མ་ལ། །དཀའ་བ་སྤྱོད་པའི་ངོ་མཚར་ཅན། །རྟོག་མེད་བདུད་རྩིའི་ཟས་ཟ་ཞིང་། །
རང་བྱུང་བདུད་རྩི་སྐོམ་དུ་འཐུང་། །རྨེ་གཙང་ངོ་ཚ་མེད་པ་གཅིག །སྨྱོན་པ་ལྟ་བུའི་བརྟུལ་
ཞུགས་བྱེད། །མི་ཁྱོད་ལ་ཉམས་ཚད་བྱ་བའི་ཕྱིར། །ལོ་གཞེ་ནིང་དབྱར་ཟླ་ཐ་ཆུང་ལ། །ལ་
ཕྱི་སྣ་ཡོན་ཆུ་མདོར་ཕྱིན། །ཞེས་པ་ལ་སོགས་ཡོན་ཏན་མཐོང་ཚུལ་སྨོན་ལམ་དང་བཅས་པ་
ཞུར་བྱུང་བས། རྗེ་བཙུན་དགྱེས་ཏེ་གསང་སྔགས་ཀྱི་དམ་ཚིག་ཕོག །སྒྲོལ་མའི་རིགས་
གཏད་ལྷ་མོ་ཀུ་རུ་ཀུ་ལླེའི་ཡི་དམ་གནང་། ནན་ཏན་དུ་རྗེས་སུ་གདམས་ཤིང་བཀའ་སྩལ་
པས་ཅི་གསུང་སྒྲུབ་པར་ཁས་བླངས། ཞབས་ལ་ཕྱག་འཚལ་ཞིང་སྐོར་བ་བྱས་ཏེ་ནམ་
མཁའ་ལ་འཕུར་ནས་སོང་ངོ༌། །
ཡང་སྟོན་ཟླ་ར་བའི་མར་ངོའི་དུས་ཀྱི་ཚེ་ཚོང་འདུས་དང་མ་བྲིན་དུ་དལ་རིམས་སྣ་
ཚོགས་པ་བབས། །སེམས་ཅན་མང་པོ་ལ་གནོད་པར་གྱུར། སྟོན་ཟླ་འབྲིང་པོའི་ཚེས་བཅུ་
གཅིག་གི་དགོང་མོ་ཉི་མ་རྒས་མཚམས་ན། བུད་མེད་ཆས་བཟང་པོ་དང་ལྡན་པ་ཞིག་
འོངས་ནས་རྗེ་བཙུན་ལ་ཕྱག་འཚལ་བསྐོར་བ་བྱས་ཞབས་སྤྱི་བོར་བླངས་ཏེ། རྗེ་བཙུན་
ཆེན་པོ་ལགས། ཁོ་མོ་ཅག་གི་ཇོ་མོ་བྲོ་འཚལ་བར་གྱུར་པས། དེ་ལ་ཕན་གདགས་པའི་ཕྱིར་
གངས་ཡ་ཀིའི་མགུལ་དུ་གཤེགས་འཚལ་ཞེས་ཞུར་བྱུང་བ་ལ། དོ་ནུབ་ཕྱི་མོར་སོང་སང་སྔ་
མོར་འདེང་ངོ་གསུངས་པས། ས་མུནྟ་ཙཱ་རི་རྫུ་འཕྲུལ་འོད་ཀྱི་ལམ་ལ་གཤེགས་པས་ཚེགས་
མེད། དོ་ནུབ་ཅིས་ཀྱང་གཤེགས་པར་ཞུ་ཟེར། ལམ་དེ་འདྲ་གང་ན་ཡོད་པ་ཡིན་གསུངས་
153



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
པས། སྣམ་བུ་དཀར་པོ་ཞིག་ནམ་མཁའ་ལ་བརྐྱང་སྟེ་གདན་དྲངས་པས་སྐད་ཅིག་ཡུད་ཙམ་
ལ་གངས་མཐོན་མཐིང་རྒྱལ་མོའི་གཡོན་མགུལ་དུ་ཕེབས་ཏེ། དར་དཀར་གྱི་གུར་གསེར་
གྱི་ཡོལ་བ་བྲིས་པའི་ནང་ན་བུད་མེད་བཟང་མོ་སྐྲ་བཤིག་པ་མིག་རྩ་དམར་བ་ཞིག་མགོ་
ཅུང་ཟད་བཏེགས་ནས། རྗེ་བཙུན་ལ་ཁོ་མོ་ཤིན་ཏུ་བྲོ་འཚལ་བར་གྱུར་པས་ཕྱག་བཀས་
གནང་འཚལ་ཞེས་ཟེར། དེར་རྗེ་བཙུན་གྱིས་ཇི་ལྟར་ན་བ་ལ་སོགས་པའི་རྒྱུ་མཚན་ཞིབ་ཏུ་
དྲི་བ་མཛད་པས། ཡུལ་འདིའི་ཕྱུགས་མ་པ་རྣམས་ཀྱིས་དམར་ཐབ་ཆེན་པོ་བྱས་པའི་རླངས་
ཁོ་མོ་ལ་ཕོག་པས་མ་བདེ་བར་གྱུར་ཏེ་རྗེ་བཙུན་སྤྱན་དྲངས་པ་ལགས། ཁོ་མོའི་ཁ་རླངས་
ཀྱིས་ཡུལ་འདིར་ཡང་ནད་ཡམས་སྣ་ཚོགས་འཁྲུགས་པར་གྱུར་པ་ཡིན་ལགས་ཟེར་ཏེ། །
རྗེ་བཙུན་གྱིས་གསུངས་པ། བཞིན་བཟང་མ་ཁྱོད་སྔོན་བྱང་ཆུབ་མཆོག་ཏུ་སེམས་
བསྐྱེད། ལས་རྒྱུ་འབྲས་ཀྱི་ཆོས་བཤད། ཡི་དམ་གྱི་བཟླས་ལུང་ཕོག །གསང་སྔགས་ཟབ་
མོའི་དབང་བསྐུར། དམ་ཚིག་བསྲུང་བར་ཁས་བླངས་ནས་མི་བདེ་བ་ཅུང་ཟད་ལ་བཟོད་པ་
མི་སྒོམ་པར་འགྲོ་བ་མང་པོ་ལ་གནོད་པ་སྐྱེལ་བ་མ་ལེགས། ད་ཡང་ནད་ཡམས་གཅོད་
པར་ཁས་ལེན་ན་ཅུང་ཟད་ཕན་ནམ་བལྟ་ཡིས། དེ་ལྟ་མ་ཡིན་ན་ཁོ་བོ་ད་ལྟ་ཕར་འགྲོ། ཁྱོད་
ལ་ཡང་དམ་ཚིག་གི་ཆད་པས་སྡིག་པར་འགྱུར་རོ་ཞེས་གསུངས་པས། དེ་ཤིན་ཏུ་སྐྲག་པར་
གྱུར་ཏེ། རྗེ་བཙུན་གྱི་ཞབས་ལ་གཏུགས་ནས། སྤྱིར་སེམས་ཅན་མ་རིག་པའི་རང་བཞིན་
ལ་འཁྲུལ་པའི་བག་ཆགས་འབྱུང་དུ་རུང་བས། རྗེ་བཙུན་ཆེན་པོ་དེ་སྐད་མི་གསུང་བར་ཞུ།
འོན་ཀྱང་ཁོ་མོས་ཆེད་དུ་སེམས་ཅན་ལ་གནོད་པ་བགྱིས་པ་མ་ལགས་ཏེ། ཁོ་མོ་རང་མ་
བདེ་བའི་ཁ་རླངས་ཀྱིས་གཞན་ལ་ཡང་གནོད་པར་གྱུར་པ་ལགས། དེ་ཡང་ཁོ་མོ་བདེ་ན་
རང་བཞིན་གྱིས་བདེ་བར་འགྱུར་བས་ཅིས་ཀྱང་ཐུགས་རྗེས་འཛིན་པར་ཞུ་ཞེས་ནན་ཏན་དུ་
ཞུས་པས། རྗེ་བཙུན་གྱིས་ཡི་གེ་བརྒྱ་པའི་ཁྲུས་མཛད། གཙུག་ཏོར་རྣམ་རྒྱལ་གྱི་ཚེ་བསྲིང་
154



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
མཛད། ཞག་བདུན་བཞུགས་ཏེ་ཤིན་ཏུ་བདེ་ནས་ནད་ཡམས་མྱུར་དུ་ཞི་བའི་ཐབས་རྣམས་
ཀྱང་ཕུལ། དེ་ནས་རྗེ་བཙུན་ཆུ་བར་དུ་བྱོན་ཏེ་ཡུལ་མི་ལ་ཕན་པའི་ཐབས་རྣམས་གསུངས་
པས་མི་དང་མི་མ་ཡིན་ཐམས་ཅད་བདེ་བ་ལ་བཀོད་དོ། ། །
དེ་ནས་ཟླ་བ་དེའི་ཉེར་དགུའི་ཉིན་པར་བཀྲ་ཤིས་ཚེ་རིང་མ་དཔོན་གཡོག་ལྔ་འཁོར་
སྨན་དང་ཡུལ་ལྷའི་ཚོགས་བསམ་གྱིས་མི་ཁྱབ་པས་བསྐོར། མི་ལས་འདས་པའི་མཆོད་པ་
སྣ་ཚོགས་པ་ཐོགས་ཏེ་རྗེ་བཙུན་ལ་ཕུལ། ཕྱག་དང་བསྐོར་བ་གྲངས་མེད་པ་བྱས་ནས་
མགྲིན་གཅིག་ཏུ་བསྡེབས་ཏེ་གླུ་བླངས་པ། ཡ་ཀི་ནམ་མཁའི་མཐོངས་ཤེད་ན། །སྤྲིན་སྣང་
འཛིན་མཐིང་ནག་འཁྲིགས་པ་དེ། །རྔ་སྒྲ་ཀླུ་ཡི་རྒྱལ་པོ་ཡིས། །སྐྱེ་འགྲོ་བཅུད་ཀྱིས་གསོ་
བའི་ཕྱིར། །བདུད་རྩི་ཆར་ཆེན་འབེབས་པའི་རྟགས། །ཞེས་བྱ་བ་ལ་སོགས་པས་སྐུ་དྲིན་
དྲན་ཞིང་སྨོན་ལམ་ཁྱད་པར་ཅན་འདེབས་པའི་ཞུ་བ་ཕུལ་བས། རྗེ་བཙུན་གྱིས་མགུར་
བཞེངས་པ། །ཤར་ཁྲི་གདུགས་ཉི་མའི་འོག་ཤེད་ན། །ལྷ་སྨན་བཀྲ་ཤིས་རྩེ་མཐོ་བ། །ཁྱུང་
མགོ་ཤེལ་གྱི་ཟུར་ཕུད་ལ། །དམར་ཐག་གསེར་གྱི་འོད་འཕྲོ་ཞིང་། །སྟོད་སྤྲིན་དཀར་ལྡིང་
བའི་གོ་ཅོག་ལ། །སྨད་འཇའ་ཚོན་སྣ་ལྔའི་ཆ་ག་བཏབ། །བར་གཡའ་སྤང་གཡུ་ཡི་སྨིན་
འཁྱུགས་ལ། །ན་བུན་དང་སྐྱི་བུན་འཐིབས་པ་དེ། །གངས་མཐོ་མཐིང་རྒྱལ་མོ་མ་ལགས་
སམ། །ཞེས་བྱ་བ་ལ་སོགས་པ་ཟབ་མོའི་ལམ་ལ་སྤྲོ་བ་བསྐྱེད་པའི་མགུར་བཞེངས་པས།
ལྷག་པར་སྤྲོ་བ་སྐྱེས་ཏེ་གླུ་བླངས་པ། དཔལ་ནམ་མཁའ་འོད་ཀྱི་ཞིང་ཁམས་ན། །
སྤྲིན་ཨ་ཝ་གསེར་མདོག་ལྡིང་བ་དེ། །ཀླུ་རྒྱལ་གཙུག་ན་རིན་ཆེན་གྱིས། །ཡ་མཚན་རྫུ་
འཕྲུལ་བཀོད་པའི་རྟགས། །ཞེས་བྱ་བ་ལ་སོགས་སྐུ་བཞི་ངོ་སྤྲོད་ཀྱི་གདམས་པ་ཞུ་བའི་ཞུ་
དོན་རྒྱས་པར་ཕུལ་ཏེ། དངུལ་དཀར་གྱི་མེ་ལོང་ལ་གསེར་གྱི་པདྨ་རིན་པོ་ཆེ་སྣ་ཚོགས་ཀྱི་
འཕྲ་བཏབ་པ་ཕུལ་ནས་གསོལ་བ་བཏབ་པ་ལ། རྗེ་བཙུན་གྱིས་ཇོ་མོ་ལྷན་ཅིག་སྐྱེས་མའི་
1 55



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
དབང་བསྐུར་ནས། བར་དོ་དྲུག་གི་འཕྲང་སྒྲོལ་ལུགས་ཀྱི་གདམས་ངག་མགུར་དུ་བཞེངས་པ།
འཛམ་གླིང་སྙིང་པོ་རྒྱ་གར་ཡུལ། །གཙུག་ལག་ཁང་ཆེན་བྷ་ག་ལ། །རིག་པའི་འབྱུང་
གནས་དེ་ཉིད་ཀྱི། །སྒོ་བྱང་ཕྱོགས་སྲུང་བའི་པཎྜི་ཏ། །མི་ཡི་སེང་གེ་འགྲན་ཟླ་མེད། །རྒོལ་
བ་ངན་པའི་གླད་འགེམས་ཤིང་། །གྱད་སྟོབས་པོ་ཆེ་ཡི་དཔེ་དང་མཚུངས། །བཀའ་རྒྱུད་སྡེ་
བཞི་ལ་མ་རྨོངས་ཤིང་། །མཆོག་ཐུན་མོང་གི་དངོས་གྲུབ་བརྙེས་པ་དེ། །རྗེ་ནཱ་རོ་པཎ་ཆེན་
མ་ལགས་སམ། །དེ་ཉིད་སྲས་ཀྱི་མཆོག་གྱུར་པ། །ཕ་དཀའ་བ་སྤྱད་པའི་ཐུགས་རུས་ཅན། །
ལྷོ་བྲག་མར་པ་ལོ་ཙཱ་ཞེས། །མཚན་ཡོངས་སུ་གྲགས་སོ་འབྲུག་སྒྲ་ལྟར། །རྗེ་སྐུ་དྲིན་ཅན་གྱི་
ཞལ་སྔ་ནས། །ཤཱཀ་ཐུབ་བསྟན་པའི་སྙིགས་མ་ལ། །མི་རྣམས་ཚེ་ཐུང་ལོངས་སྤྱོད་དབུལ། །
བདུད་རིས་བར་ཆད་མང་བའི་ཕྱིར། །དུས་ཡུན་རིང་བསྡད་པའི་དབང་མེད་ཅིང་། །ཤེས་
བྱའི་མཐའ་ལ་ཆོད་དུས་མེད། །རྒྱུད་སྡེའི་མཁྱེན་རྒྱ་མི་འཚལ་བས། །སྒྲུབ་པ་སྙིང་པོར་
ལོངས་ཤིག་གསུངས། །མི་ངས་ཀྱང་ལེ་ལོ་མ་བགྱིས་ཏེ། །རྗེ་གསུངས་པའི་བཀའ་ལ་
གཙིགས་སུ་བཟུང་། །རི་ཁྲོད་བས་མཐའ་བསྙེགས་ནས་ཀྱང་། །ལུས་དཀའ་ཐུབ་སྤྱད་ཅིང་
བསྒོམས་པ་ལས། །ཉམས་ཅུངཟད་རྒྱུད་ལ་སྐྱེས་པ་ཡོད། །སེམས་ལྷན་ནེ་གཏོད་ཅིག་སྐལ་
བཟང་མ། །སྤྱིར་འོ་སྐོལ་འགྲོ་དྲུག་སེམས་ཅན་ལ། །གཞི་བར་དོའི་ཆོས་དྲུག་ཤེས་ཀྱང་
འཚལ། །ལམ་སྲིད་པ་གསུམ་གྱི་འབྱུང་འཇུག་གིས། །གནས་ཁམས་གསུམ་འཁོར་བར་
ཡང་ཡང་ལྡོག །འཕྲང་འཇུར་མེད་གསུམ་གྱི་ས་མཚམས་སུ། །བཤུལ་རིངས་ཀྱི་མགྲོན་པོ་
མི་གསུམ་ལ། །མཛའ་བཤེས་གཉེན་གྱི་བྱ་ར་བས། །དགའ་བྲོད་མདུན་ནས་བསུ་བ་ཡོད། །
སུན་མ་དེ་དང་མ་མཇལ་ན། །དགྲ་སྡང་གཤེད་མའི་ཕྱག་བརྙན་ཡང་། །བྱ་སྤྱོད་ལྟ་ཉུལ་ཡོང་
སྟེ་མཆི། །དཔུང་དེད་དཔོན་གསུམ་དང་མ་འགྲོགས་ན། །རྒྱུས་མེད་འཇིགས་བཅས་ཚོང་པ་
རྣམས། །མ་མཐོང་འཇིགས་པའི་སྐུངས་ས་ནས། །ལུང་སྟོན་བདུད་ཀྱི་ཕོ་ཉ་གསུམ། །ཐར་
156



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
མེད་འཇིགས་པའི་ལམ་ན་བསྒྲུགས། །གྲངས་མེད་སྤྲུལ་པའི་གཟུགས་འཛིན་ཅིང་། །བསླུ་
བའི་ཚིག་གིས་ཡིད་བསྒྱུར་ཏེ། །ལམ་གོལ་ལོག་པར་ཁྲིད་ནས་ཀྱང་། །བདུན་ཕྲག་བདུན་
པ་ཡན་ཆད་དུ། །སྣང་མུན་སྲིད་པའི་བར་དོ་དེར། །ཚ་གྲང་གི་སྡུག་བསྔལ་ཉམས་སུ་མྱོང་། །དེ་
ནས་ལས་ཀྱི་རྗེས་འབྲངས་ཏེ། །སླར་ཡང་འཁོར་བའི་བཙོན་རར་འཇུག །བཙོན་ར་དེ་
ལས་ཐར་འདོད་ན། །ད་རེས་འཁོར་འདས་བར་དོ་རུ། །གནས་ལུགས་ངོ་སྤྲོད་ཕྱག་རྒྱ་ཆེ། །
གཞི་ལྟ་བ་གཏན་ལ་དབབ་ཀྱང་འཚལ། །སྣང་བ་སྐྱེ་ཤིའི་བར་དོ་རུ། །རིག་པ་སེམས་ཀྱི་
རྩལ་སྦྱང་ཕྱིར། །ལམ་བསྐྱེད་རྫོགས་གཉིས་ལ་འབད་ཀྱང་འཚལ། །རང་བཞིན་ལམ་གྱི་
བར་དོ་རུ། །གཉུག་མའི་ཡེ་ཤེས་ངོས་བཟུང་ཕྱིར། །སྙན་རྒྱུད་ཀྱི་གདམས་ངག་སྒོམ་ཡང་
འཚལ། །རྨི་ལམ་གཉིད་ཀྱི་བར་དོ་རུ། །བག་ཆགས་ལམ་དུ་བསྒྱུར་བའི་ཕྱིར། །འོད་
གསལ་སྒྱུ་ལུས་སྦྱང་ཡང་འཚལ། །ད་ལྟ་མངོན་དུ་མ་གྱུར་ཀྱང་། །སྐྱེ་གནས་བརྒྱུད་པའི་
བར་དོ་རུ། །སྨོན་ལམ་དག་པའི་མཚམས་སྦྱོར་འཚལ། །རྒྱུ་འབྲས་མི་བསླུའི་རྟེན་འབྲེལ་
གྱིས། །དལ་འབྱོར་འཛོམ་པའི་ལུས་ཐོབ་ཅིང་། །སྔ་མའི་ལས་འཕྲོ་སད་ནས་ཀྱང་། །ལམ་
གྱི་རྟོགས་པ་མཐར་ཕྱིན་ཏེ། །རིང་པོར་མི་ཐོགས་དེ་ཉིད་དུ། །གྲོལ་བར་འགྱུར་བར་ཐེ་ཚོམ་
མེད། །ཁྱེད་ཡ་མཚན་ཅན་གྱི་བུད་མེད་ལྔ། །རྩེ་གཅིག་གུས་པས་བཀའ་ཉན་ཞིང་། །ཆེད་
དུ་བསྐྱར་ནས་ཞུས་པ་ལ། །མི་ཁོ་བོས་བར་དོའི་གདམས་ངག་བཤད། །རྗེ་ལྷོ་བྲག་མར་
པའི་ཐུགས་ཕྱུང་ཡང་། །གནད་འདི་ལས་ཟབ་པ་ཡོད་རེ་སྐན། །ཞེས་གསུངས་པས། །
ཤིན་ཏུ་ཡི་རང་སྟེ་རིན་པོ་ཆེ་སྣ་ཚོགས་ཀྱི་འཕྲ་བཀོད་པའི་མཎྜལ་ཕུལ་ནས། རྗེ་
བཙུན་གྱི་སྐུ་གསུང་ཐུགས་ཆེ་བའི་ཡོན་ཏན་ལ་བསྟོད་ཅིང་གསོལ་བ་འདེབས་པའི་ཞུ་དོན་
གླུ་རུ་བླངས་པ། རྗེ་འགྲོ་བ་སྐྱོབ་མཛད་སྐུ་དྲིན་ཅན། །ལྕགས་ལ་གསེར་འགྱུར་བཏང་བ་
བཞིན། །སྙན་རྒྱུད་དག་པའི་བདུད་རྩི་ཡིས། །སྡུག་བསྔལ་བདེ་བར་བསྒྱུར་མཛད་པ། །ཕ་
157



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
སངས་རྒྱས་ཁྱེད་ལ་ཕྱག་འཚལ་གྱིས། །ཐུགས་བརྩེ་བས་མི་འབྲལ་རྟག་ཏུ་སྐྱོངས། །ཞེས་
བྱ་བ་ལ་སོགས་ཕུལ་བས། རྗེ་བཙུན་ཆེན་པོས་བར་དོ་འཕྲང་སྒྲོལ་གྱི་མན་ངག་ཞིབ་ཚགས་
སུ་གསུངས་ནས། ཚེ་རིང་མ་དཔོན་གཡོག་ཀྱང་ཤིན་ཏུ་དད་པར་གྱུར་ཏེ། ཕྱག་འཚལ་
བསྐོར་བ་བྱས་ཞབས་སྤྱི་བོར་བླངས་ཏེ་རང་གི་གནས་སུ་སོང་ངོ་། །
ཡང་ཚེས་བརྒྱད་ཀྱི་ནམ་ཕྱེད་ཡོལ་བ་ན། ཇོ་མོ་བཀྲ་ཤིས་ཚེ་རིང་མ་དཔོན་གཡོག་ལྔ་
འདོད་ཡོན་གྱི་མཆོད་པ་སྣ་ཚོགས་དང་བཅས་ཏེ་འོངས་ནས། ཕྱག་འཚལ་བསྐོར་བ་བྱས་
མགྲིན་གཅིག་ཏུ་བསྡེབས་ནས་ཞུ་དོན་གླུ་རུ་བླངས་པ། རྗེ་མཚན་ལྡན་གྱི་བླ་མ་རིན་པོ་ཆེ། །
ཁྱེད་དཀྱིལ་འཁོར་ལྷ་ཡིས་མཚན་བཏགས་པ། །དཔལ་བཞད་པའི་རྡོ་རྗེ་མ་ལགས་སམ། །
ཡབ་དང་ཡུམ་གྱི་མཚན་བཏགས་པ། །མི་ལ་ཐོས་དགའ་མི་ཟེར་རམ། །རྒྱལ་ཁམས་ཡོངས་
ཀྱིས་མཚན་བཏགས་པ། །གྲུབ་ཐོབ་རས་པ་མི་ཟེར་རམ། །མཚན་གསུམ་ངོ་མཚར་ལྡན་པ་
དེ༑ ༑ལྷ་སྨན་རྒྱལ་མོའི་གཡས་ཟུར་ན། །ཆུ་བོ་ལོ་ཧིན་གྱི་འགྲམ་ཤེད་ན། །ཀླུ་ཡི་རྒྱལ་པོ་
དུང་འདྲ་ཡི། །ཕོ་བྲང་དགོས་འདོད་འབྱུང་བའི་གནས། །ཡ་མཚན་སྨན་ལུང་ཆུ་བར་ན། །
སྒྲུབ་པ་སྙིང་པོ་ལྷུར་ལེན་ཞིང་། །འཇིག་རྟེན་ཆོས་བརྒྱད་ཡལ་བར་དོར། །སྲིད་པའི་དགོན་
པའི་ནང་ནས་བྱུང་། །ངོ་མཚར་ཆེའོ་རྣལ་འབྱོར་པ། །བདག་ཅག་རྣམ་པ་ལྔ་པོ་འདི། །རྫུ་
འཕྲུལ་ལུས་ཀྱིས་འདིར་ལྷགས་ཏེ། །སྙན་པའི་ཚིག་དང་འཇམ་པའི་ངག །ཅི་བདེར་རོལ་
པའི་མཆོད་པ་འབུལ། །པད་ཅན་དུང་ཅན་རི་མོ་ཅན། །གླང་པོ་ཅན་དང་རྣམ་པ་བཞི། །
བདག་ཅག་རྣམས་ལ་ལྡན་མི་ལྡན། །ལས་རྒྱ་ཞུ་ན་བཀས་གནང་ངམ། །དབབ་དང་བཟློག་
དང་བསྐྱིལ་བ་དང་། །དགྲམ་པའི་སྦྱོར་བ་མཁྱེན་ལགས་སམ། །དེ་ལྟར་མཁྱེན་ན་
མགྱོགས་བྱེད་ནི། །ཕོ་ཉའི་ལམ་པ་ཡིན་པར་ངེས། །བཀའ་རྒྱུད་སྡེ་བླ་ན་མེད་པ་ནས། །ལྷ་
དང་ཀླུ་དང་གནོད་སྦྱིན་གྱི། །བུ་མོ་དགུག་ཅེས་གསུངས་པས་ན། །བསྙེན་བཀུར་རྣམས་ཀྱི་
158



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
ནང་ན་ཡང་། །ཕྱག་རྒྱ་ཡ་མཚན་ཆེའོ་གསུངས། །དེ་ཕྱིར་བདག་ཅག་འདིར་མཆིས་སོ། །དེ་
མཁྱེན་པར་མཛོད་ཅིག་རྣལ་འབྱོར་པ། །གཅེར་བུའི་ལུས་ལ་གཟི་མདངས་ཅན། །ཞེས་
ཞུས་པས།
རྗེ་བཙུན་ཆེན་པོའི་ཞལ་ནས་མགུར་བཞེངས་པ། །དོ་ནུབ་ནམ་གྱི་ཆ་སྟོད་ལ། །ལྷང་
ལྷང་གླུ་ཡིས་བརྡ་སྦྱོར་བ། །གངས་ཁྱུང་མགོ་ཤེལ་གྱི་ཟུར་ཕུད་ཅན། །ལྷོ་སྤྲིན་མཐུག་པོའི་
བླ་བྲེས་ལ། །རྒྱུ་སྐར་མེ་ཏོག་ཚོམ་བུ་བཀོད། །དེ་སྨན་བཙུན་ཁྱེད་ཀྱི་ཕོ་བྲང་ཡིན། །ཚེ་རིང་
དབང་ཆེ་བསྐལ་པར་གནས། །དེ་སྲོག་གཅོད་སྤངས་པའི་རྣམ་སྨིན་ཡིན། །ལོངས་སྤྱོད་
རྣམ་ཐོས་བུ་དང་མཉམ། །དེ་སེར་སྣ་སྤངས་པའི་རྣམ་སྨིན་ཡིན། །འཁོར་བཟང་བཀའ་
བསྒོ་ཉན་པ་དེ། །བཟོད་པ་ནན་ཏན་བྱ་བ་བྱས། །དེ་ནས་དགེ་ལ་སྤྲོ་བ་དེ། །བརྩོན་འགྲུས་
ལེ་ལོ་མེད་པ་ཡིན། །ད་ལྟ་ང་དང་ཕྲད་པ་དེ། །སྨོན་ལམ་བཟང་པོ་བཏབ་པ་ཡིན། །དེ་ཡང་
ལ་ཉེ་བཟང་པོའི་གླུ། །ད་དོན་ལ་སྦྱར་བའི་མཆིད་འཚལ་ལོ། །ང་ནཱ་རོ་པཎ་ཆེན་གྱི་བརྒྱུད་
པ་འདི། །ལམ་རྩ་དང་རླུང་ལ་རང་དབང་ཐོབ། །མཆོད་པ་རྣམས་ཀྱི་ནང་ན་ཡང་། །མཚན་
ལྡན་ཕྱག་རྒྱ་འབུལ་བ་དེ། །ཁྱད་པར་འཕགས་པའི་འབུལ་བ་ཡིན། །ད་ཕྱག་རྒྱ་བཞི་ལ་
མཆིད་ཅིག་འཚལ། །པད་ཅན་མདངས་ཅན་བདེ་བ་རྒྱས། །དུང་ཅན་ཉམས་དགའ་བདེ་བ་
མྱུར། །རི་མོ་གཏིང་ཟབ་ཟག་པ་མེད། །གླང་པོ་དངོས་པོའི་གནས་ལུགས་རྟོགས། །ཉེས་
པའི་སྐྱོན་དང་བྲལ་བ་དེ། །སྨན་བཙུན་བཀྲ་ཤིས་ཚེ་རིང་མ། །སྙོམས་འཇུག་གསང་བའི་
པདྨོ་ལ། །ཨེ་ཡིག་ཝཾ་གིས་མཚན་པ་ཡོད། །དེ་ཡི་ནོར་བུར་ཧཱུཾ་སྔོན་པོ། །ཕཊ་ཀྱིས་གཉིས་
ཀའི་ཐིག་ལེ་སྡོམ། །ཐབས་དང་ཤེས་རབ་མཉམ་སྦྱར་བས། །ཟུང་འཇུག་བདེ་ཆེན་མཆོད་
པ་ཡིན། །དགའ་བ་བཞི་དང་སྐད་ཅིག་བཞི། །སྐུ་བཞི་ངོ་བོ་ཉིད་ཀྱི་ངང་། །འབེབས་པ་
རུས་སྦལ་འགྲོས་སུ་འབེབས། །བཟློག་པ་དུད་འགྲོ་བཞི་ཡིས་བཟློག །བསྐྱིལ་བ་ཨ་ཝ་དྷ་
1 59



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཏཱིར་བསྐྱིལ། །དགྲམ་པ་རྣམ་གྲོལ་ཕྱག་རྒྱས་དགྲམ། །ཐིག་ནི་མྱ་ངན་འདས་པའི་ལམ། །
ལེ་ནི་རོ་མྱང་མེད་པ་ཡིན། །ལས་ནི་རྣམ་པ་སྣ་ཚོགས་པ། །ཀྱི་ནི་སྡེབ་སྦྱོར་མཚམས་སྦྱོར་
ཞིག །ཕྱག་ནི་དེ་དང་དེ་རུ་མཇལ། །རྒྱས་ནི་འཁོར་འདས་གཉིས་ལ་འདེབས། །ལས་ནི་
གང་དང་གང་བྱེད་དེ། །དེ་ཡི་གྲོགས་ནི་ཀྱི་ཡིས་སྒྲུབ། །ཕྱག་ནི་བདེ་སྟོང་དབྱེར་མེད་ལ། །
མི་འདའི་ཕྱིར་ན་རྒྱ་ཡིན་ནོ། །སྙོམས་འཇུག་མགྱོགས་བྱེད་ཕོ་ཉའི་ལམ། །ཟག་བཅས་བདེ་
བས་གང་བའི་ལམ། །གསལ་སྟོང་དངོས་གྲུབ་འབྱུང་བའི་ལམ། །མི་རྟོག་ཆོས་སྐུ་སྤྲོས་
བྲལ་ལམ། །བདེ་སྟོང་ལོངས་སྤྱོད་རྫོགས་པའི་ལམ། །གསལ་སྟོང་སྤྲུལ་པ་སྐུ་ཡི་ལམ། །
བདེ་གསལ་མི་རྟོག་བདེ་ཆེན་ལམ། །མགྱོགས་བྱེད་ཕོ་ཉ་དེ་ལ་བྱ། །ད་དེ་ཕྱིར་ཆགས་ལམ་
སྦྱོང་བ་ཡིན། །ཁྱེད་ཀྱང་ངེས་པར་ཐར་པ་ཐོབ། །ང་ཡང་སྐྱེ་མེད་བཙན་ས་ཟིན། །སྐལ་བར་
ལྡན་ནོ་བཞིན་བཟང་མ། །ཞེས་གསུངས་ཏེ་གསང་སྔགས་ཟབ་མོའི་སྒྲུབ་རྟེན་ལས་ཀྱི་ཕྱག་
རྒྱ་མཛད་དོ། ། །
ཡང་བྲིན་གྱི་སྤྲོ་བདེ་ཕུག་ན་བཞུགས་པའི་ཚེ། རས་པ་རྡོ་རྗེ་དབང་ཕྱུག་གིས་ཕྱག་
ཕུལ་ཞིང་སྙན་དྲིས་པའི་ལན་དུ་གསུངས་པ། སེམས་ལས་གཞན་པའི་སངས་རྒྱས་མེད། །
ལམ་རྩ་དང་རླུང་ལས་མྱུར་བ་མེད། །ལམ་བདེ་སྟོང་གཉིས་ལས་ལྷག་པ་མེད། །ལྷ་དཀོན་
མཆོག་གསུམ་ལས་གཉན་པ་མེད། །དྲིན་བླ་མ་རྗེ་ལས་ཆེ་བ་མེད། །དེ་འགྲོ་བ་ཀུན་གྱི་སྤྱི་
བོར་བཀུར། །ང་རྣལ་འབྱོར་དབྱར་ཁམས་སྙོམས་པར་གདའ། །དེ་འབྱུང་བ་ཚ་གྲང་འདྲེས་
པ་ལགས། །ཞེས་བྱ་བ་ལ་སོགས་གསུངས། ཡང་དཀའ་ཐུབ་དང་སྙུང་གནས་ལ་སོགས་
པས་བྱང་ཆུབ་ཐོབ་པར་འདོད་པ་རྣམས་ལ་གསུངས་པ། ལས་འཕྲོ་དང་རྐྱེན་དུ་མ་འཛོམ་
ན༑ ༑སྡུག་བསྔལ་གྱིས་བྱང་ཆུབ་མ་རེ་མཛོད། །རང་བློ་བླ་མ་ལ་མ་གཏད་པར། །ཆོས་
ཐུགས་ལ་འདོགས་པ་ནི་མ་རེ་མཛོད། །རང་བློ་བླ་མར་མི་བསྟུན་པར། །གཞན་གྱི་སློབ་
16O



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
དཔོན་མ་རེ་མཛོད། །རང་བློ་རང་གིས་མི་ཐུལ་བར། །གཞན་རྒྱུད་འདུལ་བ་མ་རེ་མཛོད། །
ཅེས་བྱ་བ་ལ་སོགས་པ་གསུངས།
ཡང་ཆུ་བར་སྤྲུལ་སྐུའི་ཕོ་བྲང་ན་བཞུགས་པའི་དུས་ཉིན་མཚན་མེད་པར་ཆར་མུན་
དང་སྨུག་པས་འཐིབས། རྗེ་བཙུན་ཡང་སྐུ་བསྙེལ་བ་ལྟར་མཛད། དེའི་དུས་སུ་སློབ་མ་ཡང་
བརྒྱད་ཙམ་ཡོད་དེ། རྗེ་བཙུན་ལ་ཞུས་པ། ངེད་རྣམས་གངས་རིའམ། དཔལ་རིའི་ཕུག་
གམ། ལྡོམ་བུའམ། དབེན་པ་སྙེག་ཏུ་འགྲོ་བ་ལགས་ཞུས་པས། འོ་ན་སང་རི་བོན་པོའི་
རྩེར་འདེང་ངོ་གསུངས། དེར་ལམ་མི་ཐོན་མཆི་ཞུས་པས། ཁོ་བོའི་ཟླ་ལ་གདེང་ངོ་གསུངས་ཏེ།
བོན་རིའི་རྩེར་ཕེབས་པ་དང་། སྤྲིན་དང་ཆར་པ་དང་སྨུག་པ་ཡང་མེད། ཡུལ་ལྷ་དང་ཡུལ་
བཙན་རྣམས་ཀྱིས་བསུ་བ་བྱས། ཇོ་མོ་བཀྲ་ཤིས་ཚེ་རིང་མ་དཔོན་གཡོག་ལྔས་ཀྱང་བྲོ་
འཁྲབ། །
དེའི་ཚེ་རྗེ་བཙུན་གྱིས་མགུར་བཞེངས་པ། གངས་མཐོན་མཐིང་ལྷ་སྨན་རྒྱལ་མོའི་
མགུལ། །བྲག་བོན་པོ་གཉན་གྱི་རྩེ་ཤེད་ན། །ངེད་བྱ་བ་བཏང་བའི་མི་བརྒྱད་འཚོགས། །
ཁྱེད་སྐྱིད་དུ་ཚོར་རམ་རས་པ་རྣམས། །ཕ་ང་ནི་ཉམས་དགའ་ཤེས་པ་བདེ། །འོ་སྐོལ་རྗེ་
འབངས་བདེ་སྐྱིད་འཛོམ་པ་ལ། །ང་མི་རྒན་གྱི་སྐྱིད་རྟགས་གླུ་ཞིག་ལེན། །བུ་ཞི་བ་འོད་
དང་བདེ་བ་སྐྱོང་། །ཁྱེད་རས་པ་རྣམ་གཉིས་མགྲིན་བསྡེབས་མཛོད། །དེ་རྗེས་ལྷག་མ་གླུ་
འདི་གསོན། །ཁྱེད་གདན་གང་བཞུགས་པའི་རས་པ་རྣམས། །གངས་འདི་ངོ་ཁྱེད་ཀྱིས་
ཤེས་མ་ཤེས། །གངས་འདི་ངོ་ཁྱེད་ཀྱིས་མ་ཤེས་ན། །འདི་ལྷ་སྨན་བཀྲ་ཤིས་ཚེ་རིང་མ། །
རྐེད་པ་ཡན་ཆད་རྩེ་མཐོ་བ། །གངས་ཟུར་གསུམ་དུང་གི་བཤོས་བཟང་འདྲ། །མགུར་ཆུ་
དངུལ་གྱི་དྲ་བ་ལ། །འོད་ཉི་ཟླ་འཆར་བ་གཞན་པས་སྔ། །ཅོད་པན་ཤེལ་གྱི་ཟུར་ཕུད་ལ། །
གདུགས་མེ་ལོང་ཙམ་ཞིག་འདུག་པ་དེ། །ནུབ་རྒྱལ་མོ་སྤྲིན་དཀར་ལྡིང་བ་ཡིན། །རྐེད་སོ་
161



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
མན་ཆད་རྨང་གཞི་ལ། །ན་དང་བུན་སྐྱི་བུན་ཡུན་དུ་འཁྲིགས། །ཆར་མི་དྲག་དལ་གྱིས་རྒྱུན་
དུ་འབབ། །འཇའ་འོད་ཀྱི་ཚོན་ཚོགས་སྐབས་སུ་འཆར། །སྤུ་སྡུག་རི་དྭགས་རྟག་ཏུ་འཁོར། །
དེ་ཕྱུགས་ཀྱི་རྨ་གཡང་འཛོམ་པའི་རྟགས། །སྨན་ནུས་པ་ཅན་རྣམས་དེ་ལ་སྐྱེ། །མེ་ཏོག་སྣ་
ཚོགས་ཚོན་ཚོགས་བཀྲ། །དེ་ལྷ་སྨན་གངས་ཀྱི་ཆེ་བརྗོད་ཡིན། །མོ་བརྟན་མ་བཅུ་གཉིས་
ཀྱི་གཙོ་མོ་ཡིན། །འཇིག་རྟེན་མཁའ་འགྲོ་དབང་མོ་ཆེ། །བལ་བོད་གཉིས་ཀྱི་སྐད་བསྒྱུར་མ། །
ཁུ་འབྲི་ཡུལ་གྱི་མངའ་བདག་མོ། །ཡར་ལྷ་རུ་མཆོད་ན་མགོན་སྐྱབས་བྱེད། །སྤྱིར་ཆོས་
མཛད་ཡོངས་ཀྱི་སྡོང་གྲོགས་མཛད། །སྒོས་རྣལ་འབྱོར་བདག་གི་སྲུང་མ་ཡིན། །ཁྱེད་བུ་
སློབ་རྣམས་ལ་དགའ་སྟེ་མཆིས། །གངས་རིའི་མགུལ་ན་ཆོས་འཆད་པ། །ང་མི་ལ་རས་ཆེན་
བྱ་བ་ཡིན། །འཁོར་སྨན་དང་ཡུལ་ལྷའི་གྲྭ་པ་ལ། །ལས་དཀར་ནག་རྣམ་པར་འབྱེད་པའི་
ཆོས། །དྲང་དོན་མདོ་སྡེའི་རྒྱུ་འབྲས་བཤད། །ཞེ་རིངས་གདུག་པ་བྱོལ་སོང་རིགས། །
རིགས་བཞིའི་ཀླུས་ཀྱང་ཆོས་ཉན་བྱས། །བཙན་རོལ་པ་མཆེད་བརྒྱད་ཡོན་བདག་བཟང་། །
ཡུལ་ཕྱོགས་དཀར་པོའི་ཆོས་ལ་བཀོད། །བདག་ནུས་པ་ཆེ་བ་མ་ལགས་ཏེ། །བྱམས་དང་
སྙིང་རྗེའི་རྒྱུན་བསྒོམས་ཤིང་། །ངག་ཞི་བས་བཀྲོལ་ཏེ་ཆོས་བཤད་པས། །གཟུགས་མེད་ཀྱི་
ལྷ་འདྲེ་ཐབས་ཀྱིས་བཏུལ། །སྔར་བྱས་པའི་ལས་ལ་མི་འགྱོད་པས། །ད་ནི་རྒས་ཀྱང་རྒས་
རེ་རན། །འཆི་བས་མི་འཇིགས་ཁྲོད་པར་མཆིས། །བདག་ཕྱེ་གཏོར་གྱི་བསོད་ནམས་མི་
འདོད་པས། །འཇིག་རྟེན་གྱི་བྱ་བཞག་རྒྱབ་ཏུ་བསྐྱུར། །ངན་སོང་གི་སྡུག་བསྔལ་སེམས་ལ་
བཞག །དམན་ས་བཟུང་ནས་ཉམས་སུ་བླངས། །སྔར་བྱས་པའི་ལས་ལ་མི་འགྱོད་པས། །
ད་ནི་རྒས་ཀྱང་རྒས་སུ་བས། །བདག་གཉེན་འབྲེལ་ཉེ་དུའི་འབྲེལ་ཐག་བཅད། །ཕྱོགས་
མེད་ཀྱི་རྒྱལ་ཁམས་སྐོར་བསྐོར་ནས། །རྗེས་ཐོབ་ཀྱི་རྐྱེན་ངན་ལམ་དུ་སློངས། །བདག་
ཡོན་བདག་གི་ངོ་བསྲུངས་མ་བགྱིས་ཏེ། །རི་ཁྲོད་འགྲིམས་ཤིང་ཉམས་སུ་བླངས། །སྔར་
162



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
བྱས་པའི་ལས་ལ་མི་འགྱོད་པས། །ད་ནི་རྒས་ཀྱང་སྟག་རྒས་ཡིན། །འཆི་བས་མི་འཇིགས་
ཁྲོད་པར་མཆི། །དབྱངས་དེ་ཀུན་འགྱོད་མེད་རྣམ་གསུམ་ཡིན། །ལར་དམ་པ་རྗེ་ཡི་བཀའ་
དྲིན་གྱིས། །འབངས་རླུང་གིས་ཁྱེར་བས་དགུང་དང་མཉམ། །འབངས་སུ་བབས་པས་རྒྱལ་
ས་ཟིན། །མཐའ་རུ་ཞུགས་པས་དབུས་སུ་ཆུད། །མི་ལས་བུད་པས་ལྷ་དང་མཇལ། །རྗེ་སྒྲ་
བསྒྱུར་གྱི་མར་པ་སྐུ་དྲིན་ཅན། །འབངས་ཅོད་པན་རྒྱན་དུ་ཁུར་ལགས་ཀྱིས། །མི་འབྲལ་
རྟག་ཏུ་བཞུགས་སུ་གསོལ། །ཞེས་གསུངས།
དེའི་ཕྱི་ཉིན་ལྡོམ་བུ་ལ་འགྲོ་བར་འདོད་པ་རྣམས་ཀྱི་ཞལ་བཀོད་དུ་གསུངས་པ། བུ་
གསན་རྒྱ་ཅན་གྱི་སྟོན་པ་དང༌། །སྙིང་རུས་ཅན་གྱི་རས་པ་རྣམས། །ཁྱེད་གདན་གང་
བཞུགས་པའི་སློབ་མ་ཡིས། །ངག་ཆེད་དུ་བསྐྱར་ཏེ་ཞུ་འབུལ་བ། །དོན་དེ་ལ་ཁོ་བོ་འདི་
སྐད་ལོ། །མི་རྒན་ཟེར་ཉན་ན་མཛངས་པ་ཡིན། །བྱ་གཤོག་འགྲོས་བརྟན་ན་ནམ་ཚོད་
མཁས། །ནོར་ཆོག་ཤེས་ཡོད་ན་ཕྱུག་པོ་ཡིན། །དཔའ་རང་ཚོད་ཟིན་ན་རང་སྲོག་བརྟན། །
དེ་ཡན་ཆད་སྙན་ངག་དཔེ་ལ་དྲངས། །ད་དགོས་པའི་དོན་ལ་བཤད་ཙ་ན། །སང་གནང་
གཞེས་ཚེས་བཅུ་ཕྱིན་ཆད་ལ། །ཁྱེད་ལ་ལ་ལྡོམ་བུ་མཛད་དོ་སྐད། །ལ་ལ་རི་ཁྲོད་འགྲིམ་མོ་
སྐད། །ལ་ལ་རྒྱལ་ཁམས་བསྐོར་རོ་སྐད། །ལ་ལ་དབེན་པ་སྙེག་གོ་སྐད། །ལ་ལ་ང་ཕྱིར་
སྡོད་དོ་སྐད། །བུ་ཕ་ཡིས་བསྐྱངས་ན་མཁས་པའི་ཕྱིར། །མི་ང་ལ་གདམས་ངག་འགའ་ཡོད་
དོ༑ ༑ཚིག་རྣར་ཉན་ཐོས་བསམ་མ་ལགས་པ། །དོན་མ་བརྗོད་སྙིང་གི་དཀྱིལ་དུ་ཞོག །ཡོང་
ཆགས་ལམ་དབང་བཞི་བསྐུར་ནས་ཀྱང་། །ཐིག་ལེ་ཚད་དུ་མ་འབྱོངས་ཤིང་། །མཚན་ལྡན་
བརྟག་པ་མ་བྱས་པར། །སྙིང་སྡུག་ཆགས་པའི་རྗེས་འབྲངས་ནས། །ལས་ཀྱི་ཕྱག་རྒྱ་མ་
བསྟེན་ཨང་། །སང་ཤལ་མ་རི་ལ་འཛེག་ཉེན་གདའོ། །ཞེས་བྱ་བ་ལ་སོགས་པ་ཨང་དྲུག་
རྣལ་འབྱོར་ཉམས་ཀྱི་གླུ་བཞེངས།
163



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཡང་རྗེ་བཙུན་ཆེན་པོ་ལ་ཕྱི་ཆུ་བཟང་ན་བཞུགས་པའི་ཚེ། ལྷ་འདྲེའི་དམག་ཚོགས་
བསམ་གྱིས་མི་ཁྱབ་པ་མཐོ་འཚམ་དུ་བྱུང་བ་ལ་གསུངས་པ། བླ་མ་རྣམས་ལ་ཕྱག་འཚལ་
ལོ༑ ༑རྗེ་སྐུ་དྲིན་ཅན་ལ་སྐྱབས་སུ་མཆི། །ལར་འཁྲུལ་སྣང་མིག་གི་ལྟད་མོ་ལ། །གདོན་
གནོད་སྦྱིན་ཕོ་མོའི་ཆོ་འཕྲུལ་བྱུང་། །ཞེས་བྱ་བ་ལ་སོགས་པ་གསུངས་པས། ད་དུང་ཡང་
མགུར་གསུང་བར་ཞུ་ཞེས་ཞུས་ནས་གསུངས་པ། རྗེ་བླ་མ་རྣམས་ལ་ཕྱག་འཚལ་ལོ། །ཌཱ་
ཀི་རྣམས་ཀྱི་བྱིན་གྱིས་རློབས། །དོན་བདེན་པའི་ཚིག་དང་བྲལ་བ་ཡི། །གླུ་གྲེ་འགྱུར་སྙན་
ཡང་པི་ཝང་ཡིན། །ཞེས་སོགས་གསུངས་པས་ཕལ་ཆེར་དད་པར་གྱུར་ཀྱང་བལ་པོ་འབའ་
རོའི་གཟུགས་སུ་སྣང་བ་འགའ་སླར་བྲག་བསྙིལ་བ་དང་། ཐོག་འབེབས་པ་ལ་སོགས་པ་
མི་འཚམ་པ་བྱེད་དུ་བྱུང་བ་ལ་གསུངས་པ། ཁྱོད་ད་དུང་ཉོན་ཅིག་མི་མ་ཡིན། །ཡིད་མཁའ་
ལ་རྒྱུ་བ་ཐོགས་པ་མེད། །བསམ་ངན་བག་ཆགས་རྒྱུད་ལ་འཐས། །ཉོན་མོངས་མཆེ་བ་
གཞན་ལ་སྟོན། །ང་དོན་དམ་མཚོན་པའི་རྣལ་འབྱོར་པ། །གཞི་སྐྱེ་མེད་ཀྱི་ངང་ལ་གདེང་
བཅས་ནས། །འགག་མེད་ཀྱི་རྩལ་སྦྱོང་རིམ་གྱིས་བྱེད། །ཐབས་སྙིང་རྗེ་ཆེན་པོའི་བརྡས་
བསྐུལ་ནས། །དོན་ཆོས་ཉིད་ཀྱི་ངང་ནས་གླུ་ཅིག་ལེན། །ཞེས་བྱ་བ་ལ་སོགས་པ་གསུངས་
པས་རབ་ཏུ་དད་ཏེ་ཕྱག་འཚལ་བསྐོར་བ་བྱས་ཞབས་ལ་གཏུགས། བདག་ཅག་ཟླ་བ་
གཅིག་ཏུ་བཤོས་འདྲེན་པ་ལགས་ཟེར་ཏེ་མི་སྣང་བར་གྱུར། ནངས་པར་ཉི་མ་ཤར་ཙ་ན་
འབའ་རོ་དེ་རྣམས་ཀྱིས་འབྲས་ཐུག་དང་ཉ་དང་བུར་ཤིང་དང་ཚོད་མའི་བྱེ་བྲག་སྣ་ཚོགས་
པས་མཆོད་པར་གྱུར་ཏོ། ། །
ཡང་རྗེ་བཙུན་ཆེན་པོ་འཆོང་ལུང་གི་བྲག་དམར་སྤོ་མཐོན་ལ་བཞུགས་པའི་ཚེ། ཉིན་
གཅིག་ཉི་མ་ཤར་ཕྱོགས་སུ་གཟིགས་པས་བླ་མ་དྲན་པར་གྱུར་ཏེ་གསུངས་པ། ཉི་མ་ཤར་ན་
སྤྲིན་དཀར་ལང་མ་ལིང་། །སྤྲིན་དཀར་པོ་ལྡིང་བའི་འོག་རོལ་ན། །བྲག་སེང་ཆེན་བསྣོལ་
164



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
བའི་གདན་སྟེང་ན། །ལྷོ་བྲག་མར་པ་ལོ་ཙཱ་དེ། །དུས་ད་ལྟ་བཞུགས་ན་དགའ་བ་ལ། །ལམ་
ས་ཐག་རིང་ཡང་མཇལ་བན་ཏེ། སྙིང་འདོད)། །སླར་ཡང་བླ་མ་དྲན་པར་བྱུང་། །བསམས་
ཤིང་རྗེ་བཙུན་དྲན་པར་བྱུང་། །ཞེས་བྱ་བ་ལ་སོགས་པ་བླ་མ་དྲན་དྲུག་རྡོ་རྗེའི་མགུར་
བཞེངས། དེ་ནས་ཕུག་པའི་ནང་དུ་བཞུགས་ཙ་ན་འཇིགས་སུ་རུང་བའི་ཨ་ཙ་ར་བདུན་བྱུང་སྟེ།
དེ་དག་གིས་ཆོ་འཕྲུལ་བསྟན་པ་ལ་གསུངས་པ། ཨེ་མ་རི་ཁྲོད་དབེན་པའི་གནས། །རྒྱལ་
བས་བྱང་ཆུབ་བརྙེས་པའི་ས། །འཕགས་པ་རྣམས་ཀྱིས་གཤེགས་པའི་ཤུལ། །གྲུབ་ཐོབ་
རྣམས་ཀྱང་བྱོན་པའི་ས། །སྟེང་ན་ལྷོ་སྤྲིན་ལང་མ་ལིང་། །འོག་ན་གཙང་ཆབ་གྱ་མ་གྱུ། །
བར་ན་རྒོད་པོ་ལང་མ་ལིང་། །མེ་ཏོག་སྣ་ཚོགས་སྨིན་པའི་ས། །ལྗོན་ཤིང་གར་སྟབས་བྱེད་
པའི་གནས། །འཇོལ་མོ་གསུང་སྙན་སྒྲོག་པའི་ས། །དེ་ལྟ་བུ་ཡི་དབེན་གནས་ན། །ང་མི་ལ་
རས་པ་ཉམས་མྱོང་སྐྱོང་། །འདྲེ་བར་ཆད་ཆེ་ཡང་ཉམས་ང་མེད། །ཅེས་བྱ་བ་ལ་སོགས་
བཞེངས་པས་ཐམས་ཅད་དད་པར་གྱུར་ཏེ་ཕྱག་འཚལ་བསྐོར་བ་བྱས་ཏེ་སོང་ངོ༌། །
སྤྱིར་ཡང་རྗེ་བཙུན་ཆེན་པོ་འདི་མི་ཕལ་གྱིས་མི་རྙེད། འཚོ་བ་ནི་མི་བཞེད། འཇིག་
རྟེན་པ་དང་མཐུན་པའི་ན་བཟའ་མི་གསོལ། གནས་ངེས་མེད་དུ་མཛད་པ་ལས། ལ་ལ་
ཞིག་གིས་སྨྱོན་པར་འདུག་གོ་ཞེས་ཟེར་བ་ལ་གསུངས་པ། རྗེ་བླ་མ་རྣམས་ལ་ཕྱག་འཚལ་
ལོ༑ ༑བཀའ་དྲིན་ཅན་གྱིས་བྱིན་གྱིས་རློབས། །དངོས་ངན་གཟུགས་ཀྱི་རྣལ་འབྱོར་འདི། །
མིས་ཀྱང་སྨྱོའམ་སྨྱོའམ་ཟེར། །ང་རང་ཡང་སྨྱོའམ་སྨྱོའམ་སྙམ། །སྨྱོ་བའི་སྨྱོ་ལུགས་འདི་
ལྟར་གདའ། །དབྱེར་མེད་སྐུ་བཞིའི་ངང་ཤེད་ནས། །ཡེངས་མེད་བདེ་བ་ཆེན་པོ་སྨྱོ། །
མཐའ་བཞི་སྤྲོས་བྲལ་གྱི་ལྟ་བ་སྨྱོ། །འཛིན་མེད་རང་གསལ་གྱི་སྒོམ་པ་སྨྱོ། །ཆགས་སྡང་
རང་གྲོལ་གྱི་སྤྱོད་པ་སྨྱོ། །འབྲས་བུ་སྐུ་ལྔ་ཡེ་ཤེས་སྨྱོ། །བརྒྱུད་པ་ཏེ་ལོ་ནཱ་རོ་སྨྱོ། །དམ་ཆོས་
གསང་སྔགས་མ་རྒྱུད་སྨྱོ། །གདམས་ངག་ནཱ་རོའི་ཆོས་དྲུག་སྨྱོ། །ཐབས་ལམ་རྩ་རླུང་གི་
165



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
གཏུམ་མོ་སྨྱོ། །ཞེས་བྱ་བ་ལ་སོགས་པ་གསུངས། །
ཡང་རྗེ་བཙུན་ཆེན་པོ་དིང་རི་མཁན་པའི་ཁྲོད་དུ་རྗེ་དམ་པ་སངས་རྒྱས་དང་མཇལ་ཏེ།
དམ་པའི་ཞལ་ནས། བོད་ཀྱི་རྣལ་འབྱོར་པ་མི་ལ་རས་པ་བྱ་བ་དེ་ཁྱོད་ཡིན་ནམ་གསུངས།
ཡིན་དུ་རུང་ཞེས་གསུངས་པ་ལ། འོ་ན་ད་ཏེ་ཞག་བདུན་ན་ཁྱོད་མཁའ་འགྲོའི་བར་ཆད་
ཀྱིས་འཆི་བར་འདུག་ཅེས་ཉམས་ཚད་པའི་ཕྱིར་གསུངས་པས་རྗེ་བཙུན་གྱི་ཞལ་ནས། ཡོང་
མཐའ་བྲལ་ཆེན་པོའི་སེང་གེ་ལ། །ཉམ་ང་མེད་པའི་མཆེ་བ་སྐྱེས། །འཁྱག་ཞུ་མེད་པའི་
གངས་ལ་ཉལ། །ང་ལྟ་བ་མཁན་དེ་ཤི་ན་བདེ། །ཞེས་སོགས་གསུངས་པས་དམ་པ་ཤིན་ཏུ་
དགྱེས་ཏེ། རྒྱ་གར་ནའང་ཁྱོད་ལྟ་བུའི་རྣལ་འབྱོར་པ་རེ་རེ་ཙམ་ལས་མེད། ཞེས་བསྔགས་
པ་ཆེར་མཛད་དོ། །
ཡང་ལན་གཅིག་གི་ཚེ་རྒྱལ་གྱི་རྩིབས་རིར་བྱོན་ཏེ་ཏིང་ངེ་འཛིན་མཛད། དེ་ནས་
ལྡོམ་བུ་ལ་བྱོན་ཙ་ན་ནུབ་ཅིག་གི་རྨི་ལམ་ན། བུད་མེད་སྔོ་སངས་མ་སྨྲ་ར་ཅན་ཞིག་གིས་
ཁྱེའུ་ཞིག་ཁྲིད་ནས་ཁྱེད་ལ་སྙིང་ཚལ་པ་བརྒྱད་ཡོད་པའི་གཅིག་འདི་ལ་དབང་བ་ཡིན།
འདི་ལ་བྱིན་ཅིག་ཟེར་བ་བྱུང་། དེ་ནས་རྗེ་བཙུན་གྱིས་བོང་ཤོད་ངོས་ན་མར་བྱོན། ཆུ་མིག་
དངུལ་འབུར་གྱི་རྩར་བཞུགས་ཙ་ན། ཁྱེའུ་ལོ་ཉི་ཤུ་ཙམ་ལོན་པ་ཞིག་རྟ་དང་ཆས་བཟང་པོ་
དང་བཅས་ཏེ་བྱུང་བ་ལ་གསུངས་པ། ཡོན་བདག་ཁྱོད་ཀྱིས་རྣལ་འབྱོར་པ་རྒད་པོ་འདི་ཆུ་
ལ་འདོན་དགོས་གསུངས་པས། དལ་གྱིས་ཤོག་ཅིག་ཟེར་ནས་སྔོན་ལ་སོང་། རྗེ་བཙུན་
གྱིས་དེ་རྗེས་སུ་བཟུང་བའི་ཕྱིར་ཆུ་ལ་མི་བྱིང་བར་བྱོན་པས། ཁྱེའུ་དེ་དད་པ་རབ་ཏུ་སྐྱེས་
ནས་ཕྱག་འཚལ་ཏེ་ཞུས་པ། བླ་མ་ཁྱེད་ཀྱི་འཁྲུངས་ཡུལ་ནི་གང་། སློབ་དཔོན་ཅི་སྐད་བྱ་བ་
ལགས། ཐུགས་ཉམས་སུ་ཇི་ལྟ་བུ་བཞེས། ད་ནངས་ནི་གང་ནས་བྱོན། དོ་ནུབ་ནི་གང་དུ་
བཞུད་ཅེས་ཞུ་བ་ལ་གསུངས་པ། །
166



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
བུ་རྟོགས་འདོད་ཅན་དེ་ཚུར་ཉོན་དང་། །མི་ང་ངོ་ཁྱོད་ཀྱིས་ཤེས་མ་ཤེས། །མི་ང་ངོ་
ཁྱོད་ཀྱིས་མ་ཤེས་ན། །མི་ང་རང་མི་ལ་རས་པ་ཡིན། །ལྟེ་བ་གུང་ཐང་སྨད་དུ་བཅད། །སློབ་
གཉེར་དབུས་གཙང་སྟོད་དུ་བགྱིས། །རྒ་མི་དང་ཀྱིམ་སྟོན་གྱིས་སྣ་དྲངས་པའི། །རོང་སྟོན་
ལྷ་དགའ་ཡན་ཆོད་དུ། །དྲིན་ཅན་གྱི་བླ་མ་བཅུ་ཙམ་བཞུགས། །ཁོང་ལྟ་སྒོམ་གྱི་ཕྱོགས་ལ་
མཁྱེན་པ་མཐོ། །ཆོས་ནི་སྒྱུ་སེམས་སྔ་འགྱུར་ཉན། །ཁྱད་པར་ལྷ་རྗེ་སྣུབས་ཆུང་ལ། །དྲག་
སྔགས་གཟའ་གདོང་དམར་ནག་ཞུས། །ཁོང་བསྙེན་སྒྲུབ་ཀྱི་ཕྱག་བཞེས་མཁས་ལགས་
ཀྱང་། །མི་ཁོ་བོའི་སྤྲོས་པ་ཅུང་མ་ཆོད། །རྗེ་ནཱ་རོ་མེ་ཏྲིས་བྱིན་བརླབས་པ། །སེམས་སྐུ་
གསུམ་མ་དང་ངོ་སྤྲོད་ཅིང་། །ལུས་རྟེན་འབྲེལ་གནད་དུ་བསྣུན་པ་ཞིག །ལྷོ་ཆུས་ཁྱེར་གྱི་ཕུ་
ན་བཞུགས་སོ་སྐད། །རྗེ་ལོ་ཙཱའི་སྙན་པ་རྒྱང་ནས་འཁུམས། །མཚན་ཐོས་པ་ཙམ་གྱིས་བ་
སྤུ་གཡོ། །ལམ་དཀའ་བ་སྤྱད་དེ་སྤྱན་སྔར་ཕྱིན། །ཞལ་མཐོང་བ་ཙམ་གྱིས་སྣང་བ་འགྱུར། །
ཁོང་ཚེ་རབས་ཀྱི་བླ་མ་ཡིན་པར་ངེས། །རྗེ་འགྲན་གྱི་དོ་མེད་ལྷོ་བྲག་པ། །ཕ་བཀའ་དྲིན་
ཅན་གྱི་བླ་མ་ལ། །ནོར་ཟང་ཟིང་གི་བསྙེན་བཀུར་བདག་ལ་མེད། །ལུས་ངག་གི་ཞབས་
ཏོག་རྡུལ་དུ་བརླགས། །རྒྱུད་ཟབ་མོར་གྲགས་པའི་དགྱེས་རྡོར་མཉན། །ཁྱད་པར་ནཱ་རོའི་
ཆོས་དྲུག་ཞུས། །བྱིན་རླབས་ཅན་གྱི་བདེ་མཆོག་ལ། །སྨིན་ལམ་དབང་བཞི་རྫོགས་པར་
ཐོབ། །ཆོས་ཕྱག་རྒྱ་ཆེ་ལ་ངོ་སྤྲོད་བྱས། །དོན་གཉུག་མ་སེམས་ཀྱི་ངོ་བོ་མཐོང་། །གཞི་ཆོས་
ཉིད་སྐྱེ་བ་མེད་པར་རྟོགས། །སྤྱིར་སྙན་བརྒྱུད་ཆུ་བོ་རྣམ་བཞི་ལ། །གདམས་ངག་ཟབ་མོ་
སྤུས་བཏུས་བྱས། །གནད་ཟབ་དགུ་བཅུད་ཀྱི་དོན་སྙིང་ཕྱུང་། །སྒོམ་ནི་རྩ་རླུང་ཐིག་ལེ་
བསྒོམས། །རླུང་སེམས་གཉིས་ལ་རང་དབང་ཐོབ། །ནང་འདུ་བ་རྣམ་བཞི་གཅིག་ཏུ་འདྲེས། །
ཕྱི་འབྱུང་བ་ཆུ་ལ་ཉམ་ང་མེད། །བུ་ཁྱོད་ལ་ཉམས་ཚད་བྱས་པ་ཙམ། །སྒོམ་ས་རྒྱལ་གྱི་
རྩིབས་རི་ཡིན། །གདུགས་ད་ནངས་རྒོད་ཐང་སྟོད་ནས་འོངས། །དོ་ནུབ་གར་འགྲོ་ངེས་པ་
167



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
མེད། །ང་རྣལ་འབྱོར་གྱི་བྱུང་ཚུལ་དེ་ལྟར་གདའ། །བུ་ཁྱེའུ་ཆུང་སྐྱིད་དོ་ཅི་བདེར་གཤེགས། །
ཞེས་གསུངས་པས་དད་པ་ལྷག་པར་སྐྱེས། ཕྱག་འཚལ་བསྐོར་བ་བྱས་ཞབས་སྤྱི་བོར་
བླངས། རྟ་ཕུལ་ཏེ་གསོལ་བ་བཏབ་པ།
ཡོང་སྔར་མ་མཐོང་གི་གྲུབ་ཐོབ་ཅིག །མི་ལས་འདས་པའི་སྐྱེས་བུ་ཞིག །ཞལ་
མཐོང་བར་དཀའ་བའི་སྤྲུལ་སྐུ་ཞིག །གསུང་ཐོས་པར་དཀའ་བའི་སངས་རྒྱས་ཤིག །ཞལ་
ཡང་དེ་མཇལ་དེ་མ་མཇལ། །ཕྱག་ཀྱང་དེ་བཙལ་དེ་མ་བཙལ། །སྙན་ཡང་དེ་དྲིས་དེ་མ་
དྲིས། །ངོ་ཡང་དེ་ཤེས་དེ་མ་ཤེས། །ཡོང་དྲི་བོ་འགྱོད་ཀྱང་རེ་འགྱོད་ན། །རྗེ་ཐུགས་ཀྱིས་
ཁྲེལ་ཏེ་བཟོད་པར་བཞེས། །ཞེས་བྱ་བ་ལ་སོགས་ཞུ་དོན་གླུ་རུ་བླངས་པས།
ཡང་རྗེ་བཙུན་གྱིས་གསུངས་པ། རྣམ་ཤེས་རླུང་གི་རྟ་ཕོ་ལ། །མཉམ་བཞག་དར་
གྱིས་གཟེངས་བསྟོད་དེ། །རྗེས་ཐོབ་སྒྱུ་མའི་གཡང་ཤུན་དང་། །རང་རིག་གསལ་བའི་སྒ་ཁྲ་
གཏད། །ཅེས་བྱ་བ་ལ་སོགས་རྟ་ཁྱད་པར་ཅན་དུ་གྱུར་པ་ང་རང་ལ་ཡོད་པའི་མགུར་
བཞེངས་པས། རྐྱང་ལྷམ་འབུར་མ་དང་། སྐེ་ཚེ་དམར་ལྗང་དང་། སྟེང་གཡོགས་ཀྱི་རེའུ་
ཕྲུག་དང་། བྱང་ཐོད་དང་། སྐེ་གཡུ་དང་། འདོ་དྲུག་སྟག་ཆས་དང་། སྐེ་རགས་གྲི་བསེགས་
དང་བཅས་པ་དང་། དགོན་པ་དང་། སྲིང་མོ་དང་། བྱང་རྐྱང་དང་། རང་ལ་ཅི་ཡོད་ཐམས་
ཅད་ཕུལ་ཞིང་གསོལ་བ་བཏབ་ཀྱང་། དེ་རྣམས་ལས་ཁྱད་པར་ཕུལ་དུ་ཕྱིན་པ་ང་རང་ལ་
ཡོད་ཅེས་མགུར་བཞེངས་པས།
ཡང་ཞུས་པ། རྗེ་བཙུན་དམ་པ་ཁྱེད་ཞབས་ཏོག་བསྙེན་བཀུར་གང་ཡང་མི་བཞེད་
ཀྱང་། འདིར་འགྲོ་འདིར་སྡོད་བགྱི་བའི་ཐུགས་ཀྱི་གཏད་སོ་ཞིག་ཡོད་ལས་ཆེ་བས་བདག་
ལ་མི་གསང་བར་གསུང་བར་ཞུ་ཞུས་པས། དེ་བདེན། གསང་རྒྱུ་མེད། དོ་ཞག་དིང་རིར་
ལྡོམ་བུ་བྱེད། དེ་ནས་སྙེ་ནམ་ལ་འགྲོ། དགུན་ལ་ཕྱི་ལ་སྡོད་པ་ཡིན་ཞེས་གསུངས་པ་ལ།
168



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
ཡུལ་དེ་རྣམས་ཀྱི་སྐྱོན་བརྗོད་ཅིང་། རང་གི་ཡུལ་དུ་སྤྱན་འདྲེན་པའི་ཞུ་དོན་གླུ་རུ་བླངས།
རྗེ་བཙུན་གྱིས་ཞལ་ཏའི་མགུར་བཞེངས་པས་ཤིན་ཏུ་ཡི་ཆད་པར་གྱུར་ཏེ་གླུ་བླངས་པ། རྗེ་
གྲུབ་ཐོབ་ཆེན་པོ་སྙན་གསོན་དང་། །ད་ནངས་གདུགས་ཀྱི་སྔ་དྲོ་ལ། །ཆུ་མིག་དངུལ་འབུར་
གྱི་རྩ་བ་རུ། །གཅེར་ཉལ་བྱེད་པའི་མི་ཞིག་མཐོང་། །འོ་ན་རྣལ་འབྱོར་སྨྱོན་པ་ཞིག །སྤྱོད་
པ་ཐོ་ཅོ་བྱེད་པ་ཞིག །ཆ་ལུགས་གང་དགར་སྟོན་པ་ཞིག །མི་ཁྱོད་ལ་གཟའ་གཏད་མེད་དོ་
སྙམ། །ཡོང་མོས་ཀྱང་མ་མོས་སྐུར་པ་ཤོར། །ལམ་ཡང་མ་འགྲོགས་གཟུར་ནས་ཕྱིན། །དེ་
ཡང་རྗེ་བཙུན་ཐུགས་ཀྱིས་མཁྱེན། །འབངས་དབྱར་ངོ་གནོང་སྟེ་ཤི་དང་འདྲ། །དེ་ནས་ཁྲི་
གདུགས་རྩེ་འཇམ་ལ། །ཆུ་བོང་ཆུ་སྔོན་མོ་བརྒལ་ཙ་ན། །ཁྱེད་ཆབ་ལ་བྱ་ལྟར་ལྡིང་བ་
མཐོང་། །མཁའ་ལ་རླུང་ལྟར་འཕྱོ་བ་མཐོང་། །རྫུ་འཕྲུལ་ལུས་ཀྱིས་གཤེགས་པ་མཐོང་། །
གཙང་ཆབ་ཕར་ཀར་ཕྱིན་ཙ་ན། །རྗེ་གྲུབ་ཐོབ་ཅིག་དང་མཇལ་ལུགས་ཀྱིས། །བག་ཆགས་
སྒྲིབ་པ་ཆུང་ངོ་སྙམ། །ཁ་རྗེ་བསོད་ནམས་ཆེའོ་སྙམ། །ཞེས་བྱ་བ་ལ་སོགས་གདུང་ཤུགས་
ཀྱིས་གསོལ་བ་དྲག་ཏུ་བཏབ་པས། རྗེ་བཙུན་གྱིས་གསུངས་པ། བུ་ཡོན་བདག་ཁྱེའུ་ཆུང་
ཚུར་ཉོན་དང་། །ཁྱོད་དགེ་སེམས་འདུན་པ་ཆེ་ལུགས་ཀྱི། །ལས་ངན་སྒྲིབ་པ་ཆུང་བར་ངེས། །
ཞེས་བྱ་བ་ལ་སོགས་སྤྲོ་བ་བསྐྱེད་ཅིང་རྗེས་སུ་འཛིན་པའི་མགུར་བཞེངས་པས་ཤིན་ཏུ་དད་དེ།
རྗེ་བཙུན་སྨན་ལུང་ཆུ་བར་ན་བཞུགས་པའི་ཚེ་ཆོས་སྒོར་ཞུགས། རས་པ་ཞི་བ་འོད་ཅེས་བྱ་
བར་གྱུར་ཏོ། །
ཡང་རྗེ་བཙུན་ཆེན་པོ་འོམ་ཆུང་དཔལ་གྱི་དགོན་པ་ན་བཞུགས་པའི་ཚེ། སློབ་མ་
རས་པ་རྣམས་ལ་ཁྲིད་མཛད། དེའི་དུས་སུ་སྙེ་བྲིན་གྱི་འཁྲུག་པ་བྱུང་བ་ལ་ཞལ་ཏ་གནང་
བར་ཞུས་པས་གསུངས་པ། ཡོན་བདག་ཕུན་ཚོགས་དཔལ་གྱི་རི། །བདེ་སྐྱིད་ཐམས་ཅད་
འབྱུང་བའི་གནས། །མཚན་ལྡན་བླ་མ་རིན་ཆེན་གྱི། །ཞབས་ལ་སྒོ་གསུམ་གུས་པས་འདུད། །
16



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
སྤྱི་པ་དང་བར་པ་གྲོས་འདེབས་གསུམ། །ཕྱོགས་ཆ་ཟུག་རྔུ་སྐྱེ་བའི་རྒྱུ། །སྡུག་བསྔལ་ཆུ་བོ་
རྒལ་འདོད་ན། །འཁྲི་བ་བཙན་ཆོད་མཁྱེན་ལགས་སམ། །ཐབ་ཁ་ངོ་སྲུང་ཚུལ་ཆོས་གསུམ། །
རྣལ་འབྱོར་བསམ་གཏན་འཇིག་པའི་རྒྱུ། །གཉུག་མ་ཡེ་ཤེས་སྐྱོང་འདོད་ན། །ཁྲེལ་མེད་
གདོང་ཆུང་མཁྱེན་ལགས་སམ། །དཔོན་དང་གཡོག་དང་སློབ་རིས་གསུམ། །གཡེང་བ་
སེམས་ཁྲལ་སྐྱེ་བའི་རྒྱུ། །གཅིག་པུར་ཉམས་སུ་ལེན་འདོད་ན། །དཔོན་མེད་གཡོག་མེད་
མཁྱེན་ལགས་སམ། །ཞེས་བྱ་བ་ལ་སོགས་གསུངས། །
ཡང་རྗེ་བཙུན་ཆེན་པོ་སྙེ་ནམ་མཁར་དམར་དུ་བསོད་སྙོམས་ལ་བྱོན་པའི་ཚེ། ལྷ་རྗེ་
གཡང་ངེ་ཞེས་བྱ་བས་མི་རྟག་པ་གཙོ་བོར་སྟོན་པའི་མགུར་ཞིག་བཞེངས་པར་ཞུས་ཏེ་
གསུངས་པ། དོན་སྐྱེ་མེད་ཆེན་པོའི་ངང་ཤེད་ནས། །ཚད་མེད་བཞི་ལྡན་བདུད་རྩིའི་ཆར། །
འགྲོ་རྣམས་བདེ་ལ་འགོད་མཛད་པ། །རྗེ་ཡིད་བཞིན་གྱི་རྒྱལ་པོ་ཁྱེད་ལ་བསྟོད། །ཅེས་བྱ་
བ་ལ་སོགས་པ་བཞེངས་པས་ཤིན་ཏུ་དད་པར་གྱུར་ཏོ། །
ཡང་ཏི་སེ་ལ་འབྱོན་པར་དགོངས་པའི་ཚེ་སྟོན་པ་ཤཱཀ་གུས་ཚོགས་ཀྱི་འཁོར་ལོ་
བསྐོར་ཏེ་ཞུས་པ་ལ་གསུངས་པ། གཅིག་ཏུ་གསང་སྔགས་ཐབས་ལམ་ཆེ། །གཉིས་སུ་བླ་
མའི་གདམས་ངག་ཆེ། །གསུམ་དུ་རང་ཉིད་སྒོམ་བསྲན་ཆེ། །འདི་ནི་ཆེ་བ་རྣམ་གསུམ་ཡིན། །
གཅིག་ཏུ་སྲོག་རྩོལ་གནད་དུ་ཚུད། །གཉིས་སུ་སེམས་ཉིད་ཀློང་དུ་ཚུད། །གསུམ་དུ་ཆོས་ལ་
རང་བྱན་ཚུད། །འདི་ནི་ཚུད་པ་རྣམ་གསུམ་ཡིན། །ཞེས་བྱ་བ་ལ་སོགས་པ་གསུངས།
ཡང་གདེང་དྲུག་གི་མགུར་བཞེངས་པ། ང་འཁོར་བའི་ཆོས་ལས་ཡིད་བྱུང་ནས། །
དད་པ་དྲག་པོས་མཚམས་སྦྱར་ཏེ། །ཡུལ་གྱི་ཞེན་པ་སྤང་དཀའ་བས། །ཕ་ཡུལ་སྤངས་པས་
ཞེ་སྡང་ཞི། །གཉེན་གྱི་གདུང་སེམས་བཟློག་དཀའ་བས། །ཉེ་དུ་སྤངས་པས་གདུང་སེམས་
ཡལ། །ནོར་ལ་ཆོག་ཤེས་མ་མཆིས་པས། །རས་རྐྱང་གོན་པས་ཞེན་པ་ལོག །འཇིག་རྟེན་
17)



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
གཡེང་བ་སྤང་དཀའ་བས། །དམན་ས་བཟུང་བས་ང་རྒྱལ་བཅག །བདག་འཛིན་ཁེ་དྲགས་
སྤང་དཀའ་བས། །རི་དྭགས་བཞིན་དུ་རི་ཁྲོད་འགྲིམས། །ཁྱེད་སྐལ་ལྡན་རྣམས་ཀྱི་ཚོགས་
ཀྱང་བསྡུས། །འདི་ནི་སྙིང་རུས་གདེང་ཚད་ཡིན། །ཆོས་སྐུ་ནམ་མཁའ་ལྟ་བུ་དེས། །འགྲོ་
དྲུག་ཡོངས་ལ་ཁྱབ་ལགས་ཀྱང་། །སྔར་མ་རིག་པ་ཡིས་འཁོར་བར་འཁྱམས། །གཅིག་ཙམ་
ཤེས་ཀྱང་བརྟན་པར་དཀའ། །དེ་ཉིད་བརྟན་པར་མ་གྱུར་པས། །སྐབས་སུ་དུག་ལྔ་རང་
རྒྱུད་ཤོར། །དེས་དོན་མེད་བྱིས་པའི་ནང་དུ་འཁྱམས། །ང་དེ་ཉིད་བརྟན་པར་གྱུར་པས་ན། །
ཚོགས་དྲུག་ཞེན་མེད་རྒྱུན་དུ་ཤར། །སྐུ་གསུམ་འབྲལ་མེད་རྒྱུན་དུ་གནས། །འདི་ནི་རྟོགས་
པའི་གདེང་ཚད་ཡིན། །ཞེས་བྱ་བ་ལ་སོགས་པ་གསུངས། ཡང་བྲིན་དུ་བཞུགས་པའི་ཚེ་སོ་
ནམ་དང་སྦྱར་བའི་མགུར་བཞེངས་པ། མི་བདག་ནི་ལྷ་ཆོས་སོ་ནམ་བྱེད། །ཆོས་ཉིད་སྟོང་
པའི་ས་གཞི་ལ། །བྱང་ཆུབ་སེམས་ཀྱི་ས་བོན་བཏབ། །ཐབས་ཤེས་རབ་གཉིས་ཀྱི་རྨོད་
པས་རྨོས། །ཞེས་བྱ་བ་ལ་སོགས་པ་གསུངས།
ཡང་སྙེ་ནམ་དུ་བཞུགས་པའི་ཚེ། ཇོ་མོ་གསལ་ལེ་ཞེས་བྱ་བ་བླ་མ་ལ་གུས་ཤིང་སྒྲུབ་
པ་ལ་བརྩོན་པ། རི་མཚམས་དང་འདག་འབྱར་གྱིས་དུས་འདའ་བ་ཞིག་ཡོད་པ་ལ་
གསུངས་པ། ཀྱི་བྲིན་སྙེ་ནམ་ནམ་མཁའི་གསལ་ལེ་སྒྲོན། །ཐོག་མར་མོས་གུས་བླ་མ་
བརྟེན། །བྱིན་རླབས་དབང་གིས་རྒྱུད་སྨིན་བྱས། །ཐར་ལམ་བདུད་རྩིའི་རོ་མཆོག་རྙེད། །
གདམས་པའི་ཕྱོགས་ལ་ངེས་ཤེས་ཐོབ། །ལམ་གོང་མའི་དྲོད་རྟགས་ནང་དུ་སྐྱེས། །རི་བྲག་
དགོན་པ་ཡུན་རིངས་བརྟེན། །ཏིང་འཛིན་ཐང་ལྷོད་མཤོར་བས། །མི་མཐུན་འགལ་རྐྱེན་
བགེགས་རྣམས་སེལ། །ད་དྲི་རྒྱུ་མེད་པ་ལེགས་ཀྱང་ལེགས། །ཟས་དུག་ཅན་དང་འདྲ་བ་ང་
རྒྱལ་ཡིན། །ཆོས་འབད་པས་བྱས་ཀྱང་མི་གྲོལ་ཏེ། །བྲག་ཕུག་ཡུན་རིང་གླ་བས་བཟུང་། །
བྱ་ནག་རྡོ་རྗེ་བཟླས་པ་མང་། །སྲོག་རྩོལ་སྐྱུར་མོ་ཏང་དཀར་བཟང་། །བཅུད་ལེན་དོམ་བུ་
171



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
ཐུགས་དཀར་མཁས། །འགོག་པའི་སྙོམས་འཇུག་ཕྱི་བས་སྒོམ། །ཁ་བཤད་འདོན་པ་ནེ་
ཙོས་བྱེད། །དཀའ་ཐུབ་ཡུན་རིང་བྲམ་ཟེས་བྱེད། །གྲོལ་ཆ་སེམས་ལ་མ་ཤར་ན། །འདོད་
པས་ཐར་ལམ་བཙལ་མི་རྙེད། །སེམས་ཀྱི་རྫིང་ཆུ་བསྐྱིལ་བ་དེ། །རྟོག་པའི་སྣ་ཁ་བཀག་པ་
ཙམ། །འཁོར་བའི་རྒྱ་མཚོ་དེས་མི་སྒྲོལ། །ཕྱག་མཚན་བསྒོམས་པའི་ཙཎྜ་ལིས། །ཤེས་
རབ་ཕྱོགས་མེད་རལ་པ་དགོས། །སེམས་ནམ་མཁར་འཇོག་པའི་ཙཎྜ་ལིས། །བར་དོ་རིག་
པའི་ངོས་ཟིན་དགོས། །གཉུག་མ་དོན་གྱི་ཙཎྜ་ལིས། །སྐྱེ་འགག་མེད་པའི་དོན་རྟོགས་
དགོས། །ཐིག་ལེ་ནཱ་དའི་ཙཎྜ་ལིས། །དངོས་པོའི་ཆོས་དང་བྲལ་བ་དགོས། །རྩོལ་བྲལ་
དབུ་མ་དྷུ་ཏཱིའི་རྩེར། །ནང་མ་བཅོས་རང་བྱུང་གདོད་ནས་དག །གཉིས་བྲལ་གཟུང་འཛིན་
རང་བཞིན་དག །ངོ་བོ་ཕྱག་རྒྱ་ཆེན་པོའི་དོན། །རྟོགས་པར་ལྡན་ནམ་གསལ་ལེ་སྒྲོན། །
ཞེས་གསུངས་པས། །
ལན་གསོལ་བ། བླ་མ་ཁྱེད་ཀྱི་བཀའ་དྲིན་གྱིས། །མི་བདག་ཏུ་མ་ཟད་སྐལ་ལྡན་
ཀུན། །རྟོག་དཔྱོད་ཀྱི་ཁ་ལོ་ཆོས་ལ་བསྒྱུར། །ཕྱིན་ཅི་མ་ལོག་ལམ་ལ་བཀོད། །བདག་མ་
སྨིན་དབང་གིས་སྨིན་པར་མཛད། །སྨིན་པ་བརྡ་ཡི་ཆོས་རྣམས་མཐོང་། །ཕྱི་འཁྲུལ་པའི་
འཁོར་ལོར་སྣང་བ་འདི། །སྒྱུ་མ་ལྟ་བུར་ཉེར་མཚོན་པ། །ནང་རིག་པའི་སྲང་ལ་མང་དུ་
གཞལ། །འགྱུར་བ་སེམས་ཀྱི་ཆོ་འཕྲུལ་དེ། །རྒྱ་མཚོའི་རླབས་བཞིན་རང་སར་ཐིམ། །
འཇིག་རྟེན་ལམ་གྱི་གོལ་ས་རྣམས། །སྦྱོར་བ་འཕེན་པ་སྟོབས་ལྡན་གྱིས། །དེ་རྣམས་སྒྲོ་
འདོགས་ཐད་ཀར་ཆོད། །ལམ་མ་སྐྱེད་རྒྱུད་ལ་སྐྱེད་བྱེད་པ། །གསང་སྔགས་ཐབས་ལམ་
དོན་གྱི་སྒོ། །ལམ་གོང་ནས་གོང་དུ་འཁྲུལ་པ་མེད། །ཅེས་བྱ་བ་ལ་སོགས་རྟོགས་པ་ཕུལ་
བའི་གླུ་བླངས་པས་ཤིན་ཏུ་དགྱེས་པར་གྱུར་ཏོ། །
ཡང་རྗེ་བཙུན་གྱིས་རས་པ་རྣམས་ལ་གསུངས་པ། །ངོ་སྲུང་གི་ཐག་པ་མ་བཅད་ན། །
172



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
མི་སེམས་བཟུང་གིས་ག་ན་ལང་། །ཞེན་མེད་ཀྱི་ལྡོམ་བུ་མ་བྱས་ན། །བསྙེན་བཀུར་
བསྒྲུབས་པས་ག་ན་ལང་། །ཞེས་བྱ་བ་ལ་སོགས་པ་གསུངས། ཡང་ཡོན་བདག་མོ་བཀྲ་
ཤིས་བརྩེགས་ལ་སོགས་པ་རྣམས་ལ་བརྗེད་པ་བཅུ་གཉིས་མགུར་དུ་བཞེངས་པ། ང་རྟག་
ཏུ་མི་ཡུལ་འགྲིམ་འགྲིམ་ནས། །རང་ཡུལ་ངང་གིས་བརྗེད་དེ་ཐལ། །དམ་པ་རྗེ་དང་
འགྲོགས་འགྲོགས་ནས། །གཉེན་ཚན་ངང་གིས་བརྗེད་དེ་ཐལ། །ལྷ་ཆོས་དོན་དུ་གཉེར་
གཉེར་ནས། །མི་ཆོས་ངང་གིས་བརྗེད་དེ་ཐལ། །ཞེས་བྱ་བ་ལ་སོགས་པ་གསུངས། ཡང་ཀོ་
ར་ལ་ཐོག་ཏུ་ཡོན་བདག་ཕོ་མོ་རྣམས་ཀྱིས་ཞུས་པ་ལ་མགུར་བཞེངས་པ། མི་ང་རང་མི་ལ་
རས་པ་ཡིན། །ང་ཐོས་ཆུང་གདམས་ངག་ཆེ་བ་ཡིན། །སེམས་ཆུང་སྙིང་རུས་ཆེ་བ་ཡིན། །
གཉིད་ཆུང་སྒོམ་བསྲན་ཆེ་བ་ཡིན། །གཅིག་ཤེས་ཀུན་ལ་མཁས་པ་ཡིན། །ཀུན་ཤེས་གཅིག་
ཏུ་གོ་བ་ཡིན། །ཡང་དག་དོན་ལ་མཁས་པ་ཡིན། །ཞེས་བྱ་བ་ལ་སོགས་གསུངས།
ཡང་ཅོག་རོ་འབྲི་མཚམས་ཀྱི་མཚོ་ལྔ་དྲེལ་ཆུང་དུ་བུ་མོ་ལྔས་ཞུ་དོན་གླུ་རུ་བླངས་པ།
ལྷ་དཀོན་མཆོག་གསུམ་ལ་སྐྱབས་སུ་མཆི། །རྗེ་ཐུགས་རྗེ་ཅན་གྱིས་བྱིན་གྱིས་རློབས། །
ཁྱེད་ཡས་བྱོན་གྱི་རས་པ་རྣམ་གཉིས་པོ། །སྐུ་སྙན་པ་ཆེ་བས་རས་པར་འཁྲུངས། །འདིར་
འཚོགས་ཀྱི་རྣལ་འབྱོར་ཕོ་མོ་རྣམས། །གླེང་བརྗོད་མ་མང་དར་ཅིག་གསོན། །ངེད་རང་
གཞོན་གྲོགས་ཀྱི་བུ་མོ་རྣམས། །གླུ་གྲེ་འགྱུར་རོལ་མོའི་མཆོད་པ་འབུལ། །ཚིག་སྡེབ་སྦྱོར་
དཔེ་ཡིས་མཚོན་པ་ཡིན། །དོན་དགོས་ཆེད་ཅི་གདའ་སེམས་ལ་ཞོག །ཁྱེད་རས་པ་གཉིས་
ལ་ཞུ་བ་ལགས། །གངས་དཀར་ཏི་སེ་སྐད་པ་དེ། །མ་མཐོང་གོང་ནས་སྒྲ་ཆེ་བ། །གངས་
ཤེལ་གྱི་མཆོད་རྟེན་འདྲའོ་སྐད། །ཞེས་བྱ་བ་ལ་སོགས་ཉམས་ཚད་ཀྱི་གླུ་ལེན་དུ་བྱུང་བ་ལ།
རྗེ་བཙུན་གྱི་ཞལ་ནས། བུ་རས་ཆུང་པ་རབ་ཐེག་ཅིག་གསུངས་ནས་མགུར་བཞེངས་པ།
ཁྱེད་འདིར་འདུས་ཀྱི་དད་འདུས་ཉ་མ་ཚོ། །ཀླུ་གྲེ་འགྱུར་མཐུན་པའི་གཞོན་གྲོགས་རྣམས། །
173



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཚིག་སྡེབ་སྦྱོར་མཁས་པའི་བུ་མོ་ལྔ། །དོན་དམིགས་ཀྱིས་འདྲི་བའི་དབུས་ན་མོ། །མི་ང་ངོ་
ཁྱོད་ཀྱིས་ཤེས་མ་ཤེས། །མི་ང་ངོ་ཁྱོད་ཀྱིས་མ་ཤེས་ན། །རས་ཆེན་རས་ཆུང་བྱ་བ་ཡིན། །
ཞེས་བྱ་བ་ལ་སོགས་གསུངས་པས་དབུས་ན་མོ་དེ་དད་པ་སྐྱེས་ནས་ཕྱག་ཕྱིར་འབྲངས་
གཏུམ་མོའི་གདམས་པ་གནང་། དྲོད་ཀྱང་ཞག་གསུམ་ནས་ཕེབས་ཏེ་ཕྱིས་གནམ་མཚོ་སེ་
མོ་དོ་ལ་ལོ་བརྒྱད་དུ་ངག་བཅད་ནས་བསྒྲུབས་པས་མཁའ་སྤྱོད་དུ་གཤེགས་སོ། །
ཡང་མི་ཤི་བྲག་གི་ཕ་བོང་རྟ་སྒ་ཅན་དུ་བཞུགས་པའི་ཚེ་གསུངས་པ། འཇིག་རྟེན་
ཆོས་ཀྱིས་བསླུ་བ་འདྲ། །ད་ནི་ཡང་དག་དོན་དུ་གཉེར། །ཟང་ཟིང་གཡེང་བས་བསླུ་བསླུ་
འདྲ། །ད་ནི་གཉིས་མེད་ཉམས་སུ་བླངས། །ཞེས་བྱ་བ་ལ་སོགས་གསུངས་པས་རས་ཆུང་
པའི་ཐུགས་དགོངས་ལ། ཁོ་བོའི་བླ་མ་རྗེ་བཙུན་ཆེན་པོ་འདི་བྱ་བ་ཟིན་པའི་སྐྱེས་བུ་ཡིན་
པས། ད་གདོད་བསྐྱེད་གདོན་གྱུའམ་བཟང་དུ་བྱ་རྒྱུ་མེད། བདག་གི་སྐྱོན་གཟིགས་པའམ་
གོ་ཡུལ་ཅི་འདུག་གཟིགས་པའི་མགུར་དུ་འདུག་སྙམ་དུ་དགོངས་ནས་ཞུ་དོན་གྱི་གསོལ་བ་
བཏབ་པ། བླ་མ་དམ་པ་སྙན་གསོན་ཅིག །བདག་རྨོངས་པའི་བློ་འདི་ཡི་རེ་མུག །ཐུགས་
རྗེའི་ཞགས་པས་བཟུང་དུ་གསོལ། །རྟག་ཆད་གཉིས་ཀྱི་ས་མཚམས་སུ། །མཐའ་བྲལ་གྱི་
ལྟ་བ་སྟོར་ཏེ་ཐལ། །གནས་ལུགས་གཏན་ལ་མ་ཕེབས་སོ། །ཞེས་བྱ་བ་ལ་སོགས་ཞུས་
པས། བུ་རས་ཆུང་པ་ཁྱོད་ལ་དེ་མ་ཡིན་པ་ཞིག་ཡོད། ཁོ་བོ་བླ་མ་ལ་གསང་དུ་མི་རུང་
རྟོགས་པ་ཕུལ་ཞིག་ཅེས་གསུངས་པ་ལ་ཞུས་པ། བླ་མ་རྗེ་བཙུན་གྱི་བཀའ་དྲིན་གྱིས། །རྙེད་
པ་བདུན་གྱི་ནོར་ཞིག་རྙེད། །སྣང་བའི་ནང་ནས་སྟོང་པ་རྙེད། །དངོས་པོ་ཡོད་སྙམ་མི་
བགྱིད་དོ། །ཞེས་བྱ་བ་ལ་སོགས་ཕུལ་བས། ཉིད་ཅག་གི་དེ་ཡང་ཉམས་མྱོང་རྒྱུན་ཆད་མེད་
པ་བྱ་བ་མ་ཡིན། རྒྱུན་ཆད་མེད་པའི་ཉམས་རྟོགས་ལ་འདི་འདྲ་ཞིག་འོང་བ་ཡིན་ཞེས་
མགུར་བཞེངས་པ། སྣང་བ་དང་སྟོང་པ་ཁྱད་མེད་ན། །ལྟ་བ་ཀློང་དུ་གྱུར་པ་ཡིན། །རྨི་ལམ་
174



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
དང་ཉིན་མོ་ཁྱད་མེད་ན། །སྒོམ་པ་ཀློང་དུ་གྱུར་པ་ཡིན། །བདེ་བ་དང་སྡུག་བསྔལ་ཁྱད་མེད་
ན༑། །སྤྱོད་པ་ཀློང་དུ་གྱུར་པ་ཡིན། །ཞེས་བྱ་བ་ལ་སོགས་པ་གསུངས།
ཡང་རས་ཆུང་པས་ཞུས་པ། རྗེ་སྐུ་དྲིན་ཅན་ལ་ཕྱག་འཚལ་ལོ། །སྣང་སྟོང་གཉིས་
མེད་ཀྱི་བར་དོ་ན། །ཆོས་མཐོན་པོའི་ལྟ་བ་ཡང་བདག་ལ་མེད། །རྣམ་རྟོག་གི་གྲུབ་མཐའ་
ང་མི་འཛིན། །ད་ལྟ་སྐྱེ་མེད་བློ་ལས་འདས། །འདི་ལྡོམ་བུ་བདག་གི་ལྟ་བ་ཡིན། །ཤེས་རབ་
ཅན་འཚོགས་ཀྱང་མི་གནོང་ཙམ། །ཞེས་བྱ་བ་ལ་སོགས་བར་དོ་དྲུག་གི་རྟོགས་པ་ཕུལ་
བས། རྗེ་བཙུན་ཤིན་ཏུ་མཉེས་ཏེ། སློབ་མ་སྣོད་ལྡན་བྱ་བ་དེ་ཁྱོད་ཡིན། དང་པོ་དད་པ་དང་
བརྩོན་འགྲུས་ཀྱི་གཞི་ཆེ་བས་བླ་མ་མཉེས། བར་དུ་ཐོས་བསམ་གྱིས་ཕྱི་ནང་གི་སྒྲོ་
འདོགས་ཆོད་དེ་གདམས་ངག་གི་འགྲོ་ལྡོག་ཤེས། ཐ་མ་ཉམས་ལེན་གྱིས་ཆོས་ཀྱི་རོ་མྱོང་སྟེ་
རྟོགས་པ་ཁྱད་པར་ཅན་རྒྱུད་ལ་སྐྱེས་འདུག །བླ་མ་མཉེས་ཐབས་གསུམ་ཡིན་པ་ལ། བུ་
ཁྱོད་ཀྱིས་ཤེས་རབ་དང་སྙིང་རྗེ་གཉིས་ཀས་མཉེས་པར་བྱས། བར་དུ་ཐོས་བསམ་གྱི་
འཇུག་སྒོ་མ་ནོར། ཐེག་པ་ཁྱད་པར་ཅན་གསང་སྔགས་ཀྱི་སྒོར་ཞུགས་ཏེ། གདམས་ངག་
གི་རྩད་ཀྱང་ལེགས་པར་ཆོད་པ་ཡིན། ཐ་མ་བསྒོམས་པས་ཀྱང་རྟོགས་པ་ལེགས་པར་སྐྱེས།
སྐྱེས་པ་བརྟན་པར་བྱས་པ་ཡིན། ལར་ཡང་བཤད་པ་ལ་མ་དགའ། བཏུབ་ཚད་ཀྱིས་ཁ་ནང་
དུ་ལྟོས་གསུངས། །
ཡང་རྗེ་བཙུན་ཆེན་པོའི་ཞལ་ནས། རྗེ་ཏི་ལོ་པ་ལ་ཡེ་ཤེས་ཀྱི་མཁའ་འགྲོ་མས་གནང་
བའི་ལུས་མེད་མཁའ་འགྲོའི་ཆོས་སྐོར་དགུ་ལ་ལྔ་བོད་དུ་གདན་འདྲོངས། བཞི་རྒྱ་གར་
ནས་ད་དུང་གདན་མ་འདྲོངས་པས། རས་ཆུང་པ་ཁྱོད་རྒྱ་གར་དུ་སོང་ལ་གདམས་ངག་
གདན་དྲོངས་ཤིག་གསུངས། རས་ཆུང་པས་ཀྱང་བླ་མའི་བཀའ་བཞིན་དུ་རྒྱ་གར་ནས་ཆོས་
གདན་དྲངས་ཏེ། ང་རྒྱལ་ཅུང་ཟད་དང་བཅས་ནས་འོངས་པས། རྗེ་བཙུན་གྱིས་མཁྱེན་ཏེ་
175
ལྔ
Ja



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
བསུ་བ་མཛད་པའི་ལམ་ཁར་སྤྲུལ་པའི་སྤྲིན་ཚོགས་ཆེན་པོ་བསྡུས། ཆར་དྲག་དཔག་ཏུ་
མེད་པ་ཕབ། རྗེ་བཙུན་ཆེན་པོ་གཡག་རུ་ཆུང་ངུ་གཅིག་གི་ནང་དུ་བཞུད་དེ། བུ་རས་ཆུང་པ་
གཡག་རུའི་ཡངས་ས་བཞག་ཡོད་ཀྱིས་ཤོག་ཅིག་གསུངས། འགྲོ་བར་བརྩམས་པ་ལ་ལག་
མགོ་ཡང་མ་ཐར། འདི་རྗེ་བཙུན་གྱི་སྤྲུལ་པའི་ཆར་ཡིན་ནམ། ཆར་རང་རྒྱུད་པ་ཡིན་སྙམ་
དུ་གྱུར་པའི་ཚེ་རྗེ་བཙུན་གྱིས་མགུར་བཞེངས་པ། བུ་ཁྱོད་ཀྱི་ལྟ་བ་རྒོད་པོ་འདྲ། །རྒོད་པོ་
རེས་འགའ་མཐོ་སྟེ་རེས་འགའ་དམའ། །ལྟ་བ་མཐོ་དམན་གྱི་བར་དུ་བསམ་མནོ་ཐོང་། །བློ་
ཙབ་ཙུབ་མ་མང་རས་གོས་འབངས། །ཞེས་བྱ་བ་ལ་སོགས་པ་གསུངས་པས། བླ་མའི་སྤྲུལ་
པར་གོ །དད་པ་ལྷག་པར་སྐྱེས་ཏེ་ཞུ་དོན་གསོལ་བ་བཏབ་པ། ལྟ་བ་མཐོ་རུང་དམའ་རུང་
དུ༑ ༑མཐོ་དམན་མེད་པའི་དོན་ཞིག་རྟོགས། །རས་གོས་བངས་རུང་མ་བངས་རུང་། །མཐོ་
དམན་མེད་པའི་དོན་ཞིག་རྟོགས། །ཞེས་བྱ་བ་ལ་སོགས་ཞུས་ཏེ། དཔོན་སློབ་གཉིས་ཀྱིས་
རང་གནས་སུ་ཕྱག་ཕེབས་ནས། རས་ཆུང་པ་སོང་ལ་ཆུ་ལོང་ཤོག་གསུངས། ཆུ་ལེན་དུ་
སོང་ཙ་ན། རྐྱང་མ་བུ་དང་སྤྱང་ཁུ་རྩེད་མོ་བྱེད་པ་མཐོང་སྟེ། ཡེངས་པའི་བར་ལ་རྗེ་བཙུན་
གྱིས་རས་ཆུང་པའི་རྒྱ་གར་གྱི་ངན་སྔགས་ལ་སོགས་པ་བསྟན་པ་ལ་གནོད་པའི་དཔེ་ཆ་
རྣམས་མེར་བསྲེགས། ཚུར་སླེབས་ཙ་ན་དཔེ་ཆ་རྣམས་མེད་པས་ཅུང་ཟད་མ་དགའ་བར་
གྱུར་པ་ལ། བུ་ཚུར་ལ་གསོན་དང་རས་ཆུང་པ། །རྐྱང་ལ་ངོ་མཚར་ཆེ་རྒྱུ་མེད། །མི་ང་ཡི་སྤྱི་
གཙུག་རྩེ་མོ་ན། །ཉི་ཟླ་པདྨོའི་གདན་སྟེངས་ན། །བཀའ་བརྒྱུད་བླ་མ་ཐོ་ལྟར་བརྩེགས། །
སྒྲུབ་བརྒྱུད་བླ་མ་སྤྲིན་ལྟར་གཏིབས། །ཆེ་ན་ངོ་མཚར་དེ་ཆེ་མོད། །བུ་ལྟད་མོ་མཛད་ན་འདི་
ལ་ལྟོས། །གཟིགས་མོ་མཛད་ན་འདི་ལ་གཟིགས། །རྐྱང་ལ་ངོ་མཚར་ཆེ་རྒྱུ་མེད། །ཅེས་
གསུངས་ཏེ་བལྟས་པས་ཀྱང་དེ་ཁོ་ན་ལྟར་མཐོང་། དེ་བཞིན་དུ་སྨིན་མཚམས་དང་། མགུར་
དང་། ཐུགས་ཀ་དང་། ལྟེ་གསང་དུ་སྤྲུལ་པ་སྣ་ཚོགས་བསྟན། དེ་ནས་ནམ་མཁའ་ལ་ལྡིང་
176



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
བ་དང་། བྲག་ལ་འདམ་ལྟར་རྫི་བ་དང་། ཡུངས་ཀར་ཙམ་དུ་གཞིག་ཅིང་གསལ་བ་མཛད་དེ།
སླར་ཡང་རྒྱ་མཚོ་ཆེན་པོའི་དཀྱིལ་ན་རྗེ་བཙུན་སྐུའི་བཀོད་པ་བསམ་གྱིས་མི་ཁྱབ་པས་
བཞུགས་པ་དང་། དེ་ཡང་གསུམ་དུ་བསྡུ་བ་ལ་སོགས་རྫུ་འཕྲུལ་སྣ་ཚོགས་པ་བསྟན་པས་
ཤིན་ཏུ་དད་པར་མཛད་དེ། སྔར་གྱི་གནས་སུ་བཞུགས་ནས་གསུངས་པ། བུ་ཆུང་ནས་
བསྐྱངས་པའི་རས་ཆུང་པ། །སྒོམ་ཆེན་སྟན་རྡོལ་ཞིག་རེ་བ་ལ། །དཔེ་ཆ་འདི་ཡི་མང་
ལུགས་ཀྱིས། །སྟོམ་ཆེན་ལྷམ་རྡོལ་ཞིག་འོང་ཉེན་གདའ། །ཞེས་བྱ་བ་ལ་སོགས་ཞལ་ཏའི་
མགུར་མང་པོ་མཛད། རས་ཆུང་པ་ཡང་རྒྱ་གར་འཁོར་བའི་ང་རྒྱལ་མེད་པར་གྱུར་ཏེ། རྗེ་
བཙུན་ཆེན་པོ་ལ་སངས་རྒྱས་དངོས་ཀྱི་ངེས་ཤེས་སྐྱེས། ཡབ་སྲས་ཞུས་ལན་གྱི་མགུར་ཡང་
མང་དུ་མཛད་དོ། །
ཡང་དུས་རིང་ཞིག་ན་རྗེ་བཙུན་གྱི་ཞལ་ནས། བལ་ཡུལ་མགོན་པོ་འཕྲང་གི་བྲག་ལ་
དཔལ་མ་ཧཱ་མཱ་ཡའི་ལྷ་ཚོགས་བཞུགས་པས་དེར་འགྲོ་བ་ཡིན་གསུངས་ནས་བྱོན་པ་ལ།
བྲག་དཀར་རྟ་སོར་ཕྱག་ཕེབས་པ་དང་། ཁོ་བོ་ནི་ས་ཁ་ལུང་མཐོ་བ་གཙང་བ། འཇིག་རྟེན་
གྱི་ཆོས་ཀྱིས་དབེན་པ་ཞིག་འདོད་པ་ཡིན། ད་བལ་ཡུལ་དུ་མི་འགྲོ། ལར་སྒྲུབ་པ་བྱེད་པའི་
གནས་ལ་རོལ་བ་དང་སྦས་པ་དང་། གཉན་ས་དང་བྱིན་རླབས་ཅན་གྱི་དུར་ཁྲོད་ལ་སོགས་
མང་དུ་གསུངས་ཏེ། རྣལ་འབྱོར་པ་རྩ་རླུང་སྒོམ་པའི་བ་སྤུའི་བུ་ག་རེ་རེ་ན་ཌཱ་ཀི་མ་བསམ་
གྱིས་མི་ཁྱབ་པ་ཡོད་པར་རྒྱུད་ཐམས་ཅད་དང་། བླ་མ་རྣམས་ཀྱིས་གསུངས། ད་ཁོ་བོ་འདི་
རང་དུ་སྒོམ་པ་ཡིན་གསུངས། །
དེར་ལན་གཅིག་གི་ཚེ་བླ་མའི་སྐུ་མདུན་དུ་རས་པ་རྣམས་གླེང་བླངས་བྱུང་བ་ལ།
རས་ཆུང་པའི་ཞལ་ནས། རྗེ་བཙུན་ལྷོ་བྲག་པས་རྒྱ་གར་ནས་བདུད་རྩི་ལྟ་བུའི་གདམས་
ངག་ཟབ་མོ་གདན་དྲངས། བླ་མ་སྐུ་དྲིན་ཅན་གྱིས་ཐུགས་ཉམས་སུ་བཞེས། བུ་སློབ་རྣམས་
177



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཀྱི་མགོ་བཏོན། ངེད་རང་ཚོས་ཀྱང་ཚོགས་པ་སྐྱོང་བ་ཡོང་ཐང་བ་ལ་མ་བྱུང་། ང་སྔ་ཤོས་
ཡིན་ཀྱང་སློབ་མ་ཡང་མ་མཆིས། གཞན་དུ་འགྲོ་བར་ཡང་མི་གནང་། ད་དེ་མིན་འདྲ་འོང་
ངམ་ཞེས་ཐུགས་ཆད་པ་འདྲ་བ་ཞིག་སྨྲས་པས། རྗེ་བཙུན་ཅུང་མ་དགྱེས་ཏེ། རས་ཆུང་པ་དེ་
སྐད་མ་ཟེར། ངའི་ཚོད་ཁྱོད་ཀྱིས་མི་ཟིན། ང་བླ་མ་ཆེན་པོའི་སྤྱན་སྔ་ན་ཡོད་པའི་ཚེ། སློབ་
དཔོན་གཞུང་པ་དང་། གཅེན་མགོ་ཡགས་ལ་སོགས་པ་ཧེ་རུ་ཀ་དངོས་ཡིན་སྙམ་པ་མང་དུ་
བཞུགས་ཀྱང་། ཉིན་གཅིག་གི་ཚེ་མཐུ་ཆེན་འདིར་ཤོག་དང་གསུངས་ནས་ཕྱག་འཁར་ངའི་
སྙིང་གར་གཏད་དེ། ངས་རྒྱ་གར་ནས་དཀའ་ལས་བྱས་པའི་ཆོས་འདིའི་བདག་པོ་ཁྱོད་
ཀྱིས་བགྱིས། ལས་ཅན་གྱི་སློབ་མ་འགའ་ཡོང་བའི་དོན་གྱིས་ལ་ལྷག་ལུས་མེད་པའི་
གདམས་ངག་བྱིན། ཟས་དང་གོས་ཀྱི་ཕྱིར་ཟབ་མོའི་ཆོས་མ་སྟེར། ལྷུར་ནོར་གསོག་ཅིང་
ཆོས་ཞོར་ལ་གཏོང་བའི་མི་ལ་དམར་ཁྲིད་མ་བསྐྱང་། ངའི་བརྒྱུད་པ་འདི་བུ་ཁྱོད་ཀྱིས་
འཛིན་དགོས་པ་ཡིན་གསུངས་ཏེ། དེ་བས་ན་ཁོ་བོ་ལ་སེམས་ཅན་གྱི་ཕན་འདོགས་ནུས་
པའི་སློབ་མ་ད་གདོད་འོང་བ་ཡིན། ཡུན་རིང་པོ་བསྟེན་དགོས་པ་ཡང་མ་ཡིན་ཏེ། མེ་
ལྕགས་སྐྱོན་གསུམ་དང་བྲལ་བ་དང་། སྦྲང་མ་རྩི་ཐོག་ཉབ་པ་དང་འདྲ་བ་ཡིན། ཉིད་རང་
གིས་ཀྱང་སེམས་ཅན་དཔག་ཏུ་མེད་པའི་དོན་འགྲུབ་པ་ཡིན། འོན་དུ་ལགས་ཀྱང་ཡིད་
ཆེས་པར་བྱ་བའི་ཕྱིར་དབྱངས་ཆུང་ཞིག་ཀྱང་བྱ་ཡིས་གསུངས་ནས། །
རྗེ་ཡིད་བཞིན་ནོར་བུ་སྤྲུལ་པའི་སྐུ། །འཁོར་ལོས་བསྒྱུར་རྒྱལ་རིན་པོ་ཆེ། །དུག་
གསུམ་མུན་པ་སེལ་བའི་དཔལ། །ཕུན་སུམ་ཚོགས་པའི་ལྷོ་བྲག་པ། །རྗེ་མུན་སེལ་གྱི་སྒྲོན་
མེ་ཕྱག་འཚལ་བསྟོད། །གནས་བྲག་དཀར་རྟ་སོ་དབུ་མ་འདི། །མཁའ་འགྲོ་རིགས་བཞི་
འདུ་བའི་གནས། །ང་མི་རྒན་སྤྲོ་བ་སྐྱེས་པའི་ཉམས། །དགའ་བྲོད་གནས་ལུགས་ཀྱི་གླུ་
ཞིག་ལེན། །བློ་གྲོས་ཤེས་རབ་སྒོམ་བསྲན་ཅན། །འདིར་བཞུགས་ཀྱི་རས་པ་མཆེད་ལྔ་
178



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
ཉོན། །གནས་ཕྱོགས་རིས་མེད་པའི་རི་ཁྲོད་འདི། །ཉམས་ཏིང་འཛིན་སྐྱོང་བའི་ལམ་མཁན་
ཡིན། །ལམ་དེ་དང་ལྡན་པའི་མི་ཡོད་དམ། །ངེད་རང་ལུས་དགོན་པར་ཤེས་པའི་མི་རེ་སྐྱིད། །
སེམས་ཉིད་མཁའ་ལྟར་དག་པ་འདི་ཨེ་མ་ཧོ། །ཞེས་པ་ནས། སྟོང་ཉིད་སྙིང་རྗེ་ལྡན་པའི་
རྣལ་འབྱོར་པ། །བརྩོན་ལྡན་སྤྲོས་པ་གཅོད་པའི་ལམ་མཁན་ཡིན། །ལམ་དེ་དང་ལྡན་པའི་
མི་ཡོད་དམ། །ངེད་རྟོགས་ལྡན་འཁོར་གྱིས་བསྐོར་བའི་མི་རེ་སྐྱིད། །འཁོར་དུ་སྤྲུལ་སྐུ་འདུ་
བ་འདི་ཨེ་མ་ཧོ། །ང་མི་རྒན་གླུ་ལེན་མི་མཚར་ཡང་། །ཉམས་མྱོང་གི་དབྱངས་ཆུང་སྐྱིད་པ་
བརྒྱད། །དཔལ་དེ་རིང་མི་གླེང་དུ་གནད་ཅིག་བྱུང་། །ཁྱེད་འདི་ན་བཞུགས་པའི་གྲྭ་པ་དང་། །
ཕྱོགས་མཚམས་ན་བཞུགས་པའི་བུ་སློབ་དང་། །ཁོ་བོས་དམར་ཁྲིད་བསྐྱངས་པ་རྣམས། །
དོན་དམིགས་ཀྱིས་བསལ་བའི་རས་ཆུང་པ། །དུས་ཕྱིན་ཆད་ཨེ་བདེན་གཏན་ལ་ཕོབ། །
དབྱངས་མཆོད་པར་བཞེས་ཤིག་སྐུ་དྲིན་ཅན། །སྒྲ་ཚོགས་སུ་འབུལ་ལོ་མཁའ་འགྲོ་མ། །
རྐྱེན་བར་ཆད་སོལ་ཅིག་ཆོས་སྐྱོང་རྣམས། །ཞེས་སྐྱིད་པ་བརྒྱད་ཀྱི་མགུར་བཞེངས།
ཡང་ལན་གཅིག་གི་ཚེ་ཨ་ནེ་མཇལ་དུ་བྱུང་བ་ལ་གསུངས་པ། གུང་ཐང་སྐྱ་རྔ་རྩྭ་རོན་
ན༑ ༑ཉེ་འབྲེལ་དགྲར་ལངས་མ་སྨད་གསུམ། །སྲན་ཕུང་བེར་ཀས་གཏོར་བ་བཞིན། །
འདྲིས་མེད་ཡུལ་དུ་འཁྱམས་དུས་སུ། །ཨ་ནེ་བྱ་བ་གཅིག་ཀྱང་མེད། །ཅེས་བྱ་བ་ལ་སོགས་
ཀྱི་མགུར་བཞེངས་པས་སྔར་བྱས་ལ་འགྱོད་པ་སྐྱེས། སླར་རྗེས་སུ་གཟུང་སྟེ་གདམས་པ་
བཏབ་པས་ལམ་སྣ་ཟིན་པར་གྱུར་ཏོ། །
ཡང་རྗེ་བཙུན་ཆེན་པོ་སྙེ་ནམ་དྲོད་ཕུག་ན་བཞུགས་པའི་དུས་སུ་བོན་པོ་རྒད་པོ་
གཅིག་རྗེས་སུ་བཟུང་སྟེ་གདམས་པ་བསྟན། ཕྱིས་དེ་ནད་ཀྱིས་ཐེབས་པའི་ཚེ་རྗེ་བཙུན་
གདན་དྲངས་ན་ཕན་ཟེར་ཡང་། བོན་པོ་ཟླ་བོ་རྣམས་ཀྱིས་གདན་འདྲེན་དུ་མ་སྟེར་བ་ལ།
ངའི་བླ་མ་གདན་མི་འདྲེན་ན་ང་ལྕེབ་པ་ཡིན་ཟེར་བས་གདན་དྲངས། རྗེ་བཙུན་གྱིས་འཕོ་
179



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
བ་བཏབ་ཅིང་ཡི་གེ་བརྒྱ་པའི་བདུན་ཚིགས་མཛད། བོན་པོ་རྣམས་ཀྱིས་ཀྱང་དཀྱིལ་འཁོར་
བྲིས་ཏེ་ཆོ་ག་བྱས་པས། བོན་པོ་མངོན་སུམ་དུ་བྱུང་བར་ཐམས་ཅད་ཀྱིས་མཐོང་སྟེ། རྗེ་
བཙུན་གྱི་ཞལ་ནས། ཞི་བ་འོད་ཁྱོད་སོང་ལ་དཀྱིལ་འཁོར་གྱི་འགྲམ་དུ་འོང་བའི་བོན་པོ་
དེའི་ལག་པ་ནས་བཟུང་ལ། སྙེ་ནམ་གྲོད་ཕུག་ཏུ་བླ་མ་རྗེ་བཙུན་གྱིས་ངེད་རང་གཉིས་ལ་
དབང་བསྐུར་བའི་ཁྱོད་ཀྱི་གསང་མཚན་དེ་གང་ཡིན། ངའི་གསང་མཚན་དེ་ཅི་ཡིན་གྱིས་ལ་
དྲིས་ཤིག །ང་ཡང་འོང་གིས་གསུངས། དེར་ཞི་བ་འོད་ཀྱིས་གསུང་བཞིན་བྱས། རྗེ་བཙུན་
བྱོན་པ་དང་དེས་གཟི་བརྗིད་མ་ཐུབ་སྟེ་བྲོས། གྲོང་པ་ཐམས་ཅད་ཀྱིས་གར་སོང་དུ་དེད་
པས། གྲོང་འདས་པ་དང་སྤྱང་ཀི་གཅིག་ཏུ་བྱས་ཏེ། ང་སྙེ་ནམ་ཡུལ་གྱི་བདུད་ང་ར་མི་ཟན་
བྱ་བ་ཡིན་ཟེར་ཏེ། རྗེ་བཙུན་གྱིས་སླར་ཡང་བཀུག་ནས་དམ་ལ་བཏགས། བོན་པོ་དང་སྐྱེ་
བོ་ཐམས་ཅད་རབ་ཏུ་དད་པར་གྱུར་ནས་ཞབས་ལ་གཏུགས་སོ། ། །
དེའི་དུས་སུ་ལྕམ་སྲིང་གིས་ཞུས་ཏེ། ངེད་རང་གི་མ་ལ་ཡང་བདུན་ཚིགས་འདི་འདྲ་
བ་ཞིག་ཐུགས་ལ་བཏགས་ན་ཟེར་བ་ལ། རྗེ་བཙུན་གྱི་ཞལ་ནས། རྗེ་བླ་མ་རྣམས་ལ་ཕྱག་
འཚལ་ལོ། །འགྲན་ཟླ་མེད་པ་འགྲོ་བའི་མགོན། །སྐྱོན་སྤངས་སྐྱེས་མཆོག་མར་པ་ཡིས། །
བྱིན་གྱིས་བརླབ་པར་མཛད་དུ་གསོལ། །མ་རྒན་ལུས་ཀྱི་སྒྲོམ་བུ་དེ། །ཉིན་དང་མཚན་དུ་
སྒྲིབ་པ་སྦྱངས། །སྒྱུ་མ་ལུས་ཀྱི་ཤུལ་དོར་ནས། །རྣམ་ཤེས་བར་དོར་འཁྱམས་པ་ལ། །ལུས་
སྣང་སྟོང་དབྱེར་མེད་ལྷ་སྐུར་བསྟན། །ངག་གྲགས་སྟོང་བརྗོད་མེད་སྔགས་སུ་བགྲངས། །
སེམས་ཏིང་ངེ་འཛིན་གྱི་དམིགས་པ་ཡིས། །རིགས་དྲུག་འཁོར་བའི་རྒྱུན་ལམ་བཅད། །
བདེ་ཆེན་དབྱེར་མེད་དཀྱིལ་འཁོར་དུ། །ལུས་མེད་སེམས་ལ་དབང་བཞི་བསྐུར། །ཕ་རོལ་
ཕྱིན་དྲུག་ཆུ་རྒྱུན་གྱིས། །སེར་སྣ་ལ་སོགས་དྲི་མ་བཀྲུས། །ལམ་གཉིས་མེད་བདེ་བ་ཆེན་པོ་
བསྟན། །རང་བཞིན་རྣམ་དག་སྨོན་ལམ་བཏབ། །ཕྱག་རྒྱ་ཆེན་པོར་སྤྲོ་བ་བསྐྱེད། །སྐུ་
18)



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
གསུམ་ལྷུན་གྲུབ་ཀྱི་ཚ་ཚ་བཏབ། །ཟག་པ་མེད་པའི་བདུན་ཚིགས་བྱས། །ཕ་མའི་དྲིན་ལན་
འཁོར་ཏེ་མཆི། །དོན་གོ་བར་གདའམ་པེ་ཏ་མ། །ཞེས་གསུངས་པས་ཤིན་ཏུ་དགའ་བར་
གྱུར་ཏོ། ། །
ཡང་རེ་ཞིག་ན་སྟོན་པ་དར་བློ་ཞེས་བྱ་བ་ཉམས་ཚད་པའི་ཕྱིར་མཇལ་ཏེ་ཆོས་ཀྱི་
གསུང་གླེང་ཞུས་པས། རྗེ་བཙུན་རྒྱལ་བར་གྱུར་ཏེ་མགུར་བཞེངས་པ། སེར་སྣའི་མདུད་པ་
མི་ཁྲོལ་བར། །སྦྱིན་པ་བཏང་བས་ཅི་ལ་ཕན། །རང་སེམས་གཡོ་སྒྱུ་མི་སྤོང་བར། །ཚུལ་
ཁྲིམས་བསྲུངས་པས་ཅི་ཞིག་བྱེད། །ཚིག་རྩུབ་མཚོན་ཆ་མི་བཟོད་པར། །བཟོད་པའི་ཕུབ་
ཆུང་ཅི་ལ་འཛུགས། །ཞེས་བྱ་བ་ལ་སོགས་པ་དང་། ང་ཨ་མ་མ་ལ་མ་སྐྱེས་ན། །ནུ་ཞོ་
མངར་མོ་ཅི་ལ་མྱོང་། །ནུ་ཞོ་མངར་མོ་མ་མྱོང་ན། །ཕྱེ་མར་ཁམ་གསུམ་ཅི་ལ་འགམ། །ཕྱེ་
མར་ཁམ་གསུམ་མ་འགམས་ན། །བྱིན་པས་ལུས་པོ་ཅི་ལ་ཐེག །བྱིན་པ་ལུས་པོ་མ་ཐེག་ན། །
རྒྱལ་ཁམས་ཕྱོགས་མེད་ཅི་ལ་བསྐོར། །རྒྱལ་ཁམས་ཕྱོགས་མེད་མ་བསྐོར་ན། །བླ་མ་རྗེ་
དང་ཅི་ལ་མཇལ། །བླ་མ་རྗེ་དང་མ་མཇལ་ན། །སྙན་བརྒྱུད་གདམས་པ་ཅི་ལ་ཐོབ། །སྙན་
བརྒྱུད་གདམས་པ་མ་ཐོབ་ན། །གངས་ལ་གཅེར་ཉལ་ཅི་ལ་ཚུགས། །གངས་ལ་གཅེར་
ཉལ་མ་ཚུགས་ན། །ཡོན་བདག་ཕོ་མོ་ཅི་ལ་དད། །ཡོན་བདག་ཕོ་མོ་མ་དད་ན། །སྟོན་པ་
ཆགས་སྡང་ཅི་ལ་སྐྱེ། །སྟོན་པ་ཆགས་སྡང་མ་སྐྱེས་ན། །སྟོན་པ་དམྱལ་བར་ཅི་ལ་ལྟུང་། །
ཤར་གྱི་སྤང་པོ་ངོས་བཟང་ལ། །ཤེའུ་ཆུང་སྣེའུ་ཆུང་རྩྭ་ཟ་བ། །སྤྱང་རི་ཁྱི་སྔོན་མོ་ཟུག་རྔུ་
ལངས། །འོ་ན་རི་ཁྱི་སྔོན་ཆུང་འཁྲུལ། །ཞེས་བྱ་བ་ལ་སོགས་པ་གསུངས་པས་ང་རྒྱལ་དང་
ཕྲག་དོག་ཞི་བར་གྱུར་ཏེ་དད་པ་སྐྱེས་ཤིང་རྗེས་སུ་བཟུང་ངོ་། །
ཡང་བྲིན་ཁ་གསུམ་གྱི་རྒྱ་ཆུ་མིག་པ་རྣམས་ཀྱིས་སྐུར་པ་མང་དུ་བཏབ་པའི་ཚེ། རྗེ་
བཙུན་དཔོན་སློབ་ཀྱིས་དེར་བྱོན་པ་ལ་རྡེག་པ་དང་འབར་བསག་སྣ་ཚོགས་བྱས། བཙོན་
181



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
ཁང་དུ་བཅུག་སྟེ་སྒོ་ལྕགས་བརྒྱབ་པ་ལས་ཕྱི་རོལ་ན་སྔོན་ལ་ཕེབས་འདུག་སྟེ། ཡང་ནང་དུ་
ཁྲིད་དེ་ཀ་བ་ལ་བཅིངས་པས་འཆིང་མཁན་དེ་རང་བཅིངས་ཏེ་སྣང་ངོ༌། །དེ་ནས་ཕྱིར་དབྱུང་
བར་བརྩམས་ཏེ་མི་མང་པོས་བཏེག་ཀྱང་ཅུང་ཟད་ཙམ་ཡང་འགུལ་བར་མ་ནུས་སོ། །དེའི་
ཚེ་གསུངས་པ། ཤེལ་སྒོང་ལྟ་བུའི་སེམས་ཉིད་འདི། །སྒྲིབ་མེད་སྡུག་བསྔལ་ཀུན་དང་བྲལ། །
བཟུང་བས་མི་ཟིན་བཏང་མི་ཐེངས། །སྐར་མདའ་ལྟ་བུའི་སྤྱོད་འགྲོས་འདི། །མ་དད་
བསལ་ཕྱིར་བྱས་པ་ཡིན། །ད་ཡོང་སྤྱོད་པ་མི་བྱེད་དོ། །ཞེས་གསུངས་ཏེ་གཤེགས་པ་ལ་
ཐམས་ཅད་དད་པར་གྱུར་ཏེ་ཕྱག་འཚལ་བསྐོར་བ་མང་དུ་བྱས་སོ། །
ཡང་ཉིན་གཅིག་ཁོ་ན་ལ་མྱ་ངན་བསང་བ་དང་། ཆུ་ལ་རྩེད་མོ་མཛད་པ་དང་། ཆོས་
གསུངས་པ་དང་། གྲོང་ཡུལ་དུ་ལྡོམ་བུ་ལ་གཤེགས་པ་དང་། རི་ལ་སྐྱོ་སངས་མཛད་པ་དང་།
བྲག་ཕུག་ཏུ་ཏིང་ངེ་འཛིན་ལ་བཞུགས་པ་སྟེ། མཐོང་སྣང་སྣ་ཚོགས་སློབ་མ་རྣམས་ལ་སོ་
སོར་དུས་གཅིག་ཏུ་བྱུང་ནས་ཞུས་པ་ལ་གསུངས་པ། སྣ་ཚོགས་ཆུ་ཡི་སྣོད་རྣམས་སུ། །ཇི་
ལྟར་ཟླ་བའི་དཀྱིལ་འཁོར་བཞིན། །དག་པའི་འགྲོ་རྣམས་ཐམས་ཅད་ལ། །ཐ་དད་སྣང་
ཡང་དེ་ཉིད་མིན། །ཞེས་གསུངས། །
ཡང་རེ་ཞིག་ཁོ་བོ་ཁྲིན་གྱི་ལ་སོའི་བྲག་ཕུག་ཏུ་འགྲོ་བ་ཡིན་གསུངས། དེ་ཤིན་ཏུ་
གཉན་ཏེ་མི་མ་ཡིན་གྱི་མངོན་སུམ་དུ་མི་འཁྱེར་བས་མི་གཤེགས་པར་ཞུས་ཀྱང་མ་གསན་ཏེ།
དཔོན་སློབ་གཉིས་ཀྱིས་བྱོན་ཏེ་གཟིམས་ཙ་ན་བུད་མེད་ཆེན་མོ་ཞིག་བྱུང་། རྗེ་བཙུན་གྱིས་
དབུ་བཏེགས་བྱས་པས་ཤིན་ཏུ་སྐྲག་ནས་བྲོས་ཏེ་ཐག་རིང་པོ་ཞིག་ནས། སང་ངས་ཁྱོད་ལ་
ལས་ཤིག་བྱའོ་ཟེར་ནས་སོང་སྟེ། སང་བྲིན་སྙེ་ནམ་གྱི་འདྲེ་ཐམས་ཅད་བསྡུས་ཏེ་བྱུང་ནས་
གང་ན་འདུག་ཟེར་ཞིང་ཐམས་ཅད་ཀྱི་བཙལ་ཡང་མ་རྙེད། ཅི་ཞིག་ན་རྗེ་བཙུན་གྱིས་ཟད་
པར་ཆུའི་ཏིང་ངེ་འཛིན་ལ་བཞུགས་པས། འདི་ན་ཆུ་ཞིག་ལས་མི་འདུག་ཟེར་ཞིང་རྡེའུ་ཞིག་
182



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
བསྐྱུར་ནས་སོང་། དེ་ནས་རྗེ་བཙུན་ཏིང་ངེ་འཛིན་ལས་བཞེངས་ཙམ་ན་སྐུ་ཁམས་ཅུང་ཟད་
མ་བདེ་བས། རས་ཆུང་པ་ལ་དྲིས་ཏེ། འདྲེ་རྣམས་ཅི་བྱེད་ཅིང་འདུག་གསུངས། རྡེའུ་བསྐྱུར་
བའི་རྒྱུ་མཚན་ཞུས་པས། འོ་ན་ངས་ད་ཡང་ཆུར་བྱ་ཡིས་ཁྱོད་ཀྱི་རྡེའུ་ཐོན་ཞིག་གསུངས། དེ་
ལྟར་བྱས་པས་བདེ་བར་གྱུར་པ་ལ་གདོན་ཐམས་ཅད་ཀྱིས་དམག་དྲངས་པས། རྗེ་བཙུན་
གྱིས་ཞི་ཞིང་དུལ་བར་མཛད། ཆོས་གསུང་དམ་ལ་བཏགས་ཏེ་ཡུལ་དུ་བྱོན་པའི་ཚེ། ཡོན་
བདག་ཕོ་མོ་རྣམས་ཀྱིས་དེ་འདྲ་བའི་ས་གཉན་པར་རྗེ་བཙུན་ཆེན་པོས་ཇི་ལྟར་བཞུགས་པ་
ལགས་ཞེས་བྱ་བའི་ལན་དུ། བྲིན་གྱི་ལ་སོ་དགོན་པ་རུ། །སྒྱུ་མ་ལུས་ཀྱི་སྐྱིལ་ཀྲུང་བཅས། །སྐྱེ་
བ་མེད་པའི་དམིགས་པ་བཟུང་། །ཡེངས་པ་མེད་པར་བློ་བཞག་ནས། །མ་རུངས་སེམས་
ཁྲལ་སློབ་མར་བྱས། །ཞེས་གསུངས། །
ཡང་ནད་པ་རྣམས་ལ་བྱིན་རླབས་མཛད་པ་ཙམ་གྱིས་ནད་ལས་གྲོལ་ཏེ་གསུངས་པ།
ཞི་ཁྲོ་གཉིས་ཀྱི་དགུག་གཞུག་བྱས། །བྱམས་དང་སྙིང་རྗེའི་བློ་བཞག་པས། །མ་རུངས་སྟོང་
ཕྲག་བརྒྱད་ཅུ་ཡི། །གདོན་སོས་ནད་པ་ཡོ་ནས་བསླང་། །བྲིན་གྱི་ནད་པ་ཐམས་ཅད་ལ། །
ཡི་དམ་ལྷ་ཡི་སྨན་སྦྱོར་བྱས། །བཞི་བརྒྱ་རྩ་བཞིའི་ནད་པ་ལ། །རོ་སྙོམས་སྨན་གྱི་སྦྱོར་བ་
བྱས། །བསལ་ན་ནད་ཀྱང་སོལ་སོལ་འདྲ། །ཞེས་གསུངས།
ཡང་ལེགས་སེ་རྗེ་བཙུན་གྱི་དྲུང་དུ་སྒྲུབ་པ་བྱེད་པའི་རྒྱགས་སྐྱེལ་བ་ལ་ཡོན་བདག་
བཀྲ་ཤིས་བརྩེགས་ཀྱིས་ཕྱིན་པའི་ལམ་དུ་སྟག་བྱུང་ཡང་གནོད་པར་མ་ནུས་པས་གསུངས་པ།
རི་ཁྲོད་འགྲིམ་པའི་རྣལ་འབྱོར་གྱི། །མཐུན་རྐྱེན་སྒྲུབ་པའི་ཡོན་བདག་ལ། །སྟག་སོགས་
གནོད་པ་བྱེད་པ་ཡི། །འཇིགས་པ་མཁའ་འགྲོ་མ་རྣམས་སེལ། །ཞེས་གསུངས། །
ཡང་ལན་གཅིག་རྗེ་བཙུན་གྱི་སྐུ་ལ་རྨ་འབྲས་བྱུང་བ་ལྟར་བསྟན་ཏེ། ཅིས་ཀྱང་མ་
ཕན་པ་ལ་སློབ་མ་རྣམས་ཡིད་མ་བདེ་བའི་ཚེ། ནུབ་ཅིག་ལ་རྨའི་རྗེས་ཙམ་ཡང་མེད་པར་
183



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
གྱུར་པས་རྒྱུ་མཚན་ཞུས་པ་ལ་གསུངས་པ། རླུང་གི་སྐྱོན་གྱིས་གཡོས་པ་ལས། །སེམས་མེད་
ཤིང་གི་གནོད་པ་ཡིས། །འབྲས་ཀྱི་ཟུག་རྔུ་མི་བཟད་པ། །སྨན་སྦྱོར་མཁའ་འགྲོ་མ་རྣམས་
བྱེད། །ཅེས་གསུངས།
ཡང་དཔོན་སློབ་འགའ་བྲག་དཀར་རྟ་སོའི་རྩེ་ལ་བྱོན་པས་རྗེ་བཙུན་ལྷུང་བར་གྱུར།
སློབ་མ་རྣམས་ཀྱིས་དུས་ཤིང་བྲག་གི་རྩ་བར་སྐུ་གདུང་འཚོལ་དུ་ཕྱིན་པས། རྗེ་བཙུན་བྲག་
གི་རྩ་བ་ན་ཏིང་ངེ་འཛིན་མཛད་ཅིང་བཞུགས་འདུག་པ་ལ་ཕྱག་འཚལ་ཏེ། རྗེ་བཙུན་སྐུ་མ་
ནོངས་ལགས་སམ་ཞུས་པས། ཟུང་འཇུག་ཐང་དཀར་གཤོག་རྒྱངས་ནས། །འཕུར་བ་བྲག་
དཀར་རྩེ་ནས་འཕུར། །བབས་པ་རོང་ཁུང་གི་ཤོད་དུ་བབས། །གྲོལ་བ་འཁོར་འདས་
གཉིས་སུ་གྲོལ། །འཕྲོད་པ་བདེ་དྲོད་གཉིས་སུ་འཕྲོད། །ཅེས་གསུངས་ཏེ། ཁོ་བོ་རྩ་རླུང་ལ་
དབང་ཐོབ་པའི་སྟོབས་ཀྱིས་བྲག་གི་རྩེ་ནས་འདིར་ལྷུང་བའི་ཚེ་བལ་འདབ་བརྡབས་པ་
ཙམ་ལས་མ་བྱུང་སྟེ། ད་ཕྱིན་ཆད་ཁོ་བོའི་བརྒྱུད་པ་མི་རབས་བཅུ་གསུམ་དུ་བདུད་ཀྱི་བར་
དུ་གཅོད་པས་མི་ཚུགས་པར་འདུག་ཅེས་གསུངས། །
ཡང་བྲག་དམར་ཆེན་པོའི་མདུན་དུ་བཞུགས་ཙ་ན་བུད་མེད་རྒྱན་དང་ལྡན་པ་བརྒྱད་
བྱུང་སྟེ། ཕྱག་འཚལ་ནས་འདིར་མི་བཞུགས་པར་ཞུ་ཟེར་ཏེ་སོང་། ཡང་ཅུང་ཟད་ན་བུད་
མེད་གཉིས་ཀྱིས་ཕྱག་ནས་དབང་མེད་དུ་འཐེན་ཏེ། རིང་ཞིག་ཏུ་བྱོན་ཙ་ན་བྲག་རི་ཆེན་པོ་
དེ་ཉིད་ཉིལ་ནས་བྱུང་། སློབ་མ་རྣམས་སྡུག་བསྔལ་བར་གྱུར་ནས་ངུ་ཞིང་ཕྱིན་ཙ་ན། རྗེ་
བཙུན་བྱོན་ཏེ་གསུངས་པ། རྣལ་འབྱོར་ལུས་ཀྱི་མེ་ཏོག་ནི། །སྲོག་འཇོམས་བྲག་དམར་
གཤེད་མ་ཡི། །བདུད་ལས་མཁའ་འགྲོ་མ་ཡིས་དྲངས། །ད་ནི་བདུད་ཀྱིས་འཁྱེར་སྙམ་མེད། །
ཅེས་གསུངས། །
ཡང་སྤྱན་སྔ་བའི་སློབ་མ་ཞིག་ལ་རྗེ་བཙུན་གྱི་ཞལ་ནས། ཁྱེད་ཀྱི་དབུས་ན་གྲུབ་
184



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
ཐོབ་ཅི་འདྲ་ཡོད་གསུངས་པ་ལ། དེ་ན་རེ། གཉེན་མི་བསམ་གཏན་ཟེར་བ་གཉན་ཐང་ལྷས་
ལྷ་བཤོས་འདྲེན་པ་ཡོད་ལགས་ཟེར་བ་ལ། རྗེ་བཙུན་གྱི་ཞལ་ནས། ལྷ་འདྲེས་ཟན་སྟེར་བ་
ལ་གྲུབ་ཐོབ་ཏུ་བྱེད་དམ་གསུངས། སེ་བན་རས་པས་རྗེ་བཙུན་ལ་ཡང་ལྷ་འདྲེས་བསྙེན་
བཀུར་སྣ་ཚོགས་བྱེད་པ་བྱུང་ལགས་སམ་ཞུས་པས། མི་ཟད་ནམ་མཁའི་མཛོད་ལྟ་བུ། །
ཏིང་ངེ་འཛིན་གྱི་གཡོ་འགུལ་གྱིས། །བཀྲེས་སྐོམ་ཟས་ཀྱི་འདུན་པ་དང་། །བྲལ་བར་མཁའ་
འགྲོ་མ་རྣམས་བྱེད། །དེ་ཡང་གྲུབ་ཐོབ་ཡིན་སྙམ་མེད། །ཅེས་གསུངས། ཡང་སྤྱན་སྔ་བའི་
སློབ་མ་དེ་ན་རེ། ངེད་ཀྱི་བླ་མ་སྤྱན་སྔ་བ་ཆེན་པོས་ཡི་དམ་ལྷའི་ཞལ་གཟིགས་ཤིང་ཆོས་
སྟོན་པ་ཡོད་ཞུས་པས། རྗེ་བཙུན་གྱི་ཞལ་ནས། སེམས་ཀྱི་ངོ་བོ་མཐོང་གྱུར་ཅིང་། །མ་རིག་
མུན་པ་སངས་པ་ན། །ཞལ་ཏ་མཁའ་འགྲོ་མས་ཀྱང་སྟོན། །ཆོས་ཉིད་ཀློང་ལ་བལྟ་རྒྱུ་མེད། །
དམིགས་མེད་ཡིད་ལ་མི་བྱེད་ཅིང་། །རང་ཉིད་རང་བྱུང་རང་གསལ་གྱི། །ཆོས་རྣམས་
མཁའ་འགྲོ་མས་ཀྱང་གསུང་། །བླ་མའི་གསུང་ལས་གཉན་པ་མེད། །མཆོག་དང་ཐུན་མོང་
ལ་སོགས་པ། །དགོས་པ་ཐམས་ཅད་ཚེ་འདི་རུ། །འགྲུབ་ཅེས་མཁའ་འགྲོ་མས་ཀྱང་
གསུངས། །ད་ཡོང་གྲུབ་ཐོབ་ཡིན་སྙམ་མེད། །ཅེས་གསུངས། །
ཡང་བླ་མ་ལྷ་རྗེས་རྗེ་བཙུན་གྱི་དྲུང་དུ་བཞུགས་པའི་ཚེ་གསུངས་པ། གྲུབ་ཐོབ་བླ་མ་
དམ་པ་དེ། །མ་རིག་སེལ་བའི་ལམ་མཁན་ཡིན། །དད་པ་སྐྱོ་དུབ་མེད་པ་དེ། །བདེ་འགྲོར་
འཁྲིད་པའི་ལམ་མཁན་ཡིན། །ཚོགས་དྲུག་གི་སྣང་བ་ཐུག་ཕྲད་དེ། །རྣམ་རྟོག་འཇོམས་
པའི་ལམ་མཁན་ཡིན། །གྲང་བ་མེད་པའི་རས་གོས་འདི། །ཞེན་པ་མེད་པའི་ལམ་མཁན་
ཡིན། །ལམ་མཁན་བཞི་ཡིས་སྣ་དྲངས་ཏེ། །འགྲོ་ནི་ཏིང་འཛིན་ལམ་ལ་འགྲོ། །སླེབ་ནི་མྱ་
ངན་འདས་པར་སླེབ། །རྣམ་རྟོག་འོད་གསལ་གྱི་དབྱིངས་སུ་ཐིམ། །ང་རྣལ་འབྱོར་པ་ཡི་
བདེ་སྐྱིད་འདི། །ཚོགས་དྲུག་གི་སྣང་བ་གྲོགས་སུ་ཤར། །འཁོར་འདས་ལ་ཉམ་ང་མ་མཆིས་
185



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
པས། །ང་རང་སེམས་རྒྱལ་པོ་ཡིན་ནམ་སྙམ། །རང་སེམས་རྟོག་པའི་རྒྱལ་པོ་ལ། །རིན་
ཆེན་བདུན་གྱི་རྒྱན་ཡོད་དེ། །དད་པ་འཁོར་ལོ་རིན་པོ་ཆེ། །ཉིན་མཚན་དགེ་བའི་ལས་ལ་
སྦྱོར། །ཚུལ་ཁྲིམས་བཙུན་མོ་རིན་པོ་ཆེ། །རབ་ཏུ་མཛེས་པའི་རྒྱན་དང་ལྡན། །ཐོས་བསམ་
དམག་དཔོན་རིན་པོ་ཆེ། །ལོག་རྟོག་དགྲ་ཡི་གཡུལ་ངོ་འཇོམས། །བརྩོན་འགྲུས་རྟ་མཆོག་
རིན་པོ་ཆེ། །རྣལ་འབྱོར་བདག་མེད་དབྱིངས་སུ་སྐྱེལ། །ཁྲེལ་ཡོད་གླང་པོ་རིན་པོ་ཆེ། །ཕྱིན་
ཅི་ལོག་གི་ལས་རྣམས་སྤོང་། །བསམ་གཏན་བློན་པོ་རིན་པོ་ཆེ། །བསོད་ནམས་ཡེ་ཤེས་
ཚོགས་གཉིས་རྫོགས། །ཤེས་རབ་ནོར་བུ་རིན་པོ་ཆེ། །རང་གཞན་གཉིས་ཀྱི་དགོས་འདོད་
འབྱུང་། །ཁྱེད་དེ་ལྟར་ཤེས་ན་ལེགས་ལགས་ཏེ། །ཁོང་དེང་སང་གི་སྐྱེ་བོ་དམུ་རྒོད་རྣམས། །
དུས་ད་ལྟ་གཡེང་བའི་དབང་དུ་བཏང་། །སང་འཆི་ཁར་འགྱོད་པ་འདི་རེ་མ་དགའ། །བུ་
སྙིང་ནས་སྒྲུབ་པ་དང་དུ་ལོངས། །ཞེས་གསུངས། །
ཡང་ལན་གཅིག་གི་ཚེ་བླ་མ་ལྷ་རྗེས་བར་དོའི་གདམས་པ་ཞུས་པས་གསུངས་པ། རྗེ་
བླ་མ་རྣམས་ལ་ཕྱག་འཚལ་ལོ། །དགོས་བཀའ་དྲིན་ཅན་ལ་སྐྱབས་སུ་མཆི། །བུ་ཁྱོད་ཀྱིས་
གསོལ་བ་བཏབ་པའི་ངོར། །ངས་བར་དོ་འདི་ལ་དབྱངས་ཤིག་ལེན། །སྤྱིར་ཁམས་གསུམ་
འཁོར་བའི་སེམས་ཅན་དང་། །མྱ་ངན་འདས་པའི་སངས་རྒྱས་གཉིས། །དངོས་པོའི་གཤིས་
ལ་གནས་ལུགས་གཅིག །ལྟ་བའི་བར་དོ་དེ་ལ་མཛད། །སྣ་ཚོགས་སུ་ཤར་བའི་དཀར་
དམར་དང་། །བརྗོད་དུ་མེད་པའི་སེམས་ཉིད་གཉིས། །དབྱེར་མེད་གཉུག་མའི་ངང་དུ་
གཅིག །སྒོམ་པའི་བར་དོ་དེ་ལ་མཛོད། །སྣ་ཚོགས་སུ་སྣང་བའི་འཁྲུལ་སྣང་དང་། །རང་
སེམས་སྐྱེ་བ་མེད་པ་གཉིས། །གཉིས་མེད་ལྷན་ཅིག་སྐྱེས་པར་གཅིག །སྤྱོད་པའི་བར་དོ་དེ་
ལ་མཛོད། །མདང་སུམ་བག་ཆགས་ཀྱི་རྨི་ལམ་དང་། །སད་ནས་རྫུན་དུ་ཤེས་པ་གཉིས། །
སྒྱུ་མ་ལྟ་བུའི་ངང་དུ་གཅིག །རྨི་ལམ་གྱི་བར་དོ་དེ་ལ་མཛོད། །མ་དག་ཕུང་པོ་རྣམ་ལྔ་དང་། །
186



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
དག་པའི་རྒྱལ་བ་རིགས་ལྔ་གཉིས། །མི་རྟོག་རྫོགས་རིམ་གྱི་ངང་དུ་གཅིག །ལམ་བསྐྱེད་
རྫོགས་ཀྱི་བར་དོ་དེ་ལ་མཛོད། །ཐབས་ལས་བྱུང་བའི་ཕ་རྒྱུད་དང་། །ཤེས་རབ་ལས་བྱུང་
བའི་མ་རྒྱུད་གཉིས། །དབང་གསུམ་ལྷན་ཅིག་སྐྱེས་པར་གཅིག །གནད་ཀྱི་བར་དོ་དེ་ལ་
མཛོད། །རང་དོན་ཆོས་སྐུ་འགྱུར་མེད་དང་། །གཞན་དོན་གཟུགས་སྐུ་འགག་མེད་གཉིས། །
དབྱེར་མེད་གཉུག་མའི་ངང་དུ་གཅིག །སྐུ་གསུམ་གྱི་བར་དོ་དེ་ལ་མཛོད། །མ་དག་སྒྱུ་ལུས་
ཀྱི་མངལ་སྒོ་དང་། །དག་པ་ལྷ་ཡི་རྣམ་པ་གཉིས། །བར་དོ་འོད་གསལ་གྱི་ངང་དུ་གཅིག །
འབྲས་བུའི་བར་དོ་དེ་ལ་མཛོད། །ཅེས་གསུངས། །
ཡང་རྗེ་བཙུན་ཆེན་པོ་མོན་གྱི་རི་ལ་བཞུགས་པའི་ཚེ། སྙེ་ནམ་པའི་ཡོན་བདག་གིས་
སྤྱན་འདྲེན་དུ་ཕྱིན་ཏེ། སྙན་དྲིས་པའི་ལན་དུ་གསུངས་པ། མེ་ཏོག་སྣ་ཚོགས་སྐྱེ་བའི་
གནས། །ལྗོན་ཤིང་གར་སྟབས་བྱེད་པའི་ས། །བྱ་སྐད་སྣ་ཚོགས་སྒྲོག་པའི་གནས། །སྤྲ་སྤྲེའུ་
ཡང་རྩལ་སྦྱོང་བའི་ས། །དེ་ལྟ་བུ་ཡི་དབེན་གནས་ན། །གཅིག་པུར་བསྡད་པས་བདེ་ཡང་
བདེ། །འདུ་འཛི་མེད་པས་ཡོངས་ཀྱང་བདེ། །ངག་ལ་གླེང་བརྗོད་མེད་པས་བདེ། །སྨྲ་བ་
མེད་པས་ཡོངས་ཀྱང་བདེ། །དབུགས་ལ་འགྲོ་འོང་མེད་པས་བདེ། །འགྱུ་བ་ཁེགས་པས་
ཡོངས་ཀྱང་བདེ། །ཞེས་བྱ་བ་ལ་སོགས་གསུངས་ཏེ་ཡུན་རིང་དུ་འབྱོན་མ་གནང་། ནན་
ཏན་དུ་ཞུས་པས་ཅུང་ཟད་བྱོན་པ་ན་ནགས་ཁྲོད་ཅིག་གཟིགས་ནས་འབྱོན་མ་བཞེད་དེ་
གསུངས་པ། ཆུ་ཤིང་དྲུང་ན་ཡོད་ཙ་ན། །གཡོག་པོ་བྱ་བ་རྫུན་དུ་གདའ། །ཟ་གྲོགས་འདིས་
ཀྱང་དགོས་རྒྱུ་ཆུང་། །ལུས་ལ་གཏུམ་མོ་འབར་ཙ་ན། །གོས་སླག་བགྱི་བ་རྫུན་དུ་གདའ། །
སྣལ་མ་འདིས་ཀྱང་དགོས་རྒྱུ་ཆུང་། །སྐྱེ་འགྲོ་སྒྱུ་མར་རྟོགས་ཙ་ན། །གཉེན་འབྲེལ་བྱ་བ་
རྫུན་དུ་གདའ། །གདུང་སེམས་འདིས་ཀྱང་དགོས་རྒྱུ་ཆུང་། །སྒོམ་པ་རང་ཤར་བྱུང་ཙ་ན། །
དུག་ལྔ་ཟེར་ཡང་རྫུན་དུ་གདའ། །རྣམ་རྟོག་འདིས་ཀྱང་དགོས་རྒྱུ་ཆུང་། །རང་རིག་འོད་
187



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
གསལ་ཤར་ཙ་ན། །སྒྲ་ཚད་ཟེར་ཡང་རྫུན་དུ་གདའ། །ཚིག་ཚོགས་འདིས་ཀྱང་དགོས་རྒྱུ་
ཆུང་། །སེམས་ཉིད་རིན་ཆེན་གཏེར་རྙེད་ན། །ནོར་རྫས་བྱ་བ་རྫུན་དུ་གདའ། །གསེར་
དངུལ་འདིས་ཀྱང་དགོས་རྒྱུ་ཆུང་། །སྣང་བ་རྫུན་དུ་ཤེས་པ་འདིས། །རྣལ་འབྱོར་བདག་ལ་
མངོན་སུམ་སྟེ། །ཉམས་མ་བླངས་ལ་ཅི་ཆ་ཡོད། །ཅེས་གསུངས།
ཡང་རྗེ་བཙུན་ཆེན་པོས་སློབ་མ་རྣམས་ལ་གསུངས་པ། ཆོག་ཤེས་ཀྱི་སྣང་བ་མ་སྐྱེས་
པར། །ཟ་འདོད་ཀྱི་ལྡོམ་བུ་མ་བྱེད་ཅིག །གཞི་གནས་ལུགས་ཀྱི་འདུག་ཚུལ་མི་ཤེས་པར། །
ལྟ་བ་ཁ་ཁྱེར་མ་བཤད་ཅིག །རིག་པའི་འཆར་ལུགས་མི་ཤེས་པར། །གཏི་མུག་གི་བླུན་
སྒོམ་མ་བྱེད་ཅིག །ཉམས་ལེན་རང་སྐྱ་མི་ཚུགས་པར། །བླ་མའི་དྲུང་ནས་མ་འཕག་ཅིག །
ཟབ་མོའི་སྟོན་ལུགས་མི་ཤེས་པར། །ཐོས་ཆུང་གི་མགོ་བོ་མ་བསྐོར་ཞིག །གདམས་ངག་གི་
འཚོ་སྐྱོང་མི་ཤེས་པར། །ཡིག་ནག་ཕྲག་ཚོང་མ་བྱེད་ཅིག །ཅེས་གསུངས།
ཡང་ཉིན་གཅིག་རྗེ་བཙུན་ཆེན་པོས་རས་ངོ་མཚར་ཅན་ཞིག་སྐུ་ལ་གསོལ། ཨ་རུ་ར་
རྣམ་པར་རྒྱལ་བ་ཞིག་སྤྱན་ལ་བྱུག་ཅིང་བྱོན་ཏེ། འདི་ལྟ་བུ་སུས་ཕུལ་བ་ལགས་ཞུས་པས།
མི་ཡི་བདག་པོ་རིགས་ཀྱི་རྗེ། །ཆོས་རྒྱལ་ཆོས་ཀྱི་སྤྱན་ཅན་གྱི། །ཤིང་བལ་འཇམ་གྱི་རས་
གོས་འདི། །གཏུམ་མོ་ལྷུན་གྲུབ་གྲོགས་སུ་ཕུལ། །ཞེས་གསུངས།
ཡང་རྒྱ་གར་གྱི་གྲུབ་ཐོབ་དྷརྨ་བོ་ངྷི་རྗེ་བཙུན་ལ་མཇལ་བའི་ཕྱིར་བྱོན་པ་ལ། སློབ་
མ་རྣམས་ཀྱིས་ཞུས་ནས། ཁོང་གྲུབ་ཐོབ་གྲགས་པ་ཅན་ལགས་པས་བསུ་བ་ལ་བྱོན་ན་
ཞེས་ཞུས་པས། ཁོ་བོ་རྒས་དབྱུག་པ་གཉིས་ལ་བརྟེན་ཡང་འགྲོ་མི་ནུས་གསུངས། ནངས་
པར་སྔ་མོ་ནས་རྗེ་བཙུན་བཞེངས་ནས་ད་འགྲོའོ་གསུངས་ཏེ། རྗེ་བཙུན་ནམ་མཁའ་ལ་ལྡིང་
ནས་རྒྱ་གར་གྱི་གྲུབ་ཐོབ་དྷརྨཱ་བོ་དྷིའི་ཐད་དུ་གཤེགས་ཏེ། གྲུབ་ཐོབ་ཆེན་པོ་གཉིས་འཕྲད་
པ་ལ་ལྟད་མོ་བྱའོ་ཞེས་སྐྱེ་བོའི་ཚོགས་བསམ་གྱིས་མི་ཁྱབ་པ་འདུས། དེའི་ཚེ་རྗེ་བཙུན་
188



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
གྱིས་སེང་གེ་ལ་ཆིབས་པ་དང་། ཉི་ཟླའི་སྟེང་དུ་བཞུགས་པ་དང་། གསེར་གྱི་མཆོད་རྟེན་
དང་ཤེལ་གྱི་མཆོད་རྟེན་ལ་སོགས་པར་མཛད་དེ་རྫུ་འཕྲུལ་སྣ་ཚོགས་བསྟན་པས། སྐྱེ་བོ་
ཐམས་ཅད་རབ་ཏུ་དད་པར་གྱུར་ཅིང་། གྲུབ་ཐོབ་ཆེན་པོ་དྷརྨ་བོ་དྷི་ཡང་ཤིན་ཏུ་དད་པས་
ཕྱག་འཚལ་ཞིང་བསྟོད་པ་བརྗོད། སླར་བཞུགས་གནས་སུ་ཕྱག་ཕེབས་པའི་ཚེ། གཞི་ལ་
བསྡད་པ་རྣམས་ཀྱིས་མཇལ་ལུགས་ཇི་ལྟར་མཛད་ཞུས་པའི་ལན་དུ། ཡིད་འོང་བལ་པོའི་
རྫོང་གསེབ་ཏུ། །བོད་ཀྱི་མི་ལ་རས་པ་ལ། །རྒྱ་གར་དྷརྨཱ་བོ་དྷི་ཡིས། །སྒྱུ་མ་ལུས་ཀྱི་ཕྱག་
བྱས་ནས། །ཟུང་འཇུག་པུས་བཙུགས་ཐལ་སྦྱར་ཏེ། །སྙན་རྨེད་ཕྱག་རྒྱ་ཆེན་པོར་བྱས། །སྐུ་
ཁམས་བདེ་བ་ཆེན་པོར་དྲིས། །བརྗོད་དུ་མེད་པའི་དགོན་པ་ན། །རྣལ་འབྱོར་སྐུ་ཁམས་
བདེའམ་བྱས། །ཆ་ལ་རྒྱལ་ཁམས་གྲགས་སུ་ཐོས། །ལར་ཁོ་བོ་འདི་ཉིད་དུ་བསྡད་ན་དྷམཱ་
བོ་དྷི་འདིར་འོང་བ་ཡིན་ཏེ། སྒོམ་ཆེན་པ་རྣམས་ཀྱིས་སྡོད་དབང་མ་བྱུང་གསུངས།
ཡང་བླ་མ་རས་ཆུང་པ་དང་ཆོས་ཀྱི་སྒྲོན་མ་ལ་སོགས་པ་སློབ་མ་བཅུ་བདུན་ཙམ་
གྱིས་དབང་ཞུས་པའི་ཚེ། ད་ཁོ་བོ་རྒས་བུམ་པ་བཟུང་སྟེ་དབང་བསྐུར་ཡང་མི་ནུས། བུམ་
པ་ཁྱོད་རང་དབང་བསྐུར་ཞིག་གསུངས་པ་དང་། མོད་དེ་ཉིད་ལ་བུམ་པ་དེ་ཉིད་ནམ་མཁའ་
ལ་ལྡིང་ཞིང་བྱུང་སྟེ། སློབ་མ་རེ་རེའི་མགོ་ཐོག་ཏུ་རིམ་པ་ལྟར་བབས་ནས་མཆོད་པའི་
ཚོགས་བསམ་གྱིས་མི་ཁྱབ་པ་དང་། ནམ་མཁའ་ནས་རོལ་མོའི་སྒྲ་དང་མེ་ཏོག་གི་ཆར་
འབབ་པ་ལ་སོགས་པ་དག་པའི་སྣང་བ་བསམ་གྱིས་མི་ཁྱབ་པ་བསྟན་པས་ཐམས་ཅད་དད་
པར་གྱུར་ཏེ་ཕྱག་འཚལ་ནས་རྗེ་བཙུན་ལགས་ངོ་མཚར་ཆེ་ཞུས་པས། སྙན་བརྒྱུད་དྲི་མེད་
དཀྱིལ་འཁོར་དུ། །ཞེན་པ་མེད་པའི་མཆོད་བཤམས་ནས། །སངས་རྒྱས་ཡེ་ཤེས་ངོ་སྤྲོད་
པའི། །བུམ་པའི་ཆུ་དབང་དྲི་མེད་བསྐུར། །ཞེས་གསུངས།
ཡང་ཐང་ཀ་གཅིག་གཉིས་ལ་རབ་གནས་ཞུས་པས་གསུང་གླེང་མང་པོ་མཛད།
189



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
སྐབས་ཤིག་ཏུ་མི་ལ་རྒས་གདའ། མེ་ཏོག་དགོས་ན་ལྷ་རྣམས་རང་ལོངས་གསུངས། དེའི་
ཚེ་ཐང་ཀའི་རས་གཞི་ལས་ལྷ་རྣམས་བྱོན་ཏེ་མེ་ཏོག་ཕྱག་ཏུ་བསྣམས་པར་གྱུར་པ་ལ་
གསུངས་པ། ཐུབ་པ་ཆོས་ཀྱི་སྐུ་ཅན་གྱིས། །འཇའ་ཚོན་ལྟ་བུའི་རང་བཞིན་ལ། །མེ་ཏོག་
གཟུགས་སྐུ་ཞེན་མེད་ལེན། །ལེན་ཡང་དེ་ཉིད་ཡིན་སྙམ་མེད། །ཅེས་གསུངས། །
ཡང་ལན་གཅིག་རྡོག་གིས་འབུལ་བ་བྱས་བསྔོ་བ་ཞུས་པ་ལ། ཁོ་བོ་བསྔོ་བ་ཇི་ལྟ་བུ་
ཞིག་བྱའམ་སྙམ་དུ་དགོངས་པའི་ཚེ། སྐད་ཅིག་གིས་བཅོམ་ལྡན་འདས་རྡོ་རྗེ་སྒྲོལ་མ་
མདུན་གྱི་ནམ་མཁར་བྱོན་ཏེ། ཀྱི་རྣལ་འབྱོར་པ་བསྔོ་བ་འདི་ལྟར་བྱའོ་ཞེས་གསུང་ནས་
སྤྱོད་པས་ཐམས་ཅད་ཤིན་ཏུ་དད་པར་གྱུར་ཏོ། །
ཡང་ལྕམ་ལྷན་ཅིག་སྐྱེས་པའི་སྒྲོན་མེས་ཞུས་པ་ལ་གསུངས་པ། ལྟ་རུ་མེད་དེ་མཐོང་
བའི་མཆོག །དེ་ནི་སེམས་ཉིད་འོད་གསལ་ལགས། །བཙལ་དུ་མེད་དེ་རྙེད་པའི་མཆོག །དེ་
ནི་རིན་ཆེན་གཏེར་སེམས་ལགས། །བཟའ་རྒྱུ་མེད་དེ་ཚིམ་པའི་མཆོག །དེ་ནི་མི་རྟོག་རྣམ་
གྲོལ་ཟས། །བཏུང་དུ་མེད་དེ་ངོམས་པའི་མཆོག །བྱང་ཆུབ་སེམས་ལ་བཏུང་དུ་མེད། །རང་
རིག་སེམས་ཀྱི་ཡེ་ཤེས་ལ། །ངག་ཏུ་བརྗོད་པ་ལམ་མ་ཡིན། །ཉན་ཐོས་བྱིས་པའི་ཡུལ་མིན་ཏེ། །
རྟོག་གེ་པ་ཡིས་དེ་མི་ཤེས། །བསྐུར་ཐོབ་མེད་པའི་དོན་རྟོགས་ན། །དབང་གི་མཆོག་ནི་དེ་
ལ་བྱ། །མཐོ་དམན་མེད་པའི་དོན་རྟོགས་ན། ས་ཡི་མཆོག་ནི་དེ་ལ་བྱ། །ཞེས་བྱ་བ་ལ་
སོགས་པ་གསུངས།
ཡང་ལ་ཕྱི་སྣ་གཡོན་ན་བཞུགས་པའི་ཚེ། དམ་པ་རྒྱགས་ཕུ་བ་ལ་རྗེ་བཙུན་གྱི་ཞལ་
ནས། ཁྱོད་ཆེར་སྐྱེས་ཙ་ན། ཤིང་འདི་ཀུན་ལ་བསྡད་ས་མི་ཡོང་བར་འདུག །ལར་ཡང་ལྷ་
ཁང་སེམས་ལ་བརྩིགས། འདྲེ་ལ་མཆོད་སྦྱིན་མ་བྱེད། ལུང་སྟོང་གི་གྲོག་ཚང་མ་འདོན་
ཞེས་གསུང་ཞིང་། བུ་དང་ཆུང་མ་ངོ་སྲུང་གསུམ། །འདི་གསུམ་རྣལ་འབྱོར་འཆིང་བ་ཡིན། །
19)



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
རྫས་དང་ལོངས་སྤྱོད་ཁེ་གྲགས་གསུམ། །འདི་གསུམ་རྣལ་འབྱོར་བར་ཆད་ཡིན། །གཉེན་
དང་ཡོན་བདག་སློབ་མ་གསུམ། །འདི་གསུམ་རྣལ་འབྱོར་བདུད་རིས་ཡིན། །ཆང་དང་ངལ་
དུབ་གཉིད་དང་གསུམ། །འདི་གསུམ་རྣལ་འབྱོར་ཆོམ་པོ་ཡིན། །གཏམ་དང་ལྟད་མོ་བཞད་
གད་གསུམ། །འདི་གསུམ་རྣལ་འབྱོར་ཡེངས་ས་ཡིན། །བླ་མ་དང་གདམས་ངག་དད་པ་
གསུམ། །འདི་གསུམ་རྣལ་འབྱོར་གཞི་མ་ཡིན། །ཞེས་བྱ་ལ་སོགས་གསུངས། །
ཡང་བུ་སློབ་རྣམས་ལ་མི་རྟག་པ་བསྐུལ་བའི་མགུར་བཞེངས་པ། འཁོར་བ་བརྒྱུད་
པའི་ལམ་འཕྲང་འདིར། །དུག་ལྔའི་ཇག་པ་དགྲ་ཐབས་མཁས། །རིག་པའི་ཁྱེའུ་ཆུང་
འཁྱེར་ལས་ཆེ། །ད་ཡེ་ཤེས་ཀྱི་སྐྱེལ་མ་བཙལ་རེ་རན། །རན་གྱིས་མི་ཚད་མཆིས་ཀྱང་
མཆིས། །ཞེས་བྱ་བ་ལ་སོགས་རན་པ་བདུན་གྱི་མགུར་གསུངས། །
ཡང་ལན་གཅིག་ཇོ་མོ་བཀྲ་ཤིས་ཚེ་རིང་མ་དཔོན་གཡོག་རྣམས་རྗེ་བཙུན་ཆེན་པོ་
དཔོན་སློབ་ཀྱི་སྤྱན་སྔར་མིའི་བུ་མོའི་གཟུགས་སུ་བསྒྱུར་ཏེ་བྱུང་ནས། ཕྱག་འཚལ་བསྐོར་
བ་བྱས་ཏེ། རྗེ་བཙུན་ལ་ཁྱེད་ཀྱི་བརྒྱུད་པ་སུ་ཡིན། བླ་མ་ནི་ཇི་སྐད་བྱ་བ་ལགས། ཆོས་ནི་
ཅི་དང་ཅི་ལྟ་བུ་མཁྱེན། ཞེས་གཞན་ལ་སྒྲོག་པའི་ཕྱིར་མི་ཤེས་པ་ལྟར་བརྫུས་ཏེ་ཞུར་བྱུང་བ་
ལ་གསུངས་པ། ཆོས་སྐུ་ཀུན་ལ་ཁྱབ་པ་ཀུན་ཏུ་བཟང་པོ། །ལོངས་སྐུ་མཚན་དང་དཔེ་བྱད་
ཀྱིས་བརྒྱན་པ་རྡོ་རྗེ་འཆང་ཆེན། །འགྲོ་དོན་ཕྱོགས་མེད་དུ་མཛད་པ་ཤཱཀྱ་ཐུབ་པ། །བརྒྱུད་
པ་དེ་གསུམ་དང་ལྡན་པའི་རྣལ་འབྱོར་ལགས་སོ། །བརྒྱུད་པ་དེ་གསུམ་དང་ལྡན་པའི་སྐལ་
ལྡན་དེ་བདེའོ། །ཞེས་བྱ་བ་ལ་སོགས་གསུངས་པས་རབ་ཏུ་དད་དེ་ཕྱག་འཚལ་ཞིང་བསྐོར་
བ་བྱས་ཞབས་ལ་གཏུགས་ཏེ་སོང་ངོ༌། །
དེ་ལྟར་བླ་མ་རྗེ་བཙུན་ཆེན་པོ་འདི་བཅོམ་ལྡན་འདས་རིགས་ཀྱི་བདག་པོ་མི་བསྐྱོད་
རྡོ་རྗེ་དངོས་ཡིན་ཀྱང་། བོད་ཁ་བ་ཅན་གྱི་གདུལ་བྱ་རྣམས་ལ་ཐབས་སྣ་ཚོགས་ཀྱི་སྒོ་ནས་
191



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ལམ་སྟོན་པའི་ཕྱིར། དང་པོར་འཇིག་རྟེན་གྱི་བྱ་བ་དང་མཐུན་པར་ཡུམ་ལ་སྲི་ཞུ་མཛད།
དེའི་བཞེད་པ་ཡོངས་སུ་རྫོགས་པར་མཛད་པ་དང་། གཞོན་ནུ་ནོར་བུ་བཟང་པོ་དང་།
བདག་ཉིད་ཆེན་པོ་ནཱ་རོ་ཞབས་ལྟར་ལུས་སྲོག་ལ་ཕངས་པ་ཅུང་ཟད་ཀྱང་མེད་པའི་སྒོ་ནས་
བླ་མ་དམ་པ་བསྟེན་པ་དང་། ཕྱི་རབས་ཀྱི་གདུལ་བྱའི་སྐྱེ་བོ་རྣམས་ལ་སྒྲུབ་བརྒྱུད་ཀྱི་ཆོས་
ཀྱི་བཀའ་སྲོལ་མི་ཉམས་པར་བྱ་བའི་ཕྱིར། ལྟོ་གོས་ལ་ལྟོས་པ་མེད་པར་རི་བོའི་ཁྲོད་ནས་
རི་བོའི་ཁྲོད་དུ་གཤེགས་ཤིང་། སྒྲུབ་པ་ཁོ་ན་སྙིང་པོར་མཛད་པ་དང་། བཀའ་བརྒྱུད་གོང་
མའི་ལུང་བསྟན་གྱི་དགོངས་པ་ཡོངས་སུ་རྫོགས་པར་བྱ་བའི་ཕྱིར། སྣོད་ལྡན་གྱི་སློབ་མ་
རྣལ་འབྱོར་དང་རྣལ་འབྱོར་མ་རྣམས་ལ་གདམས་ངག་གི་དམར་ཁྲིད་རྫོགས་པར་མཛད་དེ།
མཐོང་བ་དང་ཐོས་པ་དང་དྲན་པ་ཙམ་གྱིས་ཀྱང་ཐམས་ཅད་བླ་ན་མེད་པའི་བྱང་ཆུབ་ཏུ་
སྨིན་པར་མཛད་པའི་ཕྲིན་ལས་ཀྱི་དགའ་སྟོན་ཆེན་པོ་ཤིན་ཏུ་ཚད་མེད་པ་སྤྲུལ་པར་མཛད་
ནས། རེ་ཞིག་གི་ཚེ་རྗེ་བཙུན་ཆེན་པོའི་ཞལ་ནས། འབྲི་སྒོམ་གླིང་ཁ་བ་ལ་གླེན་པ་ཁྱོད་དྲང་
པོ་ཡིན་པས། ཁོ་བོ་འཆི་བའི་ཚེ་ཇི་ལྟར་འོང་སྙམ་སྨོས་དང་གསུངས་པ་ལ། འབྲི་སྒོམ་ན་རེ།
རྗེ་བཙུན་ཆེན་པོ་སངས་རྒྱས་པ་ལགས་པས་འདས་གྲོངས་མི་འོང་ངམ་སྙམ། རེས་འོང་ངམ་
ཡང་སྙམ་མ་འཚལ་ལགས་ཞུས་པས། དེ་གང་ལྟར་ཡིན་ཁྱོད་ཀྱིས་གོ་འདུག་གསུངས་ཏེ།
མགུར་བཞེངས་པ། རྣལ་འབྱོར་ལུས་ཀྱི་མེ་ཏོག་འདི། །འཆི་བདག་རྐྱེན་གྱི་བ་མོ་ཡིས། །
བཅོམ་སྟེ་ཕ་རོལ་འགྲོ་དུས་སུ། །ང་ལ་མཐོང་སྣང་སྣ་ཚོགས་འོང་། །དག་པ་སྒྱུ་ལུས་ཞེན་
མེད་འདི། །ཡོན་ཏན་རྫོགས་ཀྱི་བར་དོ་རུ། །སྙན་བརྒྱུད་ཟབ་མོས་མཚམས་སྦྱར་ནས། །བླ་
མ་ཡི་དམ་འོད་གསལ་གྱི། །སྐྱེལ་བསུ་སྐྱེ་མེད་ལམ་སྣ་འཁྲིད། །ཆོས་ཉིད་མ་བུ་ཕྲད་དུས་སུ། །ང་
ལ་མཐོང་སྣང་སྣ་ཚོགས་འོང་། །ཞེས་གསུངས་ཏེ། མྱ་ངན་ལས་འདའ་བའི་དུས་ལ་བབ་
པའི་ཚེ། རྣལ་འབྱོར་ཕོ་མོ་སྣང་བ་དག་པ་རྣམས་ཀྱི་སྣང་བ་ལ། རྗེ་བཙུན་ཆོས་གསུང་ཞིང་
192



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
ཡོད་པའི་མོད་ལ། རྗེ་བཙུན་གྱི་སྐུ་མི་སྣང་བར་གྱུར་ཏེ། བཞུགས་པའི་མལ་དུ་ན་བཟའི་
རས་དེ་མཆོད་པའི་རྟེན་དུ་བྱུང་བས་འདས་གྲོངས་མེད་པར་སྐུ་ལུས་དེ་ཉིད་ཀྱིས་མཁའ་
སྤྱོད་དུ་གཤེགས་པར་ཐག་བཅད་དོ། །
མ་དག་པ་ལ་ལ་ཞིག་གི་སྣང་ངོར། རྗེ་བཙུན་ཆེན་པོ་དགུང་ལོ་བརྒྱད་ཅུ་རྩ་བཞི་ལ་
བྱོན་པའི་ཚེ། སྙེ་ནམ་པའི་བོན་པོ་ཞིག་གིས་མཛེ་མོ་ཞིག་ལ་གཡུ་ཞིག་རྔན་པར་བྱིན་ནས།
ཞོ་ཕོར་གང་ལ་ཞོ་ཕྱེ་བཏབ་པ་ཞིག་འདྲེན་དུ་བཅུག་པས། རྗེ་བཙུན་གྱི་ཞོ་ཕྱག་ཏུ་བཞེས་ཏེ་
ཁྱོད་ཀྱིས་གཡུ་ཐོབ་པར་བྱ་བའི་ཕྱིར་ངས་འདི་བཏུང་བར་བྱའོ་གསུངས་ཏེ་གསོལ་ཟིན་པ་
དང་། ཁོ་བོ་ལུས་ལ་བདག་འཛིན་སྤངས་པའི་རྣལ་འབྱོར་པ་ཡིན་པས་ཁྱོད་ལ་རྣམ་སྨིན་
ཀྱང་མི་འོང་། ཁྱོད་བཟར་བཏུབ་པ་ཞིག་ཀྱང་མི་གདའ་གསུངས་ནས་ཕོར་པ་བཀྲུས་ཏེ་
གནང་། དེ་ནས་རྗེ་བཙུན་ཅུང་ཟད་སྙུང་བའི་ཚུལ་བསྟན། རས་པ་རྣམས་ཀྱིས་ཀྱང་གསོལ་
འདེབས་དང་སྐུ་རིམ་བྱས། །
དེའི་ཚེ་བླ་མ་རས་ཆུང་པ་ལོ་རོ་ན་བཞུགས་པའི་དག་སྣང་ལ། བུ་མོ་མཁུར་ཚོས་ཀྱི་
སྟེང་ན་སྨེ་བ་སུམ་བརྩེགས་ཡོད་པ་ཞིག་བྱུང་ནས། ཀྱེ་རས་ཆུང་པ་ཁྱེད་ད་འདི་ན་བདེ་བར་
གདའ་སྟེ། བླ་མ་རྗེ་བཙུན་ཆེན་པོ་དེ་འོད་གསལ་གྱི་དབྱིངས་སུ་སྐུ་ཡལ། མགྱོགས་པར་
བྱོན་མཛོད་ཟེར་ཏེ་མི་སྣང་བར་གྱུར། དེར་ཤིན་ཏུ་སྐྲག་ནས་གསེར་སྲང་གང་དང་། དར་
དཀར་པོ་ཡུག་ཅིག་ཡོད་པ་དེ་བསྣམས་ནས་རླུང་བཟུང་སྟེ་བྱོན་པས། རྗེ་བཙུན་འདས་པའི་
ས་དང་ཉེ་བར་ཉི་མ་གྲོ་སྐད་ཅིག་གིས་ཕེབས་ཙ་ན། བུ་མོ་ཞིག་ཆུ་ཟངས་བན་གང་ཁུར་བྱུང་
བ་དང་ཕྲད། རྣལ་འབྱོར་པ་ཐག་རིང་ནས་བྱོན་པ་འོ་བརྒྱལ། ངས་བཏུང་བ་དྲང་གིས་ནང་
དུ་གཤེགས་ཟེར་ཏེ། བྱོན་ཞིང་བཏུང་བ་གསོལ་བས་བརྗོད་པ་ལྟར་གྱུར་ཏེ་ཞག་གཅིག་
འདས། ཡང་སྔར་ལུང་བསྟན་པའི་བུ་མོ་དེས་བསྐུལ་ནས་སྙེ་ནམ་རྩར་མར་བྱོན་ཙ་ན། ན་
193



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
བུན་དང་སྐྱི་བུན་འཐིབས་པའི་གསེབ་ཏུ་བླ་མ་རྗེ་བཙུན་ཆེན་པོ་དེ་སྔར་བས་ཀྱང་སྐུ་
མདངས་བཟང་བ་ཞིག་མཛད་དེ་བྱོན། དེར་དགའ་ཆེས་པས་གསེར་དང་དར་ཡུག་ཕུལ།
ཕྱག་འཚལ་ཞབས་སྤྱི་བོར་བླངས། བདག་ལ་སྣང་བ་འདི་ལྟ་བུ་ཞིག་བྱུང་སྟེ་འོངས་པ་
ལགས་ཞེས་སྔར་གྱི་རྒྱུ་མཚན་རྣམས་ཞུས་པས། བུ་རས་ཆུང་པས་སླེབས་པ་དེ་དགའ།
ཁྱོད་ཁམས་བདེའམ་གསུངས་ཤིང་མཉེས་ཚོར་ཆེན་པོ་མཛད། ཆོས་ཀྱི་གླེང་སླངས་མང་པོ་
ཡང་གནང་། །
དེའི་དུས་སུ་བུད་མེད་གཉིས་ནམ་མཁའ་ནས་བྱུང་སྟེ། ཕྱག་རྟེན་ཁྱེར་ཏེ་སོང་བ་ལ།
དེ་གཉིས་ཇི་ལྟ་བུ་ལགས་ཞུས་པས། རྗེ་བཙུན་གྱི་ཞལ་ནས། དེ་གཉིས་རྒྱ་གར་གྱི་མཁའ་
འགྲོ་མ་སེང་གེ་གདོང་པ་ཅན་གྱི་སྤྲུལ་པར་གདའ། དུར་ཁྲོད་ཆེན་པོ་བསིལ་བའི་ཚལ་ན་
བྲམ་ཟེ་ཆེན་པོ་ས་ར་ཧའི་དྲང་ན་མཁའ་འགྲོ་མ་ཐམས་ཅད་ཚོགས་ཀྱི་འཁོར་ལོ་བསྐོར་ཞིང་
ཡོད། དེའི་ཡོ་བྱད་ཀྱི་དངོས་པོ་ཁ་མ་ཐེམ་ནས་ལེན་དུ་བྱུང་བ་ཡིན། བུ་ཁྱོད་ཀྱི་དངོས་པོ་
ཡང་བསོད་ནམས་ཀྱི་ཚོགས་སུ་སོང་གསུངས། སང་དགོང་ཁོ་བོ་ཡང་དེར་སླེབས་དགོས་
པར་ཡོད། བུ་ཁྱོད་ས་ཐག་རིང་པོ་ནས་འོང་བ་སྒུག་ཅིང་བསྡད་པ་ཡིན། ད་ང་སྔོན་ལ་འགྲོ་
བ་ཡིན། ཁྱོད་རང་རྗེས་ན་ཚུར་ཤོག་གསུངས། བདག་བླ་མའི་ཕྱག་ཕྱི་རང་ལ་འགྲོ་བར་ཞུ་
ཞུས། ལས་དང་སྨོན་ལམ་གྱིས་འབྲེལ་པར་གདའ་ཡིས་གསུངས་ནས། རྗེ་བཙུན་སྔོན་ལ་
ཡུད་ཀྱིས་གཤེགས། བླ་མ་རས་ཆུང་པས་རྗེས་ན་ཕར་བྱོན་ཙ་ན། རྗེ་བཙུན་ཆེན་པོ་སྐུ་ཡལ་
ནས་ཞག་བདུན་སོང་འདུག་སྟེ། སྤུར་གདུང་ཁང་དུ་བཞུགས་ནས་བུ་སློབ་དང་ཡོན་བདག་
རྣམས་ཀྱིས་བསྐོར་བ་བྱེད་ཅིང་འདུག་པ་དང་ཕྲད། དེར་ཕྱག་མང་དུ་བཙལ་སྤྱན་ཆབ་ཕྱུང་
སྟེ་སྨོན་ལམ་ཞལ་མཇལ་གྱི་མགུར་གསུངས་པ། ཆུ་རྒྱ་གར་གྱི་ཆུ་དང་བལ་པོའི་ཆུ། །ལུང་
པའི་དབང་གིས་སོ་སོ་ཡང་། །ཆུ་བོའི་ངང་དུ་རོ་གཅིག་སྙམ། །སང་རྒྱ་མཚོའི་ངང་དུ་མཇལ་
194



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
ཏེ་མཆི། །ཞལ་ཡང་ཡང་མཇལ་བའི་སྨོན་ལམ་འཚལ། །ཤར་ནས་འཆར་བའི་ཁྲི་གདུགས་
དང༌། །ནུབ་ཏུ་འགྲོ་བའི་ཟླ་བ་གཉིས། །གླིང་བཞིའི་དབང་གིས་སོ་སོ་ཡང་། །ནམ་མཁའི་
ངང་དུ་རོ་གཅིག་སྙམ། །དུས་གནས་སྐབས་ཀྱི་དབང་གིས་མཇལ་ཏེ་མཆི། །ཞལ་ཡང་ཡང་
མཇལ་བའི་སྨོན་ལམ་འཚལ། །རྒྱལ་བའི་ཐུགས་དང་འགྲོ་དྲུག་གིས་སེམས། །མ་རིག་གི་
དབང་གིས་སོ་སོ་ཡང་། །ཆོས་ཉིད་ཀྱི་ངང་དུ་རོ་གཅིག་སྙམ། །རོ་མཉམ་གྱི་ངང་དུ་མཇལ་
ཏེ་མཆི། །ཞལ་ཡང་ཡང་མཇལ་བའི་སྨོན་ལམ་འཚལ། །བླ་མ་རྗེ་བཙུན་གྱི་ཐུགས་དང་
རས་ཆུང་གི་སེམས། །འབྱུང་བཞི་སྒྱུ་ལུས་ཀྱི་དབང་གིས་ཐ་དད་ཀྱང་། །ཐུགས་ཡིད་གཅིག་
འདྲེས་ཀྱི་ངག་ཏུ་རོ་གཅིག་སྙམ། །སང་སྨོན་ལམ་གྱི་དབང་གིས་མཇལ་ཏེ་མཆི། །ཞལ་ཡང་
ཡང་མཇལ་བའི་སྨོན་ལམ་འཚལ། །ཞེས་གདུང་བའི་སྨྲེ་སྔགས་ཀྱིས་སྨོན་ལམ་མཛད་ཅིང་
གསོལ་བ་བཏབ་པས། ཐམས་ཅད་སྣང་བ་མཐུན་པར་རྗེ་བཙུན་ཆེན་པོ་སྐུ་རྐེད་ཡན་ཆད་
སྤུར་ཁང་གི་སྟེང་དུ་གསལ་བར་བྱོན་ནས། བུ་རས་ཆུང་པ་ཏི་པུ་གསང་སྔགས་ཀྱི་སྡོང་པོ་ལྟ་
བུའི་བླ་མ་དང་མཇལ། ཕྱོགས་གར་ཕྱིན་ཡང་པདྨོ་འདམ་གྱིས་མ་གོས་པ་ལྟ་བུའི་རྣལ་
འབྱོར་པ་ཡིན་པས། ཁྱེད་བུ་སློབ་རྣམས་ཀྱིས་ང་ཇི་ཙམ་འཁུར་བ་ལྟར་ཁོང་ཁུར། བུ་ཁྱེད་
ཀྱང་ཁོ་བོའི་མན་ངག་འདི་རྣམས་ཡིད་ལ་ཞོག་ཅིག་གསུངས་ནས། ཞལ་ཏ་ཚིག་དྲུག་
མགུར་དུ་བཞེངས་པ།
ཁམས་གསུམ་འཁོར་བའི་གྲོང་ཁྱེར་ན། །སྒྱུ་ལུས་ཀྱི་ཕུང་པོ་སྡིག་པོ་ཆེ། །ལྟོ་གོས་ཀྱི་
བྱ་བ་བསྒྲུབས་བསྒྲུབས་ནས། །འཇིག་རྟེན་གྱི་བྱ་བ་ཐོངས་དུས་མེད། །ལྟོ་གོས་འཁྲི་བ་ཆོད་
ཅིག་ཕ་ཡི་བུ། །མཐོ་མི་མངོན་ནམ་མཁའི་དབྱིངས་ཤིག་ན། །དུས་གསུམ་གྱི་སངས་རྒྱས་
སྒྲ་བོ་ཆེ། །དྲང་དོན་གྱི་བསླུ་བྲིད་བཤད་བཤད་ནས། །ངེས་པའི་དོན་ལ་རྟོགས་དུས་མེད། །
ཚིག་གི་སྤྲོས་པ་ཆོད་ཅིག་རས་ཆུང་པ། །བརྡ་ལ་གོ་བ་ལོངས་ཤིག་ཕ་ཡི་བུ། །ཚེ་འདི་དང་ཕྱི་
195



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
མའི་སོ་མཚམས་སུ། །བར་དོའི་རྣམ་ཤེས་སྡིག་པོ་ཆེ། །ལུས་མེད་ལུས་དང་འགྲོགས་
འགྲོགས་ནས། །སྐྱེ་ཤི་རྩད་ནས་ཆོད་དུས་མེད། །སྐྱེ་ཤི་རྩད་ནས་ཆོད་ཅིག་རས་ཆུང་པ། །
ཐག་ཆོད་ཅིག་ལ་བགྱིས་ཤིག་ཕ་ཡི་བུ། །སྒྱུ་མ་ལུས་ཀྱི་གྲོང་ཁྱེར་ན། །རང་སེམས་དངོས་
མེད་སྡིག་པོ་ཆེ། །གློ་བུར་གྱི་རྐྱེན་ཁ་འགྲིམ་འགྲིམ་ནས། །ཡང་དག་གི་དོན་ལ་རྟོགས་དུས་
མེད། །མ་བཅོས་མཉམ་པར་ཞོག་ཅིག་རས་ཆུང་པ། །རྣམ་རྟོག་ངོ་བོ་ལྟོས་ཤིག་ཕ་ཡི་བུ། །
བླ་མ་ཡི་དམ་མཁའ་འགྲོ་གསུམ། །གཅིག་ཏུ་དྲིལ་ལ་གསོལ་བ་ཐོབ། །ལྟ་བ་སྒོམ་པ་སྤྱོད་
པ་གསུམ། །གཅིག་ཏུ་དྲིལ་ལ་ཉམས་སུ་ལོངས། །ཚེ་འདི་དང་ཕྱི་མ་བར་དོ་གསུམ། །
གཅིག་ཏུ་དྲིལ་ལ་འདྲིས་སུ་ཆུག །རྩ་དང་རླུང་དང་ཐིག་ལེ་གསུམ། །གཅིག་ཏུ་དྲིལ་ལ་
གནད་དུ་བསྣུན། །དོན་དེ་ལས་མེད་དོ་རས་ཆུང་པ། །ཞེས་གསུངས་ཏེ།
རྗེ་བཙུན་གྱི་སྐུ་མི་སྣང་བར་གྱུར་པ་དང༌། སྤུར་ཁང་དུ་མེ་རང་འབར་དུ་གྱུར། སློབ་
མ་རས་པ་རྣམས་ལ་ཏིང་ངེ་འཛིན་ཁྱད་པར་ཅན་རྒྱུད་ལ་སྐྱེས། ཁྱད་པར་དུ་བླ་མ་རས་ཆུང་
པ་ལ་དག་པའི་སྣང་བ་དཔག་ཏུ་མེད་པ་ཤར། དེའི་ཚེ་སྤུར་ཁང་གི་རླུང་སྒོ་ཞིག་ལ་བླ་མའི་
གསུང་གི་སྒྲ་གྲག་པ། ཁོ་བོ་ལ་དཔྲལ་བའི་དཀྱིལ་ལ་གདུང་ཤ་རི་རམ་སྲན་རྡོག་ཙམ་ཞིག་
འོང་བར་གདའ། དེ་ལྷ་སྨན་རྒྱལ་མོ་ཚེ་རིང་མས་མོས་པའི་རྟེན་དུ་འཁྱེར་བར་འདུག །
གདུང་ཐལ་རྣམས་ཕྱེད་གཡས་རུ་གཙང་པོ་ལ་ཕོ། ཕྱེད་བོང་ཆུ་ལ་ཕོ། ཆུས་ཁྱབ་ཚད་ཀྱི་
སེམས་ཅན་ཐམས་ཅད་ངན་སོང་ལས་ཐར་བ་ཡིན་གསུངས། ཨ་དཀར་པོ་དྲི་མ་མེད་པ་
ཞིག་ནམ་མཁའི་མཐོངས་འདིར་འོང་སྟེ། སྣང་བ་དག་པ་རྣམས་ཀྱིས་མཐོང་སྟེ་མཆི་ཞེས་
གསུངས་སོ། །
དེའི་ཚེ་ཌཱ་ཀི་མ་བསམ་གྱིས་མི་ཁྱབ་པས་བསྐོར་བ་བྱས་ཤིང་ཚིགས་སུ་བཅད་པ་
བརྗོད་དེ། ནོར་བུ་རིན་ཆེན་གཤེགས་ཤུལ་དུ། །ལ་ལ་བརྒྱལ་ཞིང་ལ་ལ་ངུ་། །སྐྲ་འབལ་
196



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
བྲང་རྡུང་འོ་དོད་འབོད། །བརྒྱལ་ཞིང་མྱ་ངན་བྱེད་དུས་སུ། །རང་བྱུང་མེ་ནི་འབར་གྱུར་ནས། །
དུ་བ་འཇའ་འོད་ལྟར་འཁྱིལ་ཏེ། །གདུགས་དང་རྒྱལ་མཚན་བ་དན་དང་། །བཀྲ་ཤིས་
དཔལ་བེའུ་གཡུ་དྲུང་འཁྱིལ། །མེ་སྒྲ་དུང་དང་ཆ་ལང་དང་། །རྔ་སྒྲ་པི་ཝང་གླིང་བུ་དང་། །
ཅང་ཏེའུ་ཌ་མ་རུ་སྒྲ་འཁྲོལ། །མེ་སྟག་སྐར་ལྟར་རབ་འཕྲོས་པས། །ཕྱི་ནང་གསང་བའི་
མཆོད་པ་འབུལ། །ཡིད་འོང་མཁའ་འགྲོ་དུ་མ་ཡིས། །སྤུར་སྦྱངས་གདུང་ནི་ཁྱེར་ཏེ་
གཤེགས། །བླ་མ་ཆོས་སྐུའི་ནམ་མཁའ་ལ། །ལོངས་སྐུ་ཕྲིན་ལས་སྤྲིན་ལྟར་གཏིབས། །
སྤྲུལ་སྐུ་ཕྲིན་ལས་ཆར་རྒྱུན་གྱིས། །གདུལ་བྱའི་ལོ་ཐོག་སྨིན་པར་བྱེད། །གང་ཡང་སྐྱེ་བ་
མེད་པ་ཡིས། །ཆོས་ཉིད་སྐྱེ་བ་མེད་པ་ཉིད། །སྟོང་པ་ཉིད་ནི་སྐྱེ་འགག་དང་། །བྲལ་ལ་ཐེ་
ཚོམ་ཅི་བྱར་ཡོད། །ཅེས་སྔར་རྗེ་བཙུན་ཉིད་ཀྱིས་འབྲི་སྒོམ་གླིང་ཁ་བ་ལ་སོགས་པའི་རས་
པ་རྣམས་ལ་མགུར་དུ་བཞེངས་ཤིང་། ཕྱིས་མྱ་ངན་ལས་འདས་པའི་ཚེ་ཌཱ་ཀི་མ་རྣམས་ཀྱིས་
ཚིགས་སུ་བཅད་དེ་གླུར་བླངས་སོ། །
ཡང་སྤུར་ཁང་གི་རླུང་སྒོ་ཞིག་ལས་ཁོ་བོའི་ལག་མཛོད་ཀྱི་ནང་ན་སྤྱད་པ་མང་དུ་ཡོད་དེ།
ཁོ་བོའི་རྗེས་སུ་ཡང་ཐོང་། ཁྱེད་རྣམས་ཀྱང་མཆོད་པ་རྒྱ་ཆེན་པོ་གྱིས་ཤིག་ཅེས་གསུངས་
པའི་སྒྲ་གྲགས། དེར་བླ་མ་རས་ཆུང་པས་གཙོར་བྱས་རས་པ་རྣམས་ཀྱིས་གཟིམས་ཁང་གི་
གློ་སྐར་ཁ་ཕྱེ་བའི་ནང་ན་ཁུག་མ་ཞིག་འདུག་སྟེ། དེ་ན་མེ་ཆ་དང་། སྙིང་བུ་དང་། ཁབ་དང་།
གྲི་གུ་ཆུང་ངུ་ཞིག་དང་། བུར་རྡོག་གསུམ་འདུག་སྟེ། སྤྲང་པོ་ཤི་བའི་ཤུལ་དུ་ཕོར་བ་དང་
དབྱུག་པ་ལུས་པ་ཡིན། ནོར་ལ་བརྟེན་ནས་ཞེན་འཛིན་འོང་། དེ་ལ་བརྟེན་ནས་ལས་
གསོག་པས་ཆགས་ཞེན་དང་དངོས་པོ་སྤོངས། རྟག་ཏུ་རི་ལ་སྡོད། ཚེ་དང་སྒྲུབ་པ་སྙོམས།
ཁོ་བོ་ལ་སྐྱེ་ཤི་མེད་དོ་ཞེས་བྱ་བའི་གསུང་དེ་རྣམས་ཡི་གེ་ལ་བྲིས་ནས་འདུག་གོ །རས་པ་
རྣམས་ཀྱིས་གསུང་ཇི་ལྟ་བ་བཞིན་དུ་བསྒྲུབས་ནས་གསོལ་བ་བཏབ་སྟེ། སོ་སོ་རང་རང་གི་
197



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
གནས་སུ་སོང་ངོ་། །
དེ་ལྟར་ཡོན་ཏན་དཔག་ཏུ་མེད་པ་དང་ལྡན་པའི་རྗེ་བཙུན་ཆེན་པོ་འདི་ལ་མི་དང་མི་
མ་ཡིན་པའི་གདུལ་བྱ་བསམ་གྱིས་མི་ཁྱབ་སྟེ། དེའི་ནང་ནས་ཡོངས་སུ་གྲགས་པའི་སྲས་
རས་པ་མཆེད་བརྒྱད། བུ་ཆེན་དགུ། རྣལ་འབྱོར་མ་མཆེད་བཅུ་ལ་སོགས་མང་དུ་བྱོན་པ་
ལས། ཡིད་གཟུགས་ཀྱི་ལྷ་འདྲེ་དབང་དུ་སྡུད་པ་ལ་ཞིང་སྐྱོང་གི་ཌཱ་ཀི་བཀྲ་ཤིས་ཚེ་རིང་མ།
ལྐོག་གྱུར་དབང་པོ་ཡང་རབ་སྐྱེ་བོ་དབང་དུ་སྡུད་པ་ལ་སྔགས་སྐྱེས་ལྷན་ཅིག་སྐྱེས་པའི་སྒྲོན་མེ།
མངོན་སུམ་མིའི་འགྲོ་བ་ཐམས་ཅད་དབང་དུ་སྡུད་པ་མགོན་པོ་ཟླ་འོད་གཞོན་ནུ་ཞེས་
གསུམ་པོ་འདི་ཐམས་ཅད་ཀྱི་གཙོ་བོར་གྱུར་པ་ཡིན་ནོ། །
བཀའ་བརྒྱུད་གོང་མའི་ལུང་བསྟན་གྱི་དགོངས་པ་ཡོངས་སུ་རྫོགས་པར་མཛད་དེ།
བོད་ཀྱི་ཡུལ་དུ་དཔལ་ལྡན་རྡོ་རྗེ་ཐེག་པའི་སྒྲུབ་བརྒྱུད་ཀྱི་བསྟན་པ་ཉི་མའི་དཀྱིལ་འཁོར་
ལྟར་གསལ་ཞིང་ཆུ་བོའི་ཀློང་ལྟར་རྒྱུན་མི་འཆད་པར་ཕྱི་མའི་བར་དུ་སེམས་ཅན་བསམ་
གྱིས་མི་ཁྱབ་པའི་དོན་ཚད་མེད་ཅིང་བརྗོད་དུ་མེད་པ་མཛད་ཅིང་མཛད་ལ་མཛད་པར་
འགྱུར་བ་འདི་ནི་བླ་ན་མེད་ཅིང་ཕུལ་དུ་བྱུང་བའོ། ། །
མ་ལུས་རྒྱལ་བ་ཀུན་གྱི་སྐུ་གསུང་ཐུགས། །ཡོན་ཏན་ཕྲིན་ལས་རྒྱ་མཚོ་གཅིག་
བསྡུས་པ། །རྡོ་རྗེ་འཛིན་དངོས་ལ་ལི་ཏ་བཛྲ། །མཚུངས་མེད་མགོན་པོ་ཁྱོད་ཞབས་སྤྱི་བོས་
མཆོད། །གང་གི་མཛད་པ་རབ་ཟབ་རྒྱ་མཚོ་ཆེ། །བརྩོན་ཆེན་སྒྲོ་ལྡན་གང་གིས་གཏིང་རྙེད་
འགྱུར། །འོན་ཀྱང་བཅོས་ལེགས་དད་པའི་གྲུ་ཆེན་ནི། །མི་ངལ་རླུང་དར་གྱིས་བསྐུལ་ཅིས་
མི་བགྲོད། །རྒྱུད་དོན་ནོར་བུའི་ཕྲེང་མཛེས་འོད་གསལ་བ། །ཕྱོགས་འཛིན་ལྟོ་འཕྱེའི་དུག་
དང་མ་འབྲེལ་ཞིང་། །ཉམས་རྟོགས་ཚིག་གི་སྲད་བུར་ལེགས་བརྒྱུས་པ། །ཕྱག་བྱར་འོས་
པ་དེ་དག་རྣམས་དང་གཞན། །གང་གི་ཐོགས་མེད་སྨོན་ལམ་རྒྱ་མཚོའི་སྤྲིན། །མཐའ་ཡས་
198



ཆོས་ཀྱི་རྗེ་མངའ་བདག་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་།
ཞིང་མང་འགེངས་པའི་ཕྲིན་ལས་ཚུལ། །ཆ་ཡི་ཆ་ཙམ་རེ་ཞིག་འདིར་བསྡུས་ཏེ། །རྟག་ཏུ་མི་
འབྲལ་དད་པའི་གཙུག་གིས་བསྟེན། །
༈ཨེ་མ་ཧོ་མཁྱེན་ལྡན་མགོན་པོ་ལྷ་ཡི་ལྷ། །རིག་འཛིན་གྲུབ་པ་བྱེ་བ་སྟོང་གི་གཙོ། །
བསམ་ཡས་ཡོན་ཏན་ལྡན་པའི་ཡོན་ཏན་ཕྲེང་། །བརྗོད་པས་ཀུན་ལ་ཡོན་ཏན་དེ་འདྲར་
གྱུར། །
ཆོས་ཀྱི་རྗེ་དཔལ་ལྡན་མི་ལ་རས་ཆེན་གྱི་རྣམ་པར་ཐར་པ་བྱིན་རླབས་ཀྱི་སྤྲིན་ཕུང་
ཞེས་བྱ་བ། དཔལ་གནོད་མཛེས་མཁར་གྱི་སའི་ཆ། དགའ་ལྡན་གྱི་རི་བོར་མཁའ་སྤྱོད་པ་
དྲི་མེད་དཔལ་ཡེ་ཤེས་ཀྱིས་གུས་པར་བཀོད་པའོ། །མངྒ་ལཾ་བྷ་ཝནྟུ། བཀྲ་ཤིས།། །།
199



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
༄༅། །ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་
ཀུན་ཁྱབ་སྙན་པའི་བ་དན་ཞེས་བྱ་བ་བཞུགས་སོ། །
སངས་རྒྱས་ལས་ཀྱང་རྣམ་སངས་རྒྱས་པ་བཅོམ་ལྡན་འདས། །འགྲོ་བ་མཐའ་དག་
བདེ་འགྲོར་འདྲེན་མཛད་ལྷ་ཡི་ལྷ། །ཡང་དག་ཡེ་ཤེས་མངོན་ཡང་མངོན་དུ་མཛད་པ་སྟེ། །
སྲིད་ཐར་སྲིད་པ་ཇི་སྲིད་རྣམ་རོལ་དེར་འདུད་དོ། །
ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ནི་འདི་ལྟ་སྟེ། སྔོན་
བསྐལ་པ་དཔག་ཏུ་མེད་པའི་སྔ་རོལ་ན། བཅོམ་ལྡན་འདས་དེ་བཞིན་གཤེགས་པ་རིན་པོ་
ཆེ་པདྨའི་ཟླ་བ་རྣམ་པར་དག་པ་མངོན་པར་འཕགས་པའི་རྒྱལ་པོ་ཞེས་བྱ་བ་འཇིག་རྟེན་དུ་
བྱུང་སྟེ། དེའི་སྐུ་ཚེའི་ཚད་བསྐལ་པ་ཁྲག་ཁྲིག་དགུ་བཅུ་རྩ་དགུར་གྱུར་ཅིང་། རིམ་གྱིས་
དེའི་བསྟན་པ་ཉམས་ནས་སྙིགས་མའི་དུས་ལ་བབ་པ་ན། བྱང་ཆུབ་སེམས་དཔའ་བདུན་
སྟོང་རྒྱལ་པོའི་ཕོ་བྲང་འཁོར་ནས་བསྐྲད་དེ། དེ་དག་ཀྱང་གང་ན་སྐྱེ་བོའི་རྒྱུན་ལུགས་མེད་པ།
དཔག་བསམ་གྱི་ཤིང་དང་འདྲ་བའི་ཤིང་སྣ་ཚོགས་ཡོད་པ། ས་གཞི་ལ་གཟུགས་དང་ཁ་
དོག་དུ་མ་ཅན་གྱི་ས་བོན་དང་། མྱུ་གུ་དང་། མེ་ཏོག་དང་
། སྙེ་མ་དང་། འབྲས་བུའི་ཚོགས་
དུ་མ་དང་ལྡན་པ། མཆོག་ཏུ་མཛེས་པའི་བྲག་དང་། རྡོ་བ་མཐོ་ཞིང་ཡངས་པ་ལ་གསེར་གྱི་
མེ་ཏོག་གིས་བརྒྱན་པ། རིགས་སྔགས་འཆང་གི་སྐྱེས་བུ་དང་། དྲི་ཟ་དང་། དྲང་སྲོང་དང་།
མིའམ་ཅི་དག་བྱད་གཟུགས་དང་། ཁ་དོག་ཆེ་ཞིང་བཟང་བ་རྣམ་པ་སྣ་ཚོགས་རབ་ཏུ་མང་
200



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
པོ་གནས་པ། སངས་རྒྱས་མང་པོ་བཞུགས་པའི་དགའ་ཚལ་དང་འདྲ་བ། རྣལ་འབྱོར་དང་
རྗེས་སུ་མཐུན་པའི་ནགས་ཚལ་དམ་པ་ཀུན་ཏུ་བཟང་པོ་ཞེས་བྱ་བར། ཆོས་སྨྲ་བ་བྱང་ཆུབ་
སེམས་དཔའ་མེ་ཏོག་ཟླ་མཛེས་ཞེས་བྱ་བ་དང་ལྷན་ཅིག་གནས་ཏེ། སེམས་ཅན་ཁྲག་ཁྲིག་
ཕྲག་བརྒྱ་སྟོང་དགུ་བཅུ་རྩ་དགུ་སངས་རྒྱས་ཀྱི་ཆོས་ལས་ཕྱིར་མི་ལྡོག་པར་བཀོད། སེམས་
ཅན་དཔག་ཏུ་མེད་པ་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པར་བཀོད་དོ། །དེའི་ཚེ་
ཡུལ་ཁམས་དེར་རྒྱལ་པོ་དཔའ་བས་བྱིན་ཞེས་བྱ་བ་བཙུན་མོ་བརྒྱད་ཁྲི་བཞི་སྟོང་། བུ་སྟོང་།
བུ་མོ་ལྔ་བརྒྱ་དང་བཅས་པ་བྱུང་སྟེ། དེའི་ཕོ་བྲང་རིན་ཆེན་ལྡན་ཞེས་བྱ་བ། ཡངས་ཤིང་རྒྱ་
ཆེ་བ་མཛེས་པ་ལྟ་ན་སྡུག་པ། ལྷའི་གནས་བཞིན་དུ་སྣང་བ། སེམས་ཅན་གྲངས་མེད་
དཔག་ཏུ་མེད་པའི་གནས་སུ་གྱུར་པ་ཡོད་དོ། ། །
ཆོས་སྨྲ་བ་མེ་ཏོག་ཟླ་མཛེས་དེ་ཡང་གཅིག་པུར་དབེན་པར་ཏིང་ངེ་འཛིན་ལ་གནས་
པ་ན། ལྷའི་ཚིག་རྣམ་པར་དག་པ་དགེ་བའི་ཁ་བ་མང་དུ་བསྐྱེད་པའི་སེམས་དཔའ་ཁྲག་
ཁྲིག་མང་པོ་དུས་ཀྱི་ཞིང་སྣ་ཚོགས་ནས་དེར་སྐྱེས་ཏེ། དེ་དག་ཆོས་སྨྲ་བ་ལས་ཆོས་ཀྱི་རྣམ་
གྲངས་ཉན་པ་རྙེད་ན་ནི་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་ཅིང་། མ་རྙེད་ན་ལྡོག་
པར་མཐོང་ནས། དེ་ཏིང་ངེ་འཛིན་ལས་ལངས་ཏེ། བྱང་ཆུབ་སེམས་དཔའི་ཚོགས་རྣམས་
ལ་བོས་ནས། ཁོ་བོ་ནི་གྲོང་དང་གྲོང་ཁྱེར་དང་། གྲོང་བརྡལ་དང་། ལྗོངས་དང་། རྒྱལ་པོའི་
ཕོ་བྲང་འཁོར་དུ་སེམས་ཅན་རྣམས་ལ་ཆོས་སྟོན་ཕྱིར་འགྲོའོ་ཞེས་སོ། །དེ་རྣམས་ཀྱིས་
གསོལ་བ། དེ་ནི་མི་རུང་སྟེ། དགེ་སློང་དང་། དགེ་བསྙེན་དང་། དགེ་བསྙེན་མ་ལྟ་བའི་ང་
རྒྱལ་ཅན་མང་པོ་དམ་པའི་ཆོས་སྤོང་བའི་དུས་ལ་བབ་ཀྱི། དེ་དག་གིས་ཆོས་སྨྲ་བ་ལ་
གནོད་པ་དག་བྱས་ན་མི་ལེགས་པར་འགྱུར་རོ། །གཞན་ཡང་ཁྱོད་ཀྱི་བྱད་བཞིན་མཛེས་
ཤིང་བཟང་ལ་ལྟ་ན་སྡུག་པ། དང་པོའི་ལང་ཚོ་དང་ལྡན་ཞིང་། ན་ཚོད་ནི་དར་ལ་བབ་པ།
201



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
མཚན་བཟང་པོས་ནི་རབ་ཏུ་མཛེས་ཏེ། རྒྱལ་པོའམ། བློན་པོའམ། དེ་ལྟ་བུ་གཞན་དག་
ཀྱང་ཕྲག་དོག་དང་འཇུངས་པའི་དབང་གིས་གནོད་པར་གྱུར་ན་མ་ལེགས་ཏེ། དེ་བས་ན་
མི་གཤེགས་པར་གསོལ་ཞེས་པ་ལ། གལ་ཏེ་ཁོ་བོས་བདག་ཉིད་བསྲུང་བར་བྱས་ནས།
སངས་རྒྱས་རྣམས་ཀྱི་དམ་པའི་ཆོས་མ་བསྲུངས་པར་འགྱུར་ཏེ་མི་རུང་ངོ་། །ཞེས་ཚིགས་སུ་
བཅད་པ་མང་པོས་དེ་དག་གི་ཡིད་བཞོས་ཏེ། རྒྱལ་པོའི་ཕོ་བྲང་འཁོར་དུ་དོང་ངོ་། །
དེས་སླེབས་པའི་སྔ་དྲོ་དེ་ཉིད་ལ། སྲོག་ཆགས་ཁྲག་ཁྲིག་དགུ་བཅུ་རྩ་དགུ་བླ་ན་མེད་
པའི་བྱང་ཆུབ་ལས་ཕྱིར་མི་ལྡོག་པར་བཀོད་དེ། ཤིང་བླཀྵ་དང་སཱ་ལའི་དྲུང་ན་འདུག་གོ །
མཚན་མོ་དེ་འདས་པ་དང་། ཕོ་བྲང་རིན་ཆེན་ལྡན་དུ་བཞུགས་ནས་སྲོག་ཆགས་བྱེ་བ་ཕྲག་
སུམ་ཅུ་རྩ་དྲུག་ཕྱིར་མི་ལྡོག་པ་ལ་བཀོད་དེ། ཟས་ཀྱི་བྱ་བ་མ་བྱས་པར་བཅོམ་ལྡན་འདས་
ཀྱི་སེན་མོའི་མཆོད་རྟེན་གྱི་མདུན་དུ་འགྲེང་བཞིན་དུ་ཉིན་མཚན་འདའ་བར་བྱས་སོ། །དེ་
ནས་སྔ་དྲོ་གཉིས་པ་ལ་རྒྱལ་པོའི་ཕོ་བྲང་དུ་བཞུགས་ནས་སྲོག་ཆགས་བྱེ་བ་ཕྲག་ཉི་ཤུ་རྩ་
གསུམ་ཕྱིར་མི་ལྡོག་པ་ལ་བཀོད་དེ། ཟས་ཀྱི་བྱ་བ་མེད་པར་མཆོད་རྟེན་གྱི་དྲུང་དུ་སྔ་མ་
བཞིན་དུ་གནས་སོ། ། །
དེ་བཞིན་དུ་སྔ་དྲོ་གསུམ་པ་ལ་སྲོག་ཆགས་བྱེ་བ་ཕྲག་དགུ་བཅུ་རྩ་དགུ། སྔ་དྲོ་བཞི་
པ་ལ་སྲོག་ཆགས་བྱེ་བ་ཕྲག་ཁྲག་ཁྲིག་བརྒྱ་སྟོང་དགུ་བཅུ་རྩ་དགུ། སྔ་དྲོ་ལྔ་པ་ལ་རྒྱལ་པོའི་
བཙུན་མོའི་འཁོར་གྱི་ནང་དུ་བུད་མེད་བརྒྱད་ཁྲི། སྔ་དྲོ་དྲུག་པ་ལ་རྒྱལ་པོའི་བུ་སྟོང་རྣམས་
བླ་ན་མེད་པའི་བྱང་ཆུབ་ལ་བཀོད་དེ། ད་དུང་ཟས་ཀྱི་བྱ་བ་མ་བྱས་པར་མཆོད་རྟེན་གྱི་དྲུང་
དུ་འགྲེང་ཞིང་གནས་སོ། ། །
སྔ་དྲོ་བདུན་པ་ལ་ཡང་རྒྱལ་པོའི་ཕོ་བྲང་དུ་བཞུགས་པ་ན། རྒྱལ་པོ་དཔའ་བས་བྱིན་
སྐྱེད་མོས་ཚལ་དུ་འགྲོ་བ་དང་འཕྲད་དེ། གསེར་གྱི་ཤིང་རྟ་ངོས་ནི་དངུལ། འདབ་ཙནྡན་
202



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
སྦྲུལ་གྱི་སྙིང་པོ། འཁོར་ལོ་ནི་བཻ་ཌཱུརྱ། གདུགས་དང་། རྒྱལ་མཚན་དང་། བ་དན་བསྒྲེང་བ།
རིན་པོ་ཆེའི་ཤིང་སྣ་ཚོགས་ཀྱིས་བརྒྱན་པ། ཤིང་རྟའི་མདའ་དར་གྱིས་བཀྲ་ཤིས་ཤིང་། རས་
བཅོས་བུ་རྣམས་ཀྱིས་གཡོགས་པ། དེར་བུ་མོ་གཞོན་ནུ་བརྒྱད་བརྒྱས་རིན་པོ་ཆེའི་ཐི་གུ་
བཏགས་ནས་འདྲེན་ཏེ། དེ་དག་ཀྱང་བྱེད་བཞིན་བཟང་ལ་མཛེས་པ། ལྟ་ན་སྡུག་པ། ཁ་
དོག་བཟང་པོ་རྒྱས་པ་མཆོག་དང་ལྡན་པ་ཤ་སྟག་གོ །རྒྱལ་རིགས་བརྒྱད་ཁྲི་བཞི་སྟོང་ཡང་
ཞབས་འབྲིང་དུ་འགྲོའོ། །ཁྱིམ་བདག་བརྒྱད་ཁྲི་བཞི་སྟོང་དང་། རྒྱལ་པོའི་བུ་མོ་ལྔ་བརྒྱ་
དང་། བཙུན་མོའི་འཁོར་སྟོང་ཕྲག་དྲུག་ཅུ་རྩ་བརྒྱད་ཀྱང་རྒྱལ་པོ་གང་དུ་འགྲོ་བ་དེར་འགྲོ་སྟེ།
སྐྱེ་བོའི་ཚོགས་དུ་མ་རྗེས་སུ་འབྲང་བའི་རྒྱལ་པོ་མཐོང་ནས། དགེ་སློང་ཆོས་སྨྲ་བ་དེ་སྙིང་རྗེ་
ཆེན་པོའི་སེམས་རབ་ཏུ་སྐྱེས་སོ། །
དེའི་ཚེ་མདུན་ཐོག་ཏུ་འགྲོ་བ་རྒྱལ་པོའི་བུ་མོ་ལྔ་བརྒྱ་རིན་པོ་ཆེའི་ཁྱོགས་ལ་གནས་
ཤིང་འགྲོ་བ་རྣམས་ཀྱིས། ཆོས་སྨྲ་བ་དེ་མཐོང་མ་ཐག་ཏུ་བླ་ན་མེད་པའི་བྱང་ཆུབ་ལས་ཕྱིར་
མི་ལྡོག་པར་གྱུར་ཏེ། ཁྱོགས་ལས་བབས་ཤིང་། ནོར་བུ་དང་གདུ་བུ་རྣམས་དཀྲོལ། མཆིལ་
ལྷམ་རྣམས་བཞག །བླ་གོས་ཕྲག་པ་གཅིག་ཏུ་གཟར། པུས་མོ་གཡས་པའི་ལྷ་ང་ས་ལ་
བཙུགས་ཏེ། དགེ་སློང་ཆོས་སྨྲ་བ་ལ་བཏུད་ནས་ཐལ་མོ་སྦྱར་ཏེ་འཁོད་ཅིང་། དེ་བཞིན་དུ་
རྒྱལ་པོའི་བཙུན་མོའི་འཁོར་རྣམས་དང་། སྐྱེ་བོའི་ཚོགས་ཐམས་ཅད་ཀྱིས་གུས་པར་བྱེད་
པ་རྒྱལ་པོས་མཐོང་སྟེ། དགེ་སློང་དེ་རབ་ཏུ་མཛེས་པ་དེ་ཙམ་དུ་རྒྱལ་པོ་མི་མཛེས་པས།
འདིས་ཁོ་བོའི་སྲིད་འཕྲོག་པར་འགྱུར་རོ་སྙམ་དུ་རྟོག་པའི་སེམས་ཀྱིས་རང་གི་བུ་སྟོང་པོ་
དག་ལ། དགེ་སློང་འདི་སྲོག་དང་ཕྲོལ་ཞིག་ཅེས་བྱས་སོ། །
དེ་དག་གིས་རྒྱལ་པོ་ལ་ལྡོག་སྟེ། ད་ནི་བདག་གི་བུ་ཡང་སྨྲས་པ་མི་ཉན་ཏེ་ཉམས་
པར་གྱུར་ཏོ། །ཞེས་སེམས་ཁོང་དུ་ཆུད་དེ་གནས་པ་ན། གསོད་པའི་གཤེད་མ་དགའ་བྱེད་
2)3



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཅེས་བྱ་བ་ཉེ་ལོགས་ན་འདུག་པ་ལ། དགའ་བྱེད་ཁྱོད་ཀྱིས་དགེ་སློང་འདི་སྲོག་དང་ཕྲལ་
བར་ནུས་སམ། དེས་སྨྲས་པ། ལྷ་ཤིན་ཏུ་རྔོ་ཐོག་གོ །སྨྲས་པ། ད་ནི་མྱུར་བར་དུས་ལ་བབ་
བོ་ཞེས་སོ། །གཤེད་མ་བ་དེས་ཀྱང་རྒྱལ་པོའི་བཀའ་བཞིན་དུ་རལ་གྲི་རྣོན་པོས། དགེ་སློང་
དེའི་ལག་པ་དང་། རྐང་པ་དང༌། སྣ་དང་། རྣ་བ་དག་བཅད་ཅིང་། མིག་དག་ཀྱང་ཕྱུང་ངོ༌། །
དེ་དེ་ལྟར་བསད་ཅིང་གཏུབས་པའི་མཚམས་ནས་འོད་དང་འོད་ཟེར་ཁྲག་ཁྲིག་བརྒྱ་སྟོང་དུ་
མ་བྱུང་ནས་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་རྒྱས་པར་འགེངས་ཏེ། སླར་དེ་
ཉིད་དུ་ནུབ་བོ། །འོ་མའི་རྒྱུན་མང་པོ་ཡང་བབ། དཔལ་བེའུ་དང་། བཀྲ་ཤིས་དང་། འཁོར་
ལོ་ལ་སོགས་པ་སྐྱེས་བུ་ཆེན་པོའི་མཚན་རྣམས་ཀྱང་རྣམ་པར་སྣང་། དེ་ནས་སྐྱེ་བོའི་ཚོགས་
དེ་དག་སྡུག་བསྔལ་ཞིང་ཡིད་མི་བདེ་སྟེ། ངུ་ཞིང་སྨྲེ་སྔགས་བཏོན་ནས་རྒྱལ་པོའི་ཕོ་བྲང་དུ་
9
སོང་ངོ༌། །
རྒྱལ་པོ་དེ་སྐྱེད་མོས་ཚལ་དུ་དགའ་བར་མ་གྱུར་ནས་ཞག་བདུན་འདས་པ་དང་།
རང་གི་ཕོ་བྲང་དུ་འཇུག་པའི་ལམ་ན་དགེ་སློང་དེ་འདས་ནས་ཞག་བདུན་སོང་ཡང་གསེར་
བཙོ་མའི་མདོག་མ་ཉམས་ཤིང་མཚན་བཟང་པོ་དུ་མ་དང་ལྡན་པར་མཐོང་ནས། དགེ་སློང་
འདི་ནི་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པ་ཡིན་ཏེ། ཀྱེ་མའོ་བདག་ནི་སེམས་ཅན་
དམྱལ་བར་ལྟུང་ངོ་ཞེས་བསམ་པ་བསྐྱེད་པ་དང་། དེའི་ཚེ་བར་སྣང་གི་ལྷ་བརྒྱད་ཁྲིས་རྒྱལ་
པོ་ཆེན་པོ་དེ་དེ་བཞིན་ཏེ། དགེ་སློང་འདི་ནི་བྱང་ཆུབ་ལས་ཕྱིར་མི་ལྡོག་གོ་ཞེས་སོ། །སྒྲ་དེ་
ཚོར་མ་ཐག་རྒྱལ་པོ་འཇིགས་ཤིང་སྐྲག་ལ་བག་ཚ་ཞིང་སྤུ་ཟིང་ཞེས་བྱེད་དེ་ཤིན་ཏུ་འགྱོད་
པར་གྱུར་ནས། མྱ་ངན་གྱི་སྨྲེ་སྔགས་དང་། ཆོ་ངེ་དྲག་ཏུ་འདོན་ཞིང་ལུས་ས་ལ་བརྡབས་ཏེ།
ཚིགས་སུ་བཅད་པ་དུ་མ་སྨྲས་སོ། །བར་སྣང་གི་ལྷ་རྣམས་ཀྱིས་ཀྱང་དུས་ཏེ། ལུས་ལ་
ཕངས་པ་ཐམས་ཅད་རབ་སྤངས་ཤིང་། །དེ་བཞིན་སྲོག་ལ་མ་ཆགས་གྱུར་ནས་ནི། །ཀུན་ཏུ་
24



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
བཟང་པོའི་ནགས་ནས་བབས་པ་ཡི། །མེ་ཏོག་ཟླ་མཛེས་རྒྱལ་པོའི་ཁབ་འདིར་བསད། །
ཅེས་བྱ་བ་ལ་སོགས་པ་སྨྲེ་སྔགས་ཀྱི་ཚིག་དུ་མ་བརྗོད་པས། ནགས་ཁྲོད་ན་གནས་པའི་
དགེ་སློང་རྣམས་བསྐུལ་ཏེ། རིངས་པ་རིངས་པར་ཆོས་སྨྲ་བ་དུམ་བུར་གཏུབས་པའི་མདུན་
དུ་འོངས་ནས། ཚུལ་ཁྲིམས་སྐྱོན་མེད་ཤིན་ཏུ་གདམས་པ་ཡི། །དགེ་སློང་འདིས་ནི་ཉེས་པ་
ཅི་ཞིག་བྱས། །ཞེས་སོགས་སྨྲེ་སྔགས་དུ་མ་བརྗོད་དེ། བརྒྱལ་ཞིང་ས་ལ་འགྱེལ་བར་གྱུར་ཏོ། །
སླར་ཡང་རྒྱལ་པོས་མྱ་ངན་གྱི་རྣམ་པ་ཅི་ཡང་བྱས་ནས། མཐར་ཙན་དན་ཨ་ཀ་རུ་ལ་
སོགས་པའི་མེས་སྦྱངས་ཏེ། རིན་པོ་ཆེའི་མཆོད་རྟེན་དུ་གདུང་བཞུགས་ནས་མཆོད་པ་རྣམ་
པ་དུ་མས་མཆོད་ནས། ལོ་སྟོང་བྱེ་བ་དགུ་བཅུ་རྩ་ལྔར་ཉིན་རེ་བཞིན་དུས་གསུམ་དུ་སྡིག་པ་
བཤགས་ཤིང་བསོད་ནམས་ཡང་དག་པར་བླངས་སོ། །
དེའི་ཚེ་དེའི་དུས་ཀྱི་དགེ་སློང་མེ་ཏོག་ཟླ་མཛེས་ནི། རྗེ་བཙུན་སྒམ་པོ་པ་དེ། རྒྱལ་
པོར་གྱུར་པ་ནི་བཅོམ་ལྡན་འདས་ཤཱཀྱ་ཐུབ་པ་ཉིད་དོ། །ཅི་སྐད་དུ། ཀུན་དགའ་དེ་ལྟར་
བསྐལ་པ་མཐའ་ཡས་སྤྱད། །ང་ནི་དེ་ཚེ་རྒྱལ་པོ་དཔལ་བྱིན་གྱུར། །ང་ཡི་བུ་རྣམས་ཕྱི་དུས་
ཆོས་སྐྱོང་བ། །མེ་ཏོག་ཟླ་མཛེས་པདྨའི་བླ་མ་ཡིན། །ཞེས་ཏེ་རྒྱ་ཆེར་མདོ་ཉིད་ལས་རྟོགས་
པར་བྱའོ། །
དེ་ལྟར་བདག་ཉིད་ཆེན་པོ་འདི་ཆོས་སྨྲ་བ་མེ་ཏོག་ཟླ་མཛེས་སུ་གྱུར་པ་ནའང་། རང་
གི་ལུས་དང་སྲོག་ལ་ལྟོས་པ་མེད་པར་གཞན་གྱི་དོན་ཡོངས་སུ་བསྒྲུབས་ཤིང་། བཅོམ་ལྡན་
འདས་ཤཱཀྱ་ཐུབ་པ་མངོན་པར་སངས་རྒྱས་པའི་ཚེ། ཟླ་འོད་གཞོན་ནུར་གྱུར་པ་ཞེས་བྱ་
བའི་བྱང་ཆུབ་སེམས་དཔར་གྱུར་ནས། ཕྱིས་དུས་དམ་པའི་ཆོས་ཡོངས་སུ་བསྲུང་བར་ཞལ་
གྱིས་བཞེས་ཏེ། སྙིགས་མའི་དུས་ལ་བབ་པ་ན་བྱང་ཕྱོགས་ཀྱི་རྒྱུད་འདིར་སངས་རྒྱས་ཀྱི་
བསྟན་པ་རིན་པོ་ཆེ་རྒྱས་པར་མཛད་པ་ཡིན་ནོ། །
205



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
དེ་ཡང་རྗེ་བཙུན་ཆེན་པོ་འདིའི་སྐུ་སྐྱེ་བ་འདི་ཉིད་ཀྱི་དབང་དུ་བྱས་ན། སྐུ་འཁྲུངས་
པའི་ཡུལ་ནི་བོད་ཡུལ་གྱི་དབུས། གཉལ་གྱི་བོད་སྙི། གདུང་རུས་སྙི་བ། ཡབ་སྙི་བ་རྒྱལ་པོ།
ཡུམ་ཤོ་མོ་བཟའ་ཚེ་ལྕམ་ཞེས་བྱ་ལ། སྐུ་མཆེད་གསུམ་ཡོད་པའི་ཆེ་བ་རྒྱ་པ་སེ་རེ། ཆུང་
ཤས་ནི་ཆུང་བ། རྗེ་ཉིད་བར་མ་སྟེ། ས་མོ་ལུག་གི་ལོ་ལ་ངོ་མཚར་བའི་ལྟས་མང་པོ་དང་
བཅས་ཏེ་སྐུ་འཁྲུངས། མཚན་དར་མ་གྲགས་ཞེས་བཏགས་ཤིང་འཇིག་རྟེན་པ་དང་གོ་
བསྟུན་ནས། འཆིམས་ཇོ་སྲས་ཀྱི་བུ་མོ་ཁབ་ཏུ་བཞེས། གསོ་བ་རིག་པ་དང་འཇིག་རྟེན་གྱི་
ཕན་བྱ་མཐའ་དག་ལ་རབ་ཏུ་མཁས་ཤིང་། གཞན་གྱི་དོན་ལ་བརྩོན་པ། ཀུན་གྱི་ཡིད་དུ་
འོང་ཞིང་དུལ་བ་ལ་སོགས་པ་ཡོན་ཏན་གྱི་ཁྱད་པར་དུ་མ་དང་ལྡན་པ་ལས། རེ་ཞིག་ན་ཇོ་
མོ་མི་རྟག་པར་གྱུར་པས་རྐྱེན་བྱས་ཏེ། ད་ཡོང་འཁོར་བའི་ཆོས་ལ་སྙིང་པོ་མེད་སྙམ་དུ་སྐྱོ་
བ་དྲག་པོ་སྐྱེས་ནས། དྭགས་པོ་དབྲོང་ཁར་དགེ་བཤེས་མར་ཡུལ་བ་བློ་ལྡན་ལ་སྤྲེལ་ལོ་
དགུང་ལོ་ཉེར་དྲུག་གི་དུས་སུ་ཆིག་རྫོགས་མཛད། ལ་ལ་དག་གིས་དགེ་བཤེས་ཤ་བ་གླིང་
པ་ལ་རབ་ཏུ་བྱུང་ཞེས་ཀྱང་ཟེར། མཚན་བསོད་ནམས་རིན་ཆེན་ཞེས་བྱ་བར་གསོལ། དགེ་
བཤེས་མར་ཡུལ་བ་ལ་ཕ་རྒྱུད་མ་རྒྱུད་ལ་སོགས་པ་ཆོས་མང་དུ་གསན་ཞིང་། བླ་མ་བྱང་
ཆུབ་སེམས་དཔའ་ལ་མི་ལའི་གདམས་ངག་ཡོད་པ་མཁྱེན་ནས། ཞུས་པས་ཞི་གནས་ཀྱི་
ཉམས་བཟང་པོ་བྱུང་། སྣང་བ་ཐམས་ཅད་འཇའ་ཚོན་ལྟར་བན་བུན་དུ་མཐོང་། མི་རྟོག་
པའི་ཉམས་ཉིན་མཚན་ངོ་མི་ཤེས་པ་དང་། ཞག་བདུན་གྱི་བར་དུ་ཏིང་ངེ་འཛིན་གཅིག་ལ་
གནས་པ་བྱུང་། ན་མོ་ཤོད་དུ་ཏིང་ངེ་འཛིན་ལ་ཇི་ཙམ་འཇོག་རང་དབང་ཆེ་བ་ལྟ་བུ་བྱུང་
ནས། ཇི་ཙམ་འོང་བལྟས་པས་ཞག་བཅུ་གསུམ་དུ་མི་འཆོར་བའི་ཏིང་ངེ་འཛིན་སྐྱེས། ཉོན་
མོངས་པ་མགོ་ནོན་ནས་ངོས་བཟུང་མེད་པ་དང་། ཏིང་ངེ་འཛིན་གྱི་བདེ་བས་བློ་འཕྲོག་ནས་
འདོད་པའི་ཡོན་ཏན་ལ་བློ་མི་འཇུག་པ་བྱུང་། སྦྱང་སྟོན་ན་རེ། ང་ལ་ནི་འདོད་ཡོན་འདི་ཁོ་
206



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
ན་གནོད་པར་བྱུང་། ཁྱེད་ལ་ཇི་ལྟར་བྱུང་ཟེར། ང་ལ་འདོད་པའི་ཡོན་ཏན་ལྔ་ཡིད་ལ་མི་རྒྱུ་
བ་བྱུང་། ཡས་ལ་ཇི་ལྟར་བྱུང་བྱས་པས། ང་ལ་ནི་ཕ་རོལ་པོ་ལ་བདེ་བ་ཡོད་སྙམ་པ་ལ་
བརྟེན་ནས་ཆགས་པའི་རྣམ་རྟོག་སྐྱེ་ཞིང་འདུག་ཟེར། ཁོ་ལ་དེ་ལྟར་འདུག་སྙམ་པའི་མོད་
ལ་ཡང་ཏིང་ངེ་འཛིན་དུ་ཆམ་ཆམ་སོང་། ཡང་ཞུབས་ཀྱི་བྲག་ཏུ་དགེ་བཤེས་སྒྲེ་པའི་ཞལ་
ནས། ཁྱེད་ལ་ཏིང་ངེ་འཛིན་བཟང་པོ་ཡོད་འདུག་པ། ཇི་ལྟར་འོང་འདྲི་བ་ལ། ནེའུ་ཐང་
བདེ་མོར་གོམ་པ་འདོར་བ་དང་ངའི་ཏིང་ངེ་འཛིན་བསྐྲུན་པ་ལ་ཁྱད་པར་མེད། ལུས་གནད་
བྱས་པ་ཙམ་གྱིས་བདེ་གསལ་མི་རྟོག་པའི་ཏིང་ངེ་འཛིན་སྐྱེ་བ་ལ་དཀའ་ཚེགས་མེད་ཅེས་
གསུངས། དགེ་བཤེས་ཟངས་དཀར་བ་ལ་ཡོ་ག་དང་། བདེ་མཆོག་ལ་སོགས་པ་མཁས་
པར་བསླབས། བྱ་འདུལ་གཉིས་ལ་གསན་པ་མང་པོ་ཡང་དག་པ་མཛད། གཞན་ཡང་
དབང་བྱིན་རླབས་ཀྱི་བརྒྱུད་པ་མང་པོ་དང་། སྙན་བརྒྱུད་དང་། སྒྲུབ་བརྒྱུད་དང་། རྒྱུད་ཀྱི་
བཤད་པ་མང་པོ་མཁྱེན་པར་མཛད་དེ། སྒོམ་ནི་རང་ལ་ཡོད་དབུ་རུ་བྱང་ཕྱོགས་ཀྱི་བཀའ་
གདམས་པ་རྣམས་ཀྱི་བྱང་ཆུབ་སེམས་དཔའི་སྤྱོད་འགྲོས་གཅིག་ལྟ་སྙམ་དུ་དགོངས་ནས།
འགོང་སྟོན་དང་འགྲོགས་ཏེ་དབུས་རུར་བྱོན། དགེ་བཤེས་སྙུག་རུམ་པ་ཟླ་བ་བདུན་བསྟེན།
ལམ་རིམ་བསྐྱངས། ཀུན་རྫོབ་བྱང་ཆུབ་ཀྱི་སེམས་རྣམ་པར་དག་པ་ཐུགས་ལ་འཁྲུངས།
དུས་དེ་ནས་བརྩམས་ཏེ་བྱང་ཆུབ་ཀྱི་སེམས་རིན་པོ་ཆེ་དང་འབྲལ་བ་མེད་པ་ཡིན་གསུངས།
དེ་ནས་ལྕགས་རི་གོང་ཁར་དགེ་བཤེས་ལྕགས་རི་བ་ལ་མན་ངག་མང་དུ་གསན་ཞིང་།
ཟླ་བ་བདུན་བསྟེན། མགོན་པོ་གྲི་གུག་མ་གསན་པས་ཞལ་གཟིགས། དགེ་བཤེས་རྒྱ་ཡོན་
བདག་གི་རྩར་བྱོན་ཏེ། ཇོ་བོ་རྗེའི་མན་ངག་མཐའ་དག་གསན། ལམ་རིམ་ལ་གཙོ་བོར་
བྱས་ནས་བསྒོམས་པས། སྔར་གྱི་བདེ་གསལ་དེ་ཆུང་དུ་སོང་། སྐྱོ་བ་དང་ཡིད་འབྱུང་བ་ཁོ་
ན་ཤས་ཆེར་བྱུང་། ཁོང་གི་ཞལ་ནས། ང་ལ་ཇོ་བོའི་གདམས་ངག་དགེ་བཤེས་སྟོན་པས་
207



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
ཀྱང་བར་དུ་མ་ཆོད་པ། སངས་རྒྱས་ལག་པས་བྱེད་པ་འདྲ་བ་ཡོད་དེ། ཁྱོད་ལ་བསྟན་གྱིས་
གསུངས་ནས། དམིགས་པའི་འགྲོ་ལྡོག་ཟད་པ་མེད་པ་གསུངས། ལོ་གསུམ་དུ་བསྟེན།
ཆོས་ཐམས་ཅད་ཉམས་སུ་ལེན་པ་ཁོ་ན་གཙོ་ཆེ་བར་གསུངས་འདུག་པས། ད་ནི་སྒྲུབ་པ་
བྱེད་དགོས་དགོངས་ཏེ། ཡབ་མེས་ཀྱིས་བརྩིགས་པའི་སེ་ར་ཁ་བྱ་བའི་གཙུག་ལག་ཁང་
ཡོད་པ་དེར་བྲང་ཁང་ཞིག་བརྩིགས། ཕ་ཞིང་ལ་ཡོན་བདག་བྱས་ནས་བསྒོམས་པས་སྔར་
གྱི་དགེ་སྦྱོར་སོར་ཆུད། གཉིད་ཐུན་ཆུང་རེ་ལས་མི་འབྱུང་སྟེ། རྨི་ལམ་དུའང་གསེར་འོད་
དམ་པ་དང་། མདོ་སྡེ་ས་བཅུ་པ་ལས་བཤད་པའི་ས་བཅུ་ཐོབ་པའི་སྔ་ལྟས་ཀྱི་རྨི་ལམ་ཁོ་ན་
རྨིས་ཏེ། དེ་ཡང་འདི་ལྟར། བག་ཆགས་སྦྱོང་བའི་སྔ་ལྟས་ཀྱང་། །རྟག་པར་གཅེར་བུར་བྱུང་
བ་དང་། །ཁྲུས་ཚན་རྟག་ཏུ་བྱེད་པ་དང་། །དྲི་མའི་ཚོགས་རྣམས་དག་པ་དང་། །མཚོ་ཆུ་
དག་ལ་བརྒལ་བ་དང་། །ཆར་གྱི་རྒྱུན་གྱིས་འཁྲུ་བ་དང་། །མེ་དཔུང་ཆེན་པོས་བསྲེགས་པ་
དང་། །ཤིན་ཏུ་མཐོན་པོའི་རྩེ་དག་ལ། །རླུང་གིས་གཡེངས་ཤིང་འཁོར་བ་དག །སྒྲིབ་པ་
དག་པའི་སྔ་ལྟས་སོ། །གཡུལ་ཆེན་འགྱེད་ལས་སླར་ལོག་དང་། །ནད་ལས་ཐར་ཏེ་སོས་པ་
དང་། །གཤེད་མའི་ལག་ནས་ཤོར་བ་དང་། །གཅན་གཟན་ཁ་ནས་ཐར་བ་དང་། །དུག་ནད་
དག་ལས་སོས་པ་དང་། །བཅིངས་པ་ཀུན་ལས་གྲོལ་བ་དག །འཇིགས་དང་བྲལ་བའི་སྔ་
ལྟས་སོ། །ས་རྣམས་ཐོབ་པའི་སྔ་ལྟས་ཀྱང་། །ཁྲི་རྐང་དག་ལ་འཛེག་པ་དང༌། །ཕལ་པའི་
སྐས་ལ་འཛེག་པ་དང་། །ལྗོན་ཤིང་དག་ལ་འཛེག་པ་དང་། །གྱེན་ལ་ཤིན་ཏུ་འཛེག་པ་དང་། །རི་
བོའི་རྩེ་ལ་འགྲོ་བ་དང་། །རིན་ཆེན་སྐས་ལ་འཛེག་པ་དང་། །མཆོད་རྟེན་དག་ལ་འཛེག་པ་
དང༌། །ནམ་མཁའི་སྐས་ལ་འཛེག་པ་སྟེ། །དེ་ནི་དོན་གྱི་སྔ་ལྟས་ཡིན། །ས་རྣམས་ནོན་པའི་
སྔ་ལྟས་ཀྱང་། །ཁྲི་མཐོའི་སྟེང་ན་འདུག་པ་དང་། །གླང་པོ་ཆེ་ལ་ཞོན་པ་དང་། །སེང་གེ་དག་
ལ་ཞོན་པ་དང་། །ཁྱུང་ཆེན་ལྡིང་ལ་ཞོན་པ་དང་། །མཆོད་རྟེན་རྩེ་ལ་ཕྱིན་པ་དང་། །རི་བོའི་
208



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
རྩེ་ལ་འདུག་པ་དང་། །ནམ་མཁའི་དབྱིངས་ན་འདུག་པ་དང་། །ལུས་ལས་སྲིན་བུ་བྱུང་བ་
དང་། །ཉི་མའི་དཀྱིལ་ན་འདུག་པ་དག །རྣལ་འབྱོར་ས་ལ་གནས་པའི་རྟགས། །སངས་
རྒྱས་སྲས་ཀྱི་སྔ་ལྟས་ནི། །རྒྱལ་པོའི་བཀའ་ལ་བཏགས་པ་དང༌། །བཀའ་ཡི་དཔང་པོར་
བསྐོས་པ་དང་། །གནས་ལ་དབང་ནི་བྱེད་པ་དང་། །གཡུལ་ཆེན་དག་ལས་རྒྱལ་བ་དང་། །
བདག་ཉིད་རྒྱལ་པོར་གྱུར་པ་དང་། །མགོ་ལ་མེ་ཏོག་སྐྱེས་པའོ། །ཆོས་ལ་དབང་ཐོབ་སྔ་
ལྟས་ཀྱང་། །གླེགས་བམ་བཟང་པོ་རྙེད་པ་དང་། །དེ་བཞིན་འབྲི་བ་མང་པོ་དང་། །དེ་དག་
ལ་ནི་སྤྱད་པ་དང་། །གཞན་ལ་འཆད་ཅིང་སྟོན་པ་དང་། །དེ་ཉིད་གཏན་ལ་འབེབས་པ་དང་། །
མེ་ལོང་དག་ལ་བལྟ་བ་དང་། །ཤེལ་གྱི་བུམ་གང་འཐུང་བ་དང་། །རིན་ཆེན་ནོར་བུ་འཐུ་བ་
དང་། །འཁོར་ལོ་ལག་ཏུ་ཐོགས་པ་དང་། །ཉི་ཟླ་ལག་གིས་བཟུང་བ་དང་། །རི་རབ་ཀླད་
ལ་བསྐོར་བའོ། །བདེན་པ་མཐོང་བའི་སྔ་ལྟས་ཀྱང་། །སྔོན་མ་མཐོང་བའི་ཡུལ་མཐོང་དང་། །
སྟོང་གསུམ་རྒྱ་ཆེར་མཐོང་བ་དང༌། །གླིང་གྲངས་གཞན་དུ་ཕྱིན་པ་དང་། །རི་དབང་རྩེ་ལ་
ཕྱིན་པ་དང་། །ནམ་མཁའ་རྒྱ་ཆེར་མཐོང་བ་དང་། །རྒྱ་མཚོའི་སྟེང་དུ་ཕྱིན་པ་དང་། །ལག་
ན་སྒྲོན་མེ་ཐོགས་པ་དང་། །ཉི་མའི་སྙིང་པོ་བལྟ་བའོ། །ལུང་ཆེན་ཐོབ་པའི་སྔ་ལྟས་ནི། །
རོལ་མོའི་སྒྲ་རྣམས་ཐོས་པ་དང༌། །འབྲུག་གི་སྒྲ་ནི་སྒྲོག་པ་དང་། །སེང་གེའི་ང་རོ་སྒྲོག་པ་
དང་། །ཆོས་ཀྱི་སྒྲ་ཡི་གཏམ་ཐོས་དང་། །གཟུགས་བརྙན་ཞལ་ནི་འཛུམ་པ་དང་། །སངས་
རྒྱས་གསུང་ཐོས་སྐུ་མི་མཐོང་། །ལྷ་མོའི་གླུ་དབྱངས་སྒྲོག་པ་དང༌། །གཞལ་ཡས་དག་ལས་
སྒྲ་བྱུང་དང་། །གྲོགས་པོ་གྲོགས་པོ་ཞེས་བརྗོད་ཅིང་། །ཆོས་ཀྱི་དུང་ནི་སྒྲོག་པའོ། །ཞེས་པ་
ལ་སོགས་རྨི་ལྟས་ངོ་མཚར་ཅན་དཔག་ཏུ་མེད་པ་རྨིས་ཤིང་། དེའི་དུས་སུ་སྐུ་ལ་ཤིག་དང་
སྲིན་བུ་མེད་པ་དང་། ཞག་མང་པོར་འཚོ་བ་མ་གསོལ་ཀྱང་ལྟོགས་པའི་འདུན་པ་མེད།
ལུས་རྟག་ཏུ་བདེ་བའི་ཉམས་དང་ལྡན་པ་བྱུང་།
209



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
དེ་ནས་ནམ་ཟླ་དཔྱིད་ཅིག་གི་དུས་མཚམས་ནས་བྱུང་སྟེ། ལྕགས་རིའི་ལྷོ་ཕྱོགས་སུ་
སྐྱོ་བསངས་ལ་བྱོན་ཙ་ན། སྤྲང་པོ་རྒད་པོ་གསུམ་ཤིག་བསྲེག །སྡུག་གཏམ་མང་པོ་བྱེད་
ཅིང་འདུག །རྗེ་བཙུན་ཐུགས་རྒྱུད་ཏིང་ངེ་འཛིན་དུ་སོང་། ཕྱག་གིས་ཡི་དྭགས་ལ་ཆུ་སྦྱིན་
བྱེད་ཅིང་ཡོད་པའི་ཚེ། སྤྲང་པོ་གཅིག་ན་རེ། འོ་སྐོལ་གསུམ་ལྟ་བུའི་བསོད་ནམས་ཆུང་བ་
ཡོད་པ། འཚོལ་མ་དགོས་པར་ཟན་ཆེན་པོ་རེ་དང་ལོ་མའི་ཚོད་མ་ཕོར་རེ་བཟའ་བཏུང་
བྱར་ཡོད་ན་ཅི་ལྟོ་ཟེར། གཅིག་ན་རེ། ཡིད་སྨོན་དེ་འདྲ་བ་ལ་བྱེད་དམ། མངའ་བདག་རྩེ་
ལྡེ་འདྲ་བ་རེ་ཡིན་ན་དགའ་མོད་ཟེར། གཞན་དེ་ན་རེ། རྩེ་ལྡེ་ལའང་འཆི་བ་འོང་དེ་བྱུང་ཙ་
ན་གང་གིས་ཀྱང་ཕན་པ་མེད། རྣལ་འབྱོར་གྱི་དབང་ཕྱུག་མི་ལ་རས་པ་ལྟ་བུ། ལུས་ལ་
གོས་མི་དགོས། ཟས་སུ་ཌཱ་ཀི་མས་ཡེ་ཤེས་ཀྱི་བདུད་རྩི་འདྲེན་པ། སེང་གེ་ལ་ཞོན་ཞིང་
ནམ་མཁའ་ལ་འགྲོ་བ། སྐྱེ་འཆིའི་འཇིགས་པ་མེད་པ་དེ་འདྲ་བ་ལྟ་བུ་རེ་ཡིན་ན་དགའ་མོད་
ཟེར། གཏམ་དེ་གསན་པ་ཙམ་གྱིས་བཙན་ཐབས་སུ་བ་སྤུ་ལྡང་ཞིང་། མཆི་མ་འབབ་པའི་
དད་པ་ཚད་མེད་པ་སྐྱེས་ཏེ། སྔར་གྱི་སེམས་དེ་མ་ཡིན་པ་གཅིག་རྒྱུད་ལ་ཤར། ཡུན་རིང་པོ་
གཅིག་འབྱོན་ཡང་མ་མཁྱེན་ཏེ། དེ་ནས་དལ་གྱིས་བྲང་ཁང་དུ་བྱོན་ཏེ། དགེ་སྦྱོར་གྱི་གཙོ་
བོ་ཡན་ལག་བདུན་པ་བྱ་བ་ཡིན་པས་མཛད་ཙ་ན་འཕྲོ་སྟོར་ཞིང་སོང་། དེ་ཅི་བྱུང་པ་ཡིན་
ནམ་དགོངས་ནས་གཟིམ་མལ་དུ་བཞུགས་ཏེ་བསྒོམས་པས། ཁང་པ་ལ་སོགས་ཡུལ་སྣང་
རྣམས་མེད་པར་སྟོང་ཕྱམ་གྱིས་སོང་། འཇིག་རྟེན་གྱི་ཁམས་ཐམས་ཅད་ཡིད་ཀྱི་ཡུལ་དུ་
གསལ། སེམས་ཅན་ཐམས་ཅད་ཀྱི་སེམས་ཤེས་པ་སྙམ་བྱེད། ཁམས་དང་དབང་པོའི་བྱེ་
བྲག་ཐམས་ཅད་ཀྱང་ཤེས་པ་སྙམ་བྱེད། དགོང་ཐུན་ཐོན་ནས་སྤྲང་པོ་དེ་རྣམས་གར་སྣང་
གཟིགས་པས། མགྲོན་ཁང་ན་འདུག་པ་ལ་དྲི་བ་མཛད་དེ། ཁྱེད་རྣམས་ད་ནངས་གླེང་བའི་
གྲུབ་ཐོབ་དེ་གང་ན་ཡོད་པ་ཡིན་ཞེས་གསུངས་པས། གཅིག་ན་རེ། དེ་མང་ཡུལ་གུང་ཐང་
210



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
བྱ་བ་ན་ཡོད་དེ། མི་ལ་རས་པ་བྱ་བ་ཡིན་ཟེར། དེའི་བླ་མ་གོང་མ་རྣམས་ཇི་སྐད་བྱ་བ་ཡིན་
དྲིས་པས། དེའི་བླ་མ་མར་པ་ལོ་ཙཱ་བྱ་བ་ཡིན་ཟེར། དེའི་བླ་མ་ནཱ་རོ་པཎ་ཆེན་བྱ་བ་ཡིན་
ཟེར། ཆོས་ཅི་གསུང་བྱས་པས། ཆོས་ནི་ནཱ་རོའི་ཆོས་དྲུག་ཟེར་ཏེ་དགྱེས་རྡོར་གྱི་གདམས་
ངག་ཡིན་པར་འདུག །ངེད་ཀྱིས་ནི་ཞལ་མ་མཐོང་། མཇལ་དུ་འགྲོ་མཁན་རྣམས་ཕལ་ཆེར་
གྱིས་མི་རྙེད། ལ་ལས་ཤེལ་གྱི་མཆོད་རྟེན་དུ་མཐོང་། ལ་ལས་ཤཱཀྱ་ཐུབ་པར་མཐོང་། སྤྲུལ་
པ་སྣ་ཚོགས་སྟོན་ཏེ། བྲིན་སྙེ་ནམ་གྱི་རི་ཁོ་ན་ལ་གཙོ་ཆེར་བཞུགས་ཡོད་པར་འདུག་ཟེར།
འོ་ན་ང་དེར་འགྲོ་ན་ཁྱེད་ཀྱིས་གྲོགས་བྱེད་དམ་བྱས་པས། ཁྱེད་གཞོན་ནུ་གཅིག་འདུག་པ།
ངས་ཁྱེད་ཀྱི་རྗེས་མི་སླེབས། ཁྱེད་རང་བྱོན་དང་ལ་སྟོད་རང་ནས་ཤེས་ཏེ་འོང་། ཁོང་
གྲགས་པ་ཆེ་བ་ཡིན་ཟེར། དེ་ནས་ཟན་ཆེན་པོ་དང་ལོ་ཚོད་ཀྱིས་སྤྲང་པོ་རྣམས་མགུ་བར་
བྱས། ནངས་པར་རྩད་བཅད་པར་གར་སོང་ཆ་མེད་དེ། དེ་བླ་མ་ལ་མཇལ་བར་བསྐུལ་
བའི་སྤྲུལ་པ། སྤྲང་པོ་རང་རྒྱུད་པ་མིན་པར་ཐག་ཆོད་དོ། ། །
སྔར་ཡང་བླ་མ་བྱང་ཆུབ་སེམས་དཔའ་ལ་སོགས་པ་རྗེ་བཙུན་མི་ལའི་རྣམ་ཐར་ཐོས་
ཤིང་། དད་པ་དཔག་ཏུ་མེད་པ་ཡོད་པ་ལས། ཁྱད་པར་དུ་སྤྲུལ་པའི་སྐྱེ་བོ་དེ་དག་གིས་
བསྐུལ་བ་དང་། མི་བཟོད་པའི་དད་པ་སྐྱེས་ཏེ། འགྲོ་བ་བློ་ཐག་བཅད་ནས། བླ་མ་དཀོན་
མཆོག་ལ་མཆོད་པ་ཕུལ། གསོལ་བ་བཏབ་ནས་ཉལ་བའི་རྨི་ལམ་ན། རག་དུང་རིང་པོ་
གཅིག་བུས་པས་སྐད་ཀྱིས་འཛམ་བུའི་གླིང་ཐམས་ཅད་ཁྱབ་པར་རྨིས་ཏེ། དེང་སང་རག་
དུང་འདི་ལས་སྒྲ་ཆེ་བ་མེད་ཟེར་བ་རྨིས། ནམ་མཁའ་རྟེན་མེད་པ་ལ་རྔ་བོ་ཆེ་ཡང་དག་ཅིག་
འདུག་སྟེ་བརྡུངས་པས་སྒྲ་ཆེན་པོ་ཚད་མེད་པ་བྱུང་། སྒྲ་དེ་ལ་རི་དྭགས་མང་པོ་ཉན་ཞིང་
འདུག །མི་མང་པོ་དཔག་ཏུ་མེད་པ་འདུག་པ་ལ། མོན་མོའི་ཆ་ལུགས་བྱས་པའི་བུད་མེད་
ཅིག་ན་རེ། མི་འདི་རྣམས་ལ་ནི་རྔ་འདི་བརྡུངས། རི་དྭགས་འདི་རྣམས་ལ་འདི་བྱིན་ཟེར་
211



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ནས་འོ་མ་ཐོད་ཕོར་གང་བྱིན། འདིས་རི་དྭགས་མང་པོ་རྣམས་མི་ཁྱེད་བྱས་པས། ཁྱེད་རང་
འཐུང་དང་རི་དྭགས་འདི་རྣམས་ལས་འགྲོ་བ་དྲུག་གི་སེམས་ཅན་ཐམས་ཅད་ཁྱེད་པར་འོང་།
ང་ནི་ཉི་མ་ནུབ་ཕྱོགས་སུ་འགྲོ་ཟེར་ནས་སོང་བ་རྨིས། ད་ལྟ་སྣོད་དང་མི་ལྡན་པ་རྣམས་
ལམ་རིམ་གྱིས་སྦྱངས་ཏེ་རྔའི་སྒྲ་ལ་ཉན་པའི་མི་རྣམས་ཡིན་པར་འདུག །བཀའ་གདམས་
ཀྱི་བླ་མ་རྣམས་ཀྱང་དྲིན་ཆེ། རི་དྭགས་འདི་རྣམས་རི་ཁྲོད་འགྲིམ་པའི་སྒོམ་ཆེན་རྣམས་
ཡིན་པར་འདུག །བླ་མ་ཆེན་པོ་མི་ལའི་གདམས་ངག་ཐབས་ལམ་དང་། ཕྱག་རྒྱ་ཆེན་པོ་ཁོ་
ནས་བསྐྱངས། སྔར་གྱི་རྨི་ལམ་གྱི་ལྟས་དེ་ཀ་ལྟར་བྱུང་གསུངས། དེར་ཞིང་བཟང་པོ་གཅིག་
ཡོད་པ་གསེར་དང་ཇ་ལ་བཙོངས་ནས། དགེ་བཤེས་ལྕགས་རི་བ་ལ་ཞུར་བྱོན་པས། ཁྱེད་
གསང་སྔགས་འཚོལ་བ་ཡིན་ཏེ་འོང་། དེ་ནི་ངེད་ལའང་ཡོད་གསུངས་ནས་ལན་གསུམ་དུ་
ཞུས་ཀྱང་འགྲོར་མ་གནང་། འོ་ན་བདག་དགེ་བཤེས་གཞན་གྱི་རྩར་འགྲོ་བར་ཞུས་པས།
འོ་ན་ཅི་བདེ་གྱིས་གསུངས། དགེ་བཤེས་ཡོན་བདག་ལ་ཞུས་པས། ཁྱེད་རང་རྣལ་འབྱོར་
པ་དེའི་སྤྱན་སྔར་སོང་། ལོ་གཅིག་ལས་མ་འགོར་བར་ཕེབས་པ་གྱིས། རྣལ་འབྱོར་པ་དེ་
གྲུབ་ཐོབ་ཅིག་ཡིན་ངེས་སུ་ཡོད་པར་འདུག །ཆོས་ཐམས་ཅད་དྲིས་ཀྱང་དྲིས། གདམས་
ངག་མ་ལུས་པ་ཞུས་ལ། ཆོས་ཀྱི་སྐྱོས་མ་ཁྱེར་ལ་ཤོག་གསུངས་ནས་ལམ་རྒྱགས་ཀྱི་གསེར་
ཡང་གནང་། སྤྱན་སྔ་བའི་ཞལ་ནས། ཁྱོད་རྣལ་འབྱོར་པ་ཁྱི་ཐུལ་ཅན་གྱི་རྩར་མ་འགྲོ།
ཅིས་ཀྱང་འགྲོ་ན་ངེད་ཀྱི་རྟགས་མ་དོར་བར་ཤོག །ལར་སེར་ཁ་ལ་ཕན་ན་ཁྱི་ཚིལ་བྱ་བ་
ཡིན། ཟངས་ངེད་ཀྱིས་བརྡུངས་ཟངས་སྐད་མིས་འདོན་པ་ཞིག་འོང་བ་འདུག་སྟེ་ཐབས་
མེད་གསུངས། དགེ་བཤེས་སྙུག་རུམ་པའི་ཞལ་ནས། ཁྱོད་ཀྱིས་ང་རྒས་ཁར་མ་བོར་བར་
ཤོག་ཅིག་ཅེས་གསུངས་ནས། བླ་མ་རྣམས་ཀྱིས་བཀའ་གནང་བ་ཐོབ་པས་ཤིན་ཏུ་དགྱེས་ཏེ།
གཟིམས་པའི་རྨི་ལམ་ན་མི་དཀར་པོ་འོད་ཀྱི་རང་བཞིན་ཅན་ཤིན་ཏུ་མཛེས་པ་ཞིག་གིས་
212



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
རབ་ཏུ་དགྱེས་པར་མཛད་དེ། ལྟ་བའི་མན་ངག་རྡོ་རྗེ་ཚིག་བཞི་ཞེས་བྱ་བ་གསུངས། ཕྱིས་
བླ་མའི་གསུང་དང་ཁྱད་མ་བྱུང་སྟེ། དེ་ཐུགས་རྗེ་ཆེན་པོའི་རྣམ་འཕྲུལ་ཡིན་པར་འདུག་
གསུངས། །
དེ་ནས་འགོང་སྟོན་དང་གྲོགས་མཆེད་གཉིས་འགྲོ་བར་ཆས་ནས། ལམ་རིང་ཐུང་གི་
རྨི་ལམ་བརྟགས་པས། རྗེ་བཙུན་ལ་རིང་པོ་ཡོད་པའི་ལྟས་བྱུང་། འགོང་སྟོན་ལ་ཐུང་བའི་
ལྟས་བྱུང་། ཚོང་འདུས་མགྱུར་མོར་སླེབས་ཙ་ན་འགོང་སྟོན་ན་བས་ལུས། རྗེ་བཙུན་གྱིས་
ཚོང་པ་དང་འགྲོགས་ནས་བྱོན་ཏེ་ཉི་མ་ཕྱེད་དང་གཉིས་ཀྱིས་མ་སླེབས་པའི་སར། མགོ་
ཡམས་བྱ་བ་སྙུང་གཞི་དྲག་པོ་ཞིག་གིས་དེའུ་འདས་པ་ལ། བླ་མ་བཞུགས་པའི་གངས་ལ་
སེམས་གཏད་མོས་གུས་བྱས་གསོལ་བ་བཏབ་པས་སྙུང་ལས་གྲོལ་ཏེ། བྱོན་པའི་ལམ་ཁར་
རྣལ་འབྱོར་པ་ཞིག་བསུ་བ་ལ་བྱུང་། ཁྲེས་པོ་བདག་ལ་སྩོལ་ཟེར་ཏེ། གུས་པར་བྱས་ནས་
འགྲོགས་ཤིང་བྱོན་པ་ལ། དེ་ན་རེ། ཁྱེད་དང་རེ་དགའ་ན། བླ་མ་རིན་པོ་ཆེས་ཉིད་ལ་ཆོས་
ཟབ་མོ་ཞིག་སྟོན་པར་ཡོད། དེ་ཁྱེད་ཀྱིས་ང་ལ་ཅིས་ཀྱང་གསུང་བར་ཞུ་ཟེར། བླ་མའི་
དགོངས་པ་ལ་གཙང་པ་འདི་ལའང་གཡས་ཆུང་གི་ཞད་ཅིག་གདའ། ཁོ་རང་སྔར་ནས་བླ་
མའི་དྲུང་དུ་བསྡད་བསྡད་པ་ལ། ང་དེ་རིང་འོངས་པ་ལ་ཆོས་ཞུ་དགོངས་ནས། ཁྱེད་རང་
གིས་ཆོས་ཚར་བ་ཞུས་པ་མན་ནམ། བླ་མའི་དྲུང་དུ་ཡུན་རིང་ཐུང་ཅི་ཙམ་བསྡད་གསུངས་
པས། མཇལ་ནས་ལོ་བཅུ་ཙམ་སོང་། ཆོས་མང་དུ་ཞུས། འོན་ཀྱང་དེ་མིན་པ་ཞིག་ཡོད་དེ།
སྔར་ཙ་ན་བླ་མའི་ཞལ་ནས། རས་ཆུང་པ་ཁོ་རང་འབྲས་བུ་ཕྱིན་ཅི་མ་ལོག་པ་ཐོབ་ཀྱང་།
འགྲོ་བ་ལ་ཕན་པ་ཅུང་ཆུང་། ད་གཟོད་དབུས་པ་སྟོན་པ་ཞིག་གིས་འགྲོ་བ་མང་པོ་ལ་ཕན་
པ་ཡིན་བྱ་བའི་ལུང་བསྟན་ཡོད་པ་ཡིན་ཟེར། དེ་ནས་ཀྲོ་བདེ་བཀྲ་ཤིས་སྒང་དུ་བྱོན་ཏེ།
བུད་མེད་ཅིག་ཐགས་འཐག་ཅིང་འདུག་པ་ལ། རྗེ་བཙུན་གྱིས་དྲི་བ་མཛད་དེ། རྣལ་འབྱོར་
213



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
གྱི་དབང་ཕྱུག་མི་ལ་རས་པ་ཞེས་བྱ་བ་གཞན་རྒྱུད་ཀྱི་བསམ་པ་མཁྱེན་ཅིང་སྤྲུལ་པ་སྣ་
ཚོགས་སྟོན་པ་ཞིག་བཞུགས་ཟེར་བ་གང་ན་བཞུགས་པ་ཡིན་ཞེས་གསུངས་པས། དེའི་
རྒྱུས་ཡོད་པའི་ཉ་མ་ཞིག་བསྟན་ནོ་ཟེར་ནས། བུད་མེད་རྒན་ཆེ་བ་རས་གོས་ཀྱི་སྟེང་ན་སྐྱེ་
རགས་རྒྱ་མ་ལྷོད་དེ་བ་བཅིངས་པ་ཞིག་དང་སྤྲད། དེ་ན་རེ་དོ་ནུབ་སླེབ་པ་མེད་ངའི་ཁང་
པའི་སྟེང་དུ་བཞུགས་ཟེར་ཏེ། བསྙེན་བཀུར་བྱས་ནས། ངས་ཁར་སང་བླ་མའི་སྤྱན་སྔར་
ཕྱིན་པ་ལ། དབུས་ནས་བཀའ་གདམས་ཀྱི་སྟོན་པ་ཞིག་ང་དང་ཕྲད་དུ་འོང་བས་དེའི་
མཇལ་སྣ་སུས་བྱས་པ་དེ་ལ་ངན་སོང་གི་འཇིགས་པ་མེད་ཅེས་གསུངས། ངའི་བུ་མོ་སྒོམ་མ་
ཞིག་དྲུང་ན་ཡོད་པས་དེ་ལ་མཇལ་སྣ་འཆོལ་བ་ཡིན་ཟེར། ཕྱི་ནངས་སྔ་མོ་ནས་བྱོན་ཏེ།
ཐུགས་དགོངས་ལ་ང་འོང་བ་མཁྱེན་ཅིང་ལུང་བསྟན་གསུང་ལུགས་ཀྱིས་ཁོ་བོ་ཡང་སྣོད་
ལྡན་ཞིག་ཡིན་པར་འདུག །གདམས་ངག་ལ་དཀའ་ཚེགས་མེད་སྙམ་དུ་ང་རྒྱལ་ཅུང་ཟད་
སྐྱེས་པ་དེ་བླ་མས་མཁྱེན་ཏེ། ཟླ་བ་ཕྱེད་ཀྱི་བར་མཇལ་ཁ་མ་བྱུང་། སེ་བན་རས་པས་ཕྲུ་བ་
ཞིག་དང་ཤིང་ཕོན་ཞིག་བྱིན། གད་འོག་ཅིག་ཏུ་བཞུགས་སུ་བཅུག །དབུས་པ་སྟོན་པ་ཁྱོད་
བྱོན་པ་བླ་མས་མཁྱེན་ཅིང་གདམས་ངག་ཀྱང་གནང་བར་འདུག་གི །ད་ངང་མ་ཐུང་བར་
གསོལ་བ་ཐོབ་ཅིག་ཟེར། །
དེ་ནས་ཟླ་བ་ཕྱེད་སོང་བ་དང་། བླ་མ་ཕ་བོང་ཆེན་པོ་ཞིག་གི་སྟེང་ན་བཞུགས་པ་དང་
མཇལ་ཏེ། དགུང་ལོ་སོ་གཅིག་པ་གླང་གི་ལོའི་དུས་ཡིན་ནོ། །གསེར་ཞོ་བཞི་དང་། ཇ་ཞོ་
གང་ཕྱག་རྟེན་དུ་ཕུལ་བས། སེ་བན་རས་པ་ན་རེ། དེ་ཀུན་མདུན་དུ་ཞོག །བླ་མ་ཆེན་པོའི་
དྲུང་དུ་ནོར་བུ་ཕུལ་བ་དང་། རི་དྭགས་ཀྱི་མདུན་དུ་ནོར་སྤུངས་པ་ལ་ཁྱད་མེད། གང་ཡང་
ཕྱག་ཏུ་མི་བཞེས་པ་ཡིན་ཟེར། རྗེ་བཙུན་ཆེན་པོའི་ཞལ་ནས། གསེར་དང་མི་རྒན་བློ་མི་
མཐུན། །ཇ་ལ་བསྐོལ་བའི་ཐབ་སྤྱད་ཀྱང་མེད། །ཁྱེད་རང་ཆོས་སྒྲུབ་པའི་རྒྱགས་གྱིས་
214



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
གསུངས། ཁོ་བོ་ཐག་རིང་པོ་ནས་མཆིས་པས་ཐུགས་རྗེ་འཛིན་པར་ཞུ་ཞུས་པས། ཁྱོད་དེ་
ཙམ་ཐག་རིང་རྒྱུ་མེད། ངའི་རྩར་ཁམས་དང་རྒྱ་གར་ནས་འོང་མཁན་ཀྱང་ཡོད། ཁྱོད་ཀྱི་
མིང་ཅི་ཡིན་གསུངས། བསོད་ནམས་རིན་ཆེན་བགྱི་བ་ལགས་ཞུས་པས། བསོད་ནམས་
བསོད་ནམས་བསོད་ནམས་ཚོགས་ཆེན་བསགས་ལས་བྱུང་། འགྲོ་བ་ཀུན་གྱི་རིན་པོ་ཆེ།
བྱ་བ་ལན་གསུམ་གསུངས། ཆང་ཀ་པཱ་ལ་གང་གསོལ་ཞིང་འདུག་པ། གནང་ནས་འདི་
འཐུང་གསུངས། རྟེན་དགེ་སློང་ཡིན་པ་དང་། འཁོར་མང་པོ་འདུག་པས་ཅུང་ཟད་ལེན་མ་
ནུས་པ་ལ། བླ་མའི་ཞལ་ནས། རྣམ་རྟོག་མ་མང་བར་འདི་འཐུང་གསུངས། ལྷག་མ་མ་
ལུས་པར་གསོལ་བས། བརྒྱུད་པ་ཟིན་ཅིང་གདམས་ངག་གི་སྣོད་དུ་འགྱུར་བར་མཁྱེན་ཏོ། །
དེ་ནས་རས་ཆུང་པ་དང་། སེ་བན་གཉིས་འདིར་ཤོག །འོ་སྐོལ་ཕ་སྤད་སྟོན་པ་ལ་ཀླུ་
ཞིག་བྱའོ་གསུངས་ནས་མགུར་གསུངས་པ། ཤར་སེང་གེ་དཀར་མོའི་འོ་མ་དེ། །རོ་བཅུད་
དང་ལྡན་པར་ཆ་མཆིས་ཀྱང་། །ལྷ་བརྒྱ་བྱིན་ཁོང་གིས་གསོལ་ནས་སོང་། །ལྷོ་རྒྱ་སྟག་ཁྲ་
བོའི་ཡང་རྩལ་དེ། །རྩལ་ཆེའོ་སྐད་པར་ཆ་མཆིས་ཀྱང་། །དཔལ་ཌོམྦི་པ་ཡིས་ཆིབས་ཏེ་
འོང་། །བྱང་ཏང་ཀར་ཉ་ཡི་མཁྲིས་པ་དེ། །རོ་ཁའོ་སྐད་པར་ཆ་མཆིས་ཀྱང་། །ཀླུ་གཙུག་ན་
ནོར་བུས་གསོལ་ཏེ་འོང་། །ནུབ་བདེ་ལྡན་ལྷ་ཡི་ཕོ་བྲང་དེ། །ངོ་མཚར་རོ་སྐད་པར་ཆ་
མཆིས་ཀྱང་། །འཕགས་པ་ཐོགས་མེད་ཁོང་གིས་གཟུགས་ཏེ་འོང་། །རྗེ་ནཱ་རོའི་ཐབས་
ལམ་ཟབ་མོ་དེ། །ལམ་བགྲོད་ཐག་ཉེ་བར་ཆ་མཆིས་ཀྱང་། །ཕ་མར་པ་ལོ་ཙཱས་གཤེགས་
ཏེ་འོང་། །རྗེ་མར་པའི་སྙན་བརྒྱུད་དྲི་མེད་དེ། །ཉམས་རྟོགས་པ་སྐྱེ་བར་ཆ་མཆིས་ཀྱང་། །ང་
རྣལ་འབྱོར་མི་ལས་བསྒོམས་ཏེ་འོང་། །ང་མི་ལའི་ཉམས་མྱོང་ཚིག་གསུམ་པོ། །དོན་གནད་
ཏུ་ཟབ་པར་ཆ་མཆིས་ཀྱང་། །བུ་སྟོན་པ་བྱུང་བས་འཆད་པ་ཡིན། །ལར་གསེར་དང་མི་རྒན་
ལོ་མི་མཐུན། །ཇ་ཞིམ་པོ་སྐོལ་བའི་ཐབ་སྤྱད་མེད། །ང་ཟས་ནོར་སྤངས་ནས་རིང་ཞིག་
215



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
འདས། །བུ་སྙིང་ནས་དམ་ཆོས་བྱ་སྙམ་ན། །ཚེ་འདི་ལ་མ་དགའ་ཕྱི་མ་སེམས། །ལམ་སྒྲུབ་
པའི་དཀའ་བ་དང་དུ་ལོང་། །ཁྱོད་བཀའ་བརྒྱུད་གདན་ས་འཛིན་འདོད་ན། །ཚིག་ཐ་སྙད་
ལ་མ་དགའ་དོན་ལ་ལྟོས། །ཁྱེད་དགེ་སློང་གི་ཐུགས་ལ་དེ་ལྟར་ཞོག །འོ་དེ་ལ་ཁྱེད་ཀྱི་སྣ་
ལེན་བྱེད་པ་ཡིན་ནོ་གསུངས།
དེ་ནས་ཕ་བོང་གི་འོག་དེར་ཟྭ་ཤིང་དང་རི་ཤོ་མ་བསྡུས་པའི་ཕྱེད་སྤྱིལ་ཞིག་བྱས།
ཡོན་བདག་དཀོན་མཆོག་འབར་དང་། འབར་སེང་གཉིས་ལ་གསེར་ཞོ་རེ་བཙོངས་ནས་
རྒྱགས་བྱས་ཏེ་ཆོས་ཞུས་པས། བླ་མའི་ཞལ་ནས། ཁྱོད་ལ་དབང་བསྐུར་གྱི་བཀའ་ཡོད་
དམ་གསུངས་པ་ལ། དགེ་བཤེས་མར་ཡུལ་བ་བློ་ལྡན་ཤེས་རབ་ལ་གསང་འདུས་ཀྱི་གཅིག །
དགྱེས་རྡོར་གྱི་གཉིས། བདག་མེད་མའི་གསུམ། ཇོ་བོ་རྗེའི་ལུགས་ཀྱི་ལཱུ་ཧི་པའི་གདམས་
ངག་དང་། ཕག་མོ་རིན་ཆེན་རྒྱན་དྲུག་སོགས། དབང་བསྐུར་དང་། བྱིན་རླབས་རིག་
གཏད་ཀྱི་ཆོ་ག་མང་དུ་ཐོབ་ལགས། བདག་ལ་ཞག་བཅུ་གསུམ་ཙམ་དུ་མི་འཆོར་བའི་ཏིང་
ངེ་འཛིན་བཟང་པོ་ཡང་ཡོད་ལགས་ཞུས་པས། ཧ་ཧ་གསུངས་ནས་གད་མོ་ཆེན་པོ་མཛད་དེ།
ལེགས་རབ་ཏུ་འདུག་སྟེ། དེ་ཀུན་ཀྱང་ཁམས་གོང་མའི་འབྲས་བུ་ཐོབ་རུང་ཙམ། ལར་བྱེ་
མ་བཙིར་བས་མར་ཁུ་མི་ཡོང་། ཡུངས་ཀར་བཙིར་བས་མར་ཁུ་ཡོང་བ་ཡིན། ངའི་གཏུམ་
མོ་ཨ་ཐུང་གི་སྲོག་རྩོལ་བསྒོམ་དང་། སང་ད་གཟོད་སེམས་ཀྱི་ངོ་བོ་མཐོང་ནས་འོང་གིས་
ལར་བོད་ཀྱི་སྙིང་དུ་འདྲེ་ཞུགས་ཏེ། ཨ་ཏི་ཤར་གསང་སྔགས་འཆད་ཏུ་མ་བཅུག་པས་མི་
མང་པོ་ཕུང་ཞེས་གསུངས་པ་ལ། བཀའ་གདམས་པ་ལ་ཡང་གསང་སྔགས་ཀྱི་གདམས་
ངག་མང་པོ་བདོག་ལགས་ཞུས་པས། དེ་རྣམས་གསང་སྔགས་ཙམ་ཡིན་ཏེ་མན་ངག་མི་
འདུག །ཐབས་རྐྱང་པ་རེས་རྫོགས་རིམ་སྣོད་བཅུད་བསྡུས་པ་རེ་བཤད་འདུག་སྟེ། དེ་
རྣམས་རྟོག་སྤྱོད་ཀྱི་ཏིང་ངེ་འཛིན་བྱ་བ་ཡིན། ལམ་རིམ་གྱི་བདག་མེད་སྒོམ་པ་དོན་སྤྱི་རྐྱང་
216



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
པ་ཡིན། སྨྲ་བ་མ་མང་བར་ཁོ་བོའི་ཐབས་ལམ་བསྒོམ་གསུངས།
དེའི་ཚེ་རྨི་ལམ་གྱི་མཚན་ལྟས་ཞུས་པ། མདང་གསུམ་གཉིད་ཀྱི་རྨི་ལམ་ན། །ཡ་ཀི་
སྤྱི་བོའི་གཙུག་རུམ་དུ། །གཡུ་འབྲུག་སྔོན་མོ་འཁྱིལ་བ་རྨིས། །གཡུ་ཡི་ན་བུན་འཐིབས་པ་
རྨིས། །དུང་གི་འཁུ་འཕངས་བབ་པ་རྨིས། །གཡས་སུ་ཁྱུང་ཞིག་ལྡིང་བ་རྨིས། །གཡོན་དུ་
རྒོད་ཅིག་ལྡིང་བ་རྨིས། །དཔྲལ་བར་ཉི་ཟླ་ཤར་བ་རྨིས། །གལ་ཏ་ཕྲག་ལ་བཀལ་བ་རྨིས། །
གླང་འཁར་ལག་ཏུ་བཟུང་བ་རྨིས། །རྒྱབ་ཏུ་དགྲ་ལྔ་བསད་པ་རྨིས། །མདུན་དུ་ཆུ་མིག་
བརྡོལ་བ་རྨིས། །འོག་ཏུ་སེང་གེ་ཞོན་པ་རྨིས། །འདི་དོན་གང་ལགས་གསུང་དུ་གསོལ། །
ཞེས་ཞུས་པས་ལན་བཀའ་སྩལ་པ།
ཨེ་མ་ཧོ་སྐལ་ལྡན་ལས་འཕྲོ་ཅན། །རྨི་ལམ་མི་ངན་རྨི་ལམ་བཟང་། །སྐྱེས་བུ་ལས་
དང་སྐལ་བར་ལྡན། །ཡ་ཀི་སྤྱི་བོའི་གཙུག་རུམ་ན། །གཡུ་འབྲུག་སྔོན་པོ་འཁྱིལ་བ་དེ། །བླ་
མ་རྗེ་བཙུན་བསྟེན་པ་ཡིན། །གཡུ་ཡི་ན་བུན་འཐིབས་པ་དེ། །སངས་རྒྱས་ཞིང་དུ་སླེབས་
པ་ཡིན། །དུང་གི་ཁུ་འཕངས་བབ་པ་དེ། །ཉོན་མོངས་ཐ་བ་སྤངས་པ་ཡིན། །གཡས་སུ་
ཁྱུང་ཞིག་ལྡིང་བ་དེ། །དཔའ་བོ་དཔའ་མོ་འཁོར་བ་ཡིན། །གཡོན་ན་རྒོད་ཅིག་ལྡིང་བ་དེ། །
རིག་འཛིན་ཕོ་མོ་འཁོར་བ་ཡིན། །དཔྲལ་བར་ཉི་ཟླ་ཤར་བ་དེ། །འཕགས་པའི་སྤྱན་གྱིས་
གཟིགས་པ་ཡིན། །གལ་ཏ་ཕྲག་ལ་བཀལ་བ་དེ། །ཐབས་ཤེས་ཟུང་དུ་འབྲེལ་བ་ཡིན། །
གླང་འཁར་ལག་ན་བཟུང་བ་དེ། །བག་ཆགས་མཐའ་དག་སྤོང་བ་ཡིན། །རྒྱབ་ཏུ་དགྲ་ལྔ་
བསད་པ་དེ། །དུག་ལྔ་དུག་གསུམ་བསད་པ་ཡིན། །མདུན་དུ་ཆུ་མིག་བརྡོལ་བ་དེ། །རྣལ་
འབྱོར་བསོད་ནམས་སྐྱེས་པ་ཡིན། །འོག་ཏུ་སེང་གེ་ཞོན་པ་དེ། །བདུད་བཞི་ཟིལ་གྱིས་
གནོན་པ་ཡིན། །ཞེས་གསུངས། །
དེ་ནས་བླ་མ་རྗེ་བཙུན་གྱི་ཞལ་ནས། ངེད་རང་དཔོན་སློབ་བལ་ཡུལ་དུ་འགྲོ་
217



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
གསུངས། དེའི་ཚེ་བླ་མ་རས་ཆུང་པ་དང༌། ཁྱི་ར་རས་པ་དང་། སྒོམ་སྟག་དང་། ཇོ་རྡོར་དང་།
སེ་བན་དང་། ཀོང་སྒྱུར་དང་། མེ་སྒོམ་རྣམས་ཕྱག་ཕྱིར་འདུག་པ་ལ། ལ་ལ་དག་བལ་ཡུལ་
དུ་བྱོན་ན་ཚད་པ་འོང་ཟེར་ཞིང་སྡུག་བསྔལ་བྱེད་ཅིང་འདུག་པའི་ཚེ། བླ་མའི་ཐུགས་
དགོངས་ལ། ང་རང་ཀུན་ཚད་པས་ཤི་ན་ཡང་ཤི་འགྲོ་དགོས་དགོངས་པ་བྱུང་། བྲིན་པ་བྱིན་
གྱིས་བླ་མ་འབྱོན་པ་ཚོར། གསེར། འབྲས། མར། ཆང་མང་པོ་ཡང་དག་པ་ཕུལ་ནས།
བཞུགས་ཞུས་བྱས་ཀྱང་མ་གནང་བར་བྱོན་ཏེ། བྲག་རྩ་གཅིག་ན་བཞུགས་ཙ་ན། བུད་མེད་
གོས་ནག་པོ་གྱོན་པ་གོས་ཐུང་ཞིང་རམས་ནག་པ། མིག་རྩ་དམར་བ་ཞིག་གིས་བླ་མ་ཆེན་
པོའི་ཞལ་ལ་འབུར་ཚུགས་སུ་བལྟས་ནས། ཁྱོད་འགྲོ་བ་རང་གར་འགྲོ། གཏོང་མཁན་རང་
སུ་ཡིན་ཟེར། དེ་ནུབ་ནས་ཐུགས་འགྱུར་ཏེ་མ་བྱོན། བུད་མེད་དེ་ཊཱ་ཀི་ཡིན་པར་འདུག་
གསུངས། །
དེ་ནས་སྨན་ལུང་ཆུ་བར་དུ་བཞུགས་པའི་ཚེ། བླ་མའི་ཞལ་ནས་སྔར་གྱི་དབང་
བསྐུར་རྣམས་ཀྱིས་གོ་མི་ཆོད་པའང་མིན་ཏེ། འོན་ཀྱང་རྟེན་འབྲེལ་ཡིན་པས། ཁོ་བོ་རང་གི་
ལུགས་ཀྱི་དབང་བསྐུར་ཞིག་བྱེད་དགོས་གསུངས་ནས། སིན་དྷུ་རའི་མཎྜལ་ལ་བརྟེན་ནས་
དབང་བསྐུར་མཛད། དོ་ནུབ་བླ་མ་རིན་པོ་ཆེའི་སྤྱན་སྔར་ཉལ་ལ་གསུང་གླེང་ཁོ་ཐག་ཆོད་
པ་ཞིག་བྱེད་དགོས་དགོངས་ནས། བླ་མ་རྗེ་བཙུན་རིན་པོ་ཆེ་ལགས། ཚོགས་གསོག་པའི་
སྟོབས་གང་ཆེ་བ་ལགས། བདག་གིས་དགེ་བའི་བཤེས་གཉེན་རྒྱ་ལ་ཞུས་པས། དུས་
གསུམ་གྱི་སངས་རྒྱས་ཐམས་ཅད་མཆོད་པ་བས་བླ་མའི་བ་སྤུ་གཅིག་མཆོད་པ་བསོད་
ནམས་ཆེ་ཞེས་གསུངས་པ་དེ་ལགས་སམ་ཞུས་པས། དེ་དེ་ཀ་ལྟར་ཡིན། གསང་བ་འདུས་
པ་དང་རྡོ་རྗེ་གདན་བཞི་ལ་སོགས་པ་ནས། དུས་གསུམ་སངས་རྒྱས་ཀུན་མཆོད་པས། །
སློབ་དཔོན་བ་སྤུའི་ཁུང་བུ་མཆོག །ཅེས་གསུངས། དུས་གསུམ་གྱི་སངས་རྒྱས་ཐམས་ཅད་
218



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
ལ་རིན་པོ་ཆེའི་ཕུང་པོ་རི་རབ་ཙམ་སྤུངས་ཏེ་བསྐལ་པ་དཔག་ཏུ་མེད་པར་ཕུལ་བ་བས་བླ་
མའི་བ་སྤུ་གཅིག་མཆོད་པ་བསོད་ནམས་ཆེ་བ་ཡིན་གསུངས། འོ་ན་དེ་བས་ཟབ་པའི་
ཚོགས་གསོག་པའི་ཐབས་ཆེ་བ་འདོག་གམ་ཞུས་པས། གཅིག་ཡོད་གསུངས། དེ་བདག་
ལ་ཐུགས་ལ་འདོགས་པར་ཞུ་ཞུས་པས། བླ་མས་བསྟན་པའི་གདམས་པ་དེ་ཆུད་མ་ཟོས་
པར་བསྒོམ་ན་དེ་རང་ཟབ་པར་གདའ་གསུངས། །
རྗེ་བཙུན་རིན་པོ་ཆེ་ལགས། བདག་གིས་དགེ་བཤེས་སྙུག་རུམ་པ་ལ། ཚེ་གཅིག་
ལུས་གཅིག་གིས་སངས་རྒྱས་པ་སྲིད་ལགས་སམ་ཞུས་པས། ཚེ་འདི་ལ་ལྟོས་པ་ཅུང་ཟད་
ཙམ་ཡང་མེད་ན་འགྲུབ་གསུངས། དགེ་བཤེས་ཡར་ཀླུངས་པ་ལ་ཞུས་པས་ངེས་པ་ཅན་
མིན་གསུངས། དགོངས་པ་ཅན་ཡིན། གང་ལ་དགོངས་ན། སྨན་རི་ལུ་གྲུབ་པ། ཚེ་ཉི་ཟླ་
དང་མཉམ་པ། སྐྱེ་བ་བདུན་པ་ཡིན་པ། ཡི་དམ་ལྷའི་ཞལ་མཐོང་བ། མཁའ་སྤྱོད་དུ་འགྲོ་
ནུས་པ་སྟེ། དེ་རྣམས་ཚང་བ་ཞིག་དགོས་གསུངས་པ་འདི་གང་ལགས་ཞུས་པས། དེ་སྔ་མ་
བདེན་དགོངས་པ་ཅན་མིན། ངེས་པ་ཅན་ཡིན། ཚེ་འདི་ལ་ལྟོས་པ་མེད་པ་ཞིག་གིས། བླ་
མ་མཚན་ཉིད་དང་ལྡན་པ་ཞིག་ལ་དབང་རྫོགས་པར་ཞུས་ནས། བསྐྱེད་རྫོགས་བར་མ་
ཆད་དུ་བསྒོམ་ན། རབ་ཚེ་འདི། འབྲིང་ཕྱི་མའམ་བར་དོ། ཐ་མ་ཡང་སྐྱེ་བ་བདུན་ནམ་བཅུ་
དྲུག་ཚུན་ལ་འགྲུབ། དེ་ལ་མ་གྲུབ་ན་དམ་ཚིག་གི་སེལ་ཞུགས་པ་ཡིན་ཏེ། རེ་ཞིག་ངན་
འགྲོར་འགྲོ་དོགས་ཡོད། ལར་ལྷ་རྗེ་སྟོན་པ་ཁྱོད། ལྟ་བ་ཁ་ཚོ་ལ་བསྐུར་བའི་མི་དང་བློ་མ་
བསྟུན། དེའི་ངག་ལ་མ་ཉན། སྒོམ་པ་ཉམས་སུ་ལེན་པའི་མི་དང་བློ་བསྟུན། དེའི་ངག་ལ་
ཉོན། རྗེས་སུ་འབྲང་དགོས་པ་ཡིན། གྲོས་ཕུགས་ཐམས་ཅད་ཚེ་འདི་བློས་བཏང་བའི་སྐྱེས་
བུ་དམ་པ་རྣམས་ལ་བྱ་དགོས། ཚེ་འདིས་མིག་ཁྲིད་པའི་གང་ཟག་རྣམས་ཀྱིས་ཆོས་བརྒྱད་
སློབ་ཏུ་འོང་བ་ཡིན། སྤྱིར་སྟོང་ཉིད་ལ་ཤོར་ས་བཞི་ཞེས་བྱ་བ་ཡོད་དེ། སྟོང་ཉིད་རྒྱས་
219



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
འདེབས་སུ་ཤོར་ཞེས་བྱ་བ་འདི་ལྟར་གཟུང་བ་དང་འཛིན་པ་བློའི་ཡུལ་དུ་གྱུར་ཚད་སྟོང་
པར་སྒོམ་པ་ཡིན་མོད་ཟེར་བ་ཡོད། སྟོང་ཉིད་ཤེས་བྱའི་གཤིས་ཤོར་བྱ་བ། འདི་ལྟར་འཁོར་
འདས་གཉིས་ཀྱི་ཆོས་ཐམས་ཅད་སྟོང་པ་ཉིད་ཡིན་མོད་བྱ་བ་ཡོད། སྟོང་ཉིད་གཉེན་པོར་
ཤོར་བ་བྱ་བ་ཉོན་མོངས་རྣམ་རྟོག་གང་སྐྱེས་ལ་བལྟས་པས་དེ་ཀ་སྟོང་པ་ཡིན་མོད་ཟེར་བ་
ཡོད། སྟོང་ཉིད་ཆད་པར་ཤོར་བྱ་བ། ངོ་བོ་ལ་སྒོམ་དུ་མེད་པ་ཐམས་ཅད་སྟོང་པ་ཡིན་མོད་
ཟེར་བ་ཡོད། དེ་ཐམས་ཅད་ལམ་ཡང་དག་པ་མ་ཡིན། འོན་ཀྱང་ལས་དང་པོ་པ་བློའི་
བདེན་ཞེན་བཟློག་པ་ལ་ཕན་རུང་ཙམ་ཡིན་མོད། ལར་སེམས་ཀྱི་གཞི་རྩ་མ་ཆོད་ན་བདེ་
གསལ་མི་རྟོག་པའི་ཉམས་ཇི་ལྟར་བཟང་ཞིང་ཡུན་རིང་ཡང་ཁམས་གསུམ་ལས་མི་འདའ་སྟེ།
རྩ་བ་མ་ཆོད་པའི་ཉམས་བྱ་བ་ཡིན། འོ་ན་ལམ་ཡང་དག་པ་གང་ཡིན་ཞེ་ན། མཚན་ཉིད་
དང་ལྡན་པའི་བླ་མས་སྣོད་དང་ལྡན་པའི་སློབ་མ་ཁྲིད་དེ། དེ་ཡང་གཉུག་མའི་ཤེས་པ་
སེམས་ཅན་ཐམས་ཅད་ལ་གནས། སངས་རྒྱས་ལ་ཆོས་སྐུའི་སྣང་བར་གསལ། རྣལ་འབྱོར་
པ་ལ་ཐབས་དུ་མས་མཚོན་ཏེ་ངོ་སྤྲད་ནས་བསྒོམས་པས་ལྟ་བ་ཤུགས་ལ་རྟོགས། ཉོན་
མོངས་པ་ངང་གིས་འགག །རྣམ་རྟོག་རང་སར་གྲོལ། ཡེ་ཤེས་མངོན་དུ་གྱུར། གནས་
ལུགས་ཉམས་སུ་མྱོང་བ་དེ། ངག་ཏུ་སྦྱར་མ་བཏུབ། བརྗོད་ཀྱང་མཚོན་མ་ནུས། གཞོན་ནུ་
མའི་བདེ་བའམ། སྐྱུགས་པའི་རྨི་ལམ་བཞིན། གཞི་དེ་ཀུན་ལ་ཡོད་ཀྱང་ངོ་མ་ཤེས། དེས་
ན་རྒྱུད་ལྡན་གྱི་བླ་མ་བསྟེན་པ་གལ་ཆེ་བ་གདའ། གཉུག་མའི་ཤེས་པའམ། ཐ་མལ་གྱི་ཤེས་
པ་དེ། ཕུགས་གར་ཡང་མ་གཏད། དཔེ་གང་གིས་ཀྱང་མི་མཚོན། བརྗོད་པ་གང་གིས་ཀྱང་
མི་རྟོགས། ཐ་སྙད་གང་གིས་ཀྱང་མི་རིག །དེས་ན་བཅས་བཅོས་མི་བྱ་རང་ག་སོ་མའི་ངང་
ལ་ལྷོད་དེ་ཞོག་མཛོད་ཅེས་གསུངས་ནས་མགུར་བཞེངས་པ། །
ལྟ་བ་ཡིན་པར་ངེས་ཀྱིས་རང་གི་སེམས་ལ་ལྟོས། །ལྟ་བ་རང་གི་སེམས་ལས་གཞན་
22)



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
དུ་བཙལ་བ་ན། །གྱད་ཀྱི་ནོར་འཚོལ་འདྲའོ་ཨང་ངེ་སྟོན་པ་བ། །སྒོམ་པ་ཡིན་པར་ངེས་
ཀྱིས་བྱིང་རྒོད་སྐྱོན་མ་བསལ། །སྒོམ་པ་བྱིང་རྒོད་འཐོར་རྨུགས་ལ་སོགས་སྐྱོན་མ་བསལ་ན། །
ཉིན་པར་མར་མེ་འདེགས་པ་འདྲའོ་ཨང་ངེ་སྟོན་པ་བ། །སྤྱོད་པ་ཡིན་པར་ངེས་ཀྱི་བླང་དོར་
ལ་རེས་མ་བྱེད། །སྤྱོད་པ་བླང་དོར་རེ་དོགས་ལ་སོགས་རེས་བྱེད་ན། །སྦྲང་མ་རྒྱར་ཆུད་
འདྲའོ་ཨང་ངེ་སྟོན་པ་བ། །དམ་ཚིག་ཡིན་པར་ངེས་ཀྱི་ལྟ་བ་གདེང་ལ་ཞོག །བསྲུང་མེད་
དམ་ཚིག་གཞན་ནས་རྟོག་པས་བཙལ་བ་ན། །ཆུ་མགོ་གྱེན་བཟློག་འདྲའོ་ཨང་ངེ་སྟོན་པ་བ། །
འབྲས་བུ་ཡིན་པར་ངེས་ཀྱི་སེམས་ལ་ངེས་ཤེས་བསྐྱེད། །ཐོབ་མེད་འབྲས་བུ་ཐོབ་འདོད་
གཞན་ནས་བཙལ་བ་ན། །སྦལ་པ་གནམ་མཆོང་འདྲའོ་ཨང་ངེ་སྟོན་པ་བ། །བླ་མ་ཡིན་
པར་ངེས་ཀྱི་རང་གི་སེམས་ལ་དྲིས། །སེམས་ལས་གཞན་པའི་བླ་མ་ལ་ལོགས་སུ་བཙལ་བ་
ན༑ ༑དེ་ཡིས་རང་སེམས་སྤངས་པ་འདྲའོ་ཨང་ངེ་སྟོན་པ་བ། །དེས་ན་ཕྱི་ནང་མཐོ་དམན་
བདེ་སྡུག་ལ་སོགས་པ། །འཁོར་དང་མྱང་འདས་སྣང་བ་ཐམས་ཅད་རང་སེམས་སུ། །
འདུས་ནས་གདའོ་ཨང་ངེ་ལྷ་རྗེ་སྟོན་པ་བ། །ཞེས་གསུངས། དེར་ཇེ་འཇིགས་ཇེ་འཇིགས་
ལ་སོང་སྟེ། སྐུའི་གཟི་བརྗིད་མ་བཟོད་པར། བཞུགས་གདན་ཁྱེར་ནས་མ་ཚད་དུ་བྱོན་ཏེ།
ཕྱག་མང་པོ་བཙལ་ནས་གཟིམས་སོ། །
དེ་ནས་ཞག་འགའ་འདས་པ་ན་ནུབ་ཅིག་ཐུགས་དགོངས་བཏང་བས། བླ་མ་རིན་པོ་
ཆེ་འདི་ལྟ་བུ་དང་མཇལ། ཕྱག་ཕྱིར་ཡུན་རིང་བསྡད་དེ་གདམས་ངག་ཐམས་ཅད་ཀྱི་རྩད་
ཆོད་པ་ཞིག་བྱས་ནས། ངེས་པར་སྒྲུབ་པ་མཐར་ཐོན་པ་ཞིག་བྱེད་དགོས་པ་ལ། ཁོ་བོའི་
རྒྱགས་ཕྱེ་འདི་ཅུང་ཟད་ཉུངས་འདུག་སྟེ། གལ་ཏེ་ཡུལ་འདིར་མི་གཅེས་པ་འདྲ་ན་ན། དེ་
བཅོས་པའི་ཡོན་གྱིས་འཚོ་བ་བྱས་ལ་བསྡད་དགོས་སྙམ་པ་ཞིག་བྱུང་། དེའི་ནངས་པར་སེ་
བན་བྱུང་སྟེ། བླ་མ་རྗེ་བཙུན་གྱིས་ཤོག་གསུང་ཟེར། སྤྱན་སྔར་ཕྱིན་ནས་ཕྱག་འཚལ་ཞིང་
221



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཡོད་པའི་ཚེ། བླ་མ་ཆེན་པོ་ཞལ་འཛུམ་འཛུམ་མཛད་ནས། དབུས་པ་སྟོན་པ་ཁྱོད་ཆོས་
གཤའ་མ་ཞིག་བྱེད་བསམ་ན། ཡོན་ཏན་འཚོང་བ་དང་། དགེ་སྦྱོར་བྱེད་པ་རྒྱབ་བསྣོལ་
ཡིན། སྟོན་བྲིན་སྙེ་ནམ་གཉིས་ལ་བསོད་སྙོམས་གྱིས། ནུབ་མོ་གྲོང་གསེབ་ཏུ་མ་སྡོད་པར་
སྤྲོ་བདེ་ཕུག་ཏུ་དགེ་སྦྱོར་ལ་སྙོགས་གསུངས་ཏེ། ཇི་ལྟར་གསུང་པ་བཞིན་མཛད། དེ་ནས་
ཁྱོད་དགེ་སྦྱོར་ལ་བརྩོན་པར་འདུག་པས་རས་ཐུབ་ཏུ་རུང་བ་ཡིན་ཏེ་གསུངས་ནས། གཏུམ་
མོ་ཤིང་གཤགས་ལ་མེ་སྦར་བ་ལྟ་བུའི་གདམས་ངག་གནང་། རས་གོས་རྐྱང་གཅིག་གསོལ་
ནས་བསྒོམས་པས་དྲོད་རང་འབར་ལ་སོང་། ཞག་བདུན་བསྒོམས་པའི་ཚེ་རྒྱལ་བ་རིགས་
ལྔའི་ཞལ་མཐོང་། བླ་མ་ལ་ཞུས་པས། མིག་བཙིར་བས་ཟླ་བ་གཉིས་མཐོང་བ་དང་ཁྱད་
མེད། འབྱུང་བའི་རླུང་དབུ་མར་ཟིན་པ་བྱ་བ་ཡིན་ཏེ། སྐྱོན་དང་ཡོན་ཏན་གང་ཡང་མིན་
གསུངས། ཡོན་ཏན་མིན་གསུངས་ཀྱང་ཤུགས་ཀྱིས་སྤྲོ་བ་བསྐྱེད་ནས་བསྒོམས་པས། ཟླ་བ་
གསུམ་ལོན་པའི་ཐོ་རངས་ཁ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་
འཁོར་ལོ་བསྐོར་བ་ལྟར་འཁོར་ཞིང་འདུག་པ་མཐོང་། ཡུན་རིང་དུ་བརྒྱལ་ཏེ་དྲན་པ་རྙེད་པ་
དང༌། བླ་མའི་དྲུང་དུ་ཕྱིན་ནས་ཞུས་པས། རོ་རྐྱང་གི་རླུང་དྷཱ་ཏཱིར་ཚུད་པ་བྱ་བ་ཡིན། སྐྱོན་
ཡོན་གང་ཡང་མིན་སྒོམས་གསུངས།
ཡང་ཉིན་གཅིག་ནམ་མཁའི་དབྱིངས་ཐམས་ཅད་ཐུགས་རྗེ་ཆེན་པོས་ཐམ་འགགས་
ནམ་འགགས་སུ་གང་འདུག །དེ་རེ་རེའི་དབུའི་སྟེང་ན་ཟླ་བའི་དཀྱིལ་འཁོར་ཉ་གང་བ་རེ་
རེ་འདུག་པ་མཐོང་། བླ་མ་ལ་ཞུས་པས། སྤྱི་གཙུག་བདེ་ཆེན་དུ་ཁམས་དྭངས་མའི་ཐིག་ལེ་
འཕེལ་བ་བྱ་བ་ཡིན། སྐྱོན་ཡོན་གང་ཡང་མིན་གསུངས། ཡང་དགོང་མོ་ནས་སྲོད་ཀྱི་བར་
དམྱལ་ཁམས་ཐམས་ཅད་དང་། ཁྱད་པར་དུ་དམྱལ་བ་ཐིག་ནག་གི་བཀོད་པ་ཤིན་ཏུ་
གསལ་བར་མཐོང་། དེས་རྐྱེན་བྱས་ནས་སྙིང་གར་འཚངས་ཏེ་སྙིང་རླུང་དྲག་པོ་བྱུང་། བླ་མ་
222



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
ལ་ཞུས་པས། སྒོམ་ཐག་ཐུང་བས་རྩ་བཅིངས་པ་ཡིན་ཅུང་ཟད་རིང་དུ་ཐོང་། གྱེན་རྒྱུའི་རླུང་
རྩུབ་ཕྱོགས་ཟིན་པ་བྱ་བ་ཡིན་ཏེ། སྐྱོན་ཡོན་གང་ཡང་མིན་སྒོམས་གསུངས། ཡང་རེ་ཞིག་
འདོད་ལྷ་རིགས་དྲུག་ཤིན་ཏུ་གསལ་པོར་མཐོང་། གོང་མ་གོང་མས། འོག་མ་འོག་མ་ལ་
བདུད་རྩིའི་ཆར་ཕབ་སྟེ། ཐམས་ཅད་ངོམས་ཤིང་ཚིམ་འདུག་པ་ལ། བདག་གི་མ་དེ་སྐོམ་
པས་ཉམ་ཐག་པ་ཞིག་མཐོང་ནས་ཞུས་པས། ལྷ་རྣམས་བདུད་རྩིའི་ཆར་བབ་ནས་ཚིམ་པ་དེ།
མགྲིན་པ་ལོངས་སྤྱོད་ཀྱི་འཁོར་ལོར་ཐིག་ལེ་བྱང་ཆུབ་ཀྱི་སེམས་འཕེལ་བ་ཡིན། མ་སྒོམ་
པ་དེ་དྷཱ་ཏཱིའི་མར་སྣ་ཁ་མ་ཕྱེད་པ་ཡིན་ཏེ། འཁྲུལ་འཁོར་འདི་རྣམས་གྱིས་ཤིག་གསུངས་
ནས། འཁྲུལ་འཁོར་བཙན་ཐབས་ཀྱི་བདེ་སྦྱོར་གནང་ནས་བསྒོམས་པས། ལུས་འཕར་བ་
དང་། འདར་བ་དང་། སྤུག་པ་དང་། རྒོད་འདོད་པ་དང་། ཀུས་འདེབས་འདོད་པ་རང་
དབང་མེད་པ་རྒྱུན་དུ་བྱུང་སྟེ། འདྲེ་གདོན་ཡིན་ནམ་སྙམ་ནས་ཞུས་པའི་ཚེ། སྙིང་ག་ཆོས་ཀྱི་
འཁོར་ལོ་ཐིག་ལེས་གང་བ་ཡིན། སྐྱོན་ཡོན་གང་ཡང་མིན་འཁྲུལ་འཁོར་འབད་ལ་སྒོམས་
གསུངས། །
དེ་ནས་ལུས་དགའ་བདེའི་རོས་གང་ནས་ཁ་ཟས་ཆེར་མི་དགོས་པ་བྱུང་གསུངས།
ཡང་ལན་གཅིག་ནམ་མཁའ་ལ་ཉི་ཟླ་ཆེན་པོ་གཉིས་ཤར་བ་ལ། རྟ་རྔ་ཕྲ་མོ་ལྟ་བུའི་གཟའ་
ཞིག་གིས་བཟུང་བར་མཐོང་། བླ་མ་ལ་ཞུས་པས། ཟླ་ཉི་རོ་རྐྱང་གི་ཐིག་ལེ་དྷ་ཏཱིར་རོ་
མཉམ་པ་བྱ་བ་ཡིན་ཏེ། སྐྱོན་ཡོན་གང་ཡང་མིན། ལར་ཕོ་རྒོད་རབ་ཏུ་འདུག །ད་ནི་ད་ནི་
བྱ་བ་ལན་གསུམ་གསུངས། དེ་ནས་དྲག་ཏུ་བསྒོམས་པས། ཟླ་བ་གཅིག་ན་དགྱེས་རྡོར་
དམར་པོའི་དཀྱིལ་འཁོར་ཞིག་མཐོང་། བླ་མ་ལ་ཞུས་པས། སྙིང་ག་ཆོས་ཀྱི་འཁོར་ལོར་མ་
ལས་ཐོབ་པའི་རཀྟ་བརྟན་པ་བྱ་བ་ཡིན། སྐྱོན་ཡོན་གང་ཡང་མ་ཡིན། ཤུགས་ཕྱུང་ལ་
བསྒོམ་མཛོད་གསུངས། ཡང་ཉིན་གཅིག་བདེ་མཆོག་ལཱུ་ཧི་པ་ཀེང་རུས་ཀྱི་དཀྱིལ་འཁོར་
223



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཞིག་མཐོང་སྟེ་ཞུས་པས། ལྟེ་བ་སྤྲུལ་པའི་འཁོར་ལོར་བྱང་སེམས་དཀར་པོས་གང་བ་བྱ་བ་
ཡིན། སྐྱོན་ཡོན་གང་ཡང་མིན་སྒོམས་གསུངས།
དེ་ནས་ཞག་བཅུ་བཞི་ན། རང་ལུས་ནམ་མཁའི་ཁམས་ཁྱབ་པ་ཙམ་ལ་འགྲོ་བ་
རིགས་དྲུག་ཐམས་ཅད་ཚང་བར་མཐོང་། ཕལ་ཆེར་འོ་མ་འབའ་ཞིག་འཐུང་། ལ་ལ་སྐར་
མ་བཞོས་པའི་འོ་མ་ཡིན་ཟེར་བ་འཐུང་། འུར་དིང་ལྟ་བུའི་སྒྲ་སྦོམ་ཞིང་སྙན་པ་རྒྱུན་ཆད་པ་
མེད་པ་ཞིག་གིས་གང་ནས་འོང་མ་ངེས་པར་རྟག་ཏུ་འོང་ཞིང་འདུག་པ་ལ། མཚན་ཐལ་
གྱིས་འབྱམས། ནམ་ལངས་ནས་སྒོམ་ཐག་དཀྲོལ་བ་དང་ཐམས་ཅད་ཡལ། བླ་མ་ལ་ཞུས་
པས། ལུས་ཀྱི་རྩ་བསམ་གྱིས་མི་ཁྱབ་པའི་ནང་དུ་ལས་ཀྱི་རླུང་གིས་ཐིག་ལེ་ཁྲིད་པ་བྱ་བ་
ཡིན་ཏེ། རླུང་དེ་ཡེ་ཤེས་ཀྱི་རླུང་དུ་བསྒྱུར་འཚལ་བར་གདའ་གསུངས་ནས་མཆོག་གི་གཏུམ་
མོ་གནང་། ཡང་ཉིན་གཅིག་གུང་ཐང་གི་ལུང་པ་ཐམས་ཅད་དུད་པས་གང་། ཅི་ཞིག་ན་མུན་
ནག་ཏུ་སོང་། ལམ་ཡང་མ་རྙེད་དེ། ལོང་བ་འགྲོ་བ་ལྟ་བུར་བྱས་ནས། བླ་མའི་དྲུང་དུ་ཕྱིན་
པས། ཅི་ཡང་མི་ཉེས་དེ་ཀར་བསྡོད་ལ་སྒོམས། ཞེས་སྟེང་གི་གེགས་སེལ་བའི་གདམས་
ངག་གནང་བས་ནམ་ལངས་པ་ལྟ་བུར་གྱུར། ཡང་ནུབ་ཅིག །ལུས་འདི་ཤ་ཅུང་ཟད་ཀྱང་
མེད་པའི་ཀེང་རུས་རྩའི་དྲ་བས་སྦྲེལ་བར་མཐོང་ནས། བླ་མ་ལ་ཞུས་པས། རླུང་རྩུབ་པ་
ཡིན་ཅུང་ཟད་འཇམ་དུ་གྱིས་གསུངས། དེའི་ཚེ་སྲོད་ལ་ཡི་དམ་ལྷ་བསྙེན་བྱས། གུང་ལ་བླ་
མ་ལ་གསོལ་བ་བཏབ། ཐོ་རང་སྲོག་རྩོལ་རླུང་བསྒོམས། སྐྱ་རེངས་ཐ་མ་ཤར་བའི་ཚེ་
གཉིད་ཐུན་ཕྲད་ཅིག་གི་རྨི་ལམ་ན། སྔར་འདྲིས་ཀྱི་བག་ཆགས་མེད་པའི་མཚན་ལྟས་ཉི་ཤུ་
རྩ་བཞི་བྱུང་བ་ལས། མནལ་སད་པ་དང་། ཁོ་བོའི་རྨི་ལམ་འདི་རྣམས་དགེ་བའམ་མི་དགེ་
སྙམ་དུ་རྟོག་པ་ཨེན་ཙམ་སྐྱེས་ཏེ། ཡང་ཁོ་བོའི་བླ་མ་རྗེ་བཙུན་སངས་རྒྱས་དངོས་འདི་ལྟ་བུ་
བཞུགས་པ་ལ་ཞུས་པས་ཆོག་སྙམ་ནས། དེ་ཀ་ལྟར་བྱོན་ཏེ། བླ་མ་རྗེ་བཙུན་བྲག་རྩ་ཞིག་
224



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
ན་གཟིམས་གདའ་བ་ལ། ཕྱག་འཚལ་མཎྜལ་ཕུལ། རྗེ་བཙུན་ལགས་ཁོ་བོ་ལ་དོ་གལ་ཅུང་
ཟད་ཅིག་མཆིས་པས་བཞེངས་པར་འཚལ་ཞུས་པས། ཁྱོད་ལ་རྣམ་རྟོག་ཞིག་སྐྱེས་འདུག་པ།
ད་ལྟ་ཁོ་བོའི་ཉམས་ལ་བྱུང་གི །མ་བདེ་བའི་དོ་གལ་ཡོད་ན་སྨྱོས་ཤིག་གསུངས་པ་ལ། རྨི་
ལམ་ཞུ་གསོལ་མགུར་དུ་བླངས་ཏེ་སྙན་དུ་ཕུལ་བ། །
རྗེ་བརྟུལ་ཞུགས་སྤྱོད་པའི་རྣལ་འབྱོར་པ། །ངོ་མཚར་རས་ཀྱི་ན་བཟའ་ཅན། །ཡིད་
བཞིན་ནོར་བུ་གཙུག་གི་རྒྱན། །ཀུན་གྱིས་ཐོད་བཞིན་བཀུར་བའི་གནས། །མཚན་མི་ལ་
ཞེས་བྱར་ཡོངས་སུ་གྲགས། །རྗེ་ཁྱེད་ཀྱི་སྙན་པས་ཕྱོགས་རྣམས་ཁྱབ། །དེ་ཐོས་ཁོ་བོ་སྤྲོ་བ་
སྐྱེས། །ཤར་སྐར་མ་སྨིན་དྲུག་འོག་ནས་བསྙགས། །ལུས་ཚ་གྲང་ཡིད་ལ་མ་བགྱིས་ཏེ། །
རྟག་ཏུ་ངུ་ཡི་རྣམ་ཐར་བཞིན། །རྗེ་རས་པ་དེ་དང་ནམ་མཇལ་སྙམ། །ལམ་རིང་དཀའ་བ་སྣ་
ཚོགས་སྤྱད། །གདུགས་ཕྱེད་དང་གཉིས་ཀྱིས་ཕྱིན་པའི་སར། །ལུས་སྲོག་ཡལ་བར་དེའུ་
དོར་བྱས། །འོན་ཀྱང་མོས་གུས་དྲག་པོའི་མཐུས། །ཤར་ཕྱོགས་སྤོས་ལྡན་གྲོང་ཁྱེར་དུ། །
ཆོས་འཕགས་མངོན་སུམ་གྱུར་པ་བཞིན། །བཀྲ་ཤིས་སྒང་གི་དགོན་པ་འདིར། །ཕ་རྗེ་
བཙུན་རས་པ་ཁྱེད་དང་མཇལ། །མི་ཁོ་བོའི་བསམ་པ་མཐར་ཕྱིན་སྙམ། །ཤིན་ཏུ་སྤྲོ་དགའ་
བ་སྤུ་གཡོས། །ནོར་སྒྱུ་མའི་འབུལ་རྒྱུ་མ་མཆིས་ཀྱང་། །གཞི་འཁོར་བའི་ཆོས་ལ་ཞེན་པ་
ལོག །ལམ་སྐྱེ་འཆི་གཉིས་ལ་འཇིགས་ཤིང་སྐྲག །འཇིག་རྟེན་བྱ་བ་བློ་ཡིས་བཏང་། །སྒྲུབ་
བློ་ཞིག་གཏིང་ནས་སྐྱེས་པ་དེ། །ཕ་ཁྱེད་ཀྱི་ཐུགས་རྗེའི་ལྕགས་ཀྱུས་བཟུང་། །དེ་མི་བརྗེད་
ཁོ་བོའི་སེམས་ལ་འཇོག །འབངས་ཞུ་དོན་མཆིས་སོ་གུ་རུ་རྗེ། །མདང་སྲོད་ལ་ཡི་དམ་
བསྙེན་པ་བགྱིས། །ནམ་གུང་རྗེ་ལ་གསོལ་བ་བཏབ། །ཐོ་རངས་སྲོག་རྩོལ་རླུང་ལ་འབད། །
དགུང་ད་ནངས་སྐྱ་རེངས་ཐ་མ་ལ། །གཉིད་ཐུམ་ཕྲད་ཙམ་ཞིག་ཐལ་བ་ལ། །སྔར་འདྲིས་
བག་ཆགས་མ་མཆིས་པའི། །ཡ་མཚན་རྨི་ལམ་འདི་རྣམས་བྱུང་། །དབྱར་ཞྭ་དར་གྱི་ཆ་ག་
225



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
ཅན། །མཚལ་དམར་འོབས་ཀྱི་བད་ཀྱིས་བརྒྱན། །དེ་ལ་རྒོད་ཀྱི་སྤུ་རུ་བཙུགས། །མི་ཁོ་
བོའི་མགོ་ལ་གྱོན་པ་རྨིས། །སུམ་ལྷམ་སྔོ་ཡི་འགྱིང་བག་ཅན། །ར་གན་འབུར་མགོ་ཅོ་ལེ་
བཏབ། །སྒྲོག་དངུལ་གྱི་ཨ་ལོང་ཏ་ལེ་མཛེས། །ལྷམ་དེ་འདྲ་ཟུང་གཅིག་གྱོན་པ་རྨིས། །གུ་
ལིང་དར་དཀར་རལ་ག་ལ། །གོང་སྐོར་གསེར་ཐག་མདོ་ལོང་རིས། །མཚལ་གྱི་ཐིག་ཕྲན་
འཛུམ་རིས་ཅན། །གོས་དེ་འདྲ་ལུས་ལ་གྱོན་པ་རྨིས། །མེན་སོ་རས་ཡུག་སྐེ་རགས་ལ། །མེ་
ཏོག་ཚོན་ཚོགས་བཀྲ་བས་བརྒྱན། །མུ་ཏིག་དར་གྱི་ཆུན་འཕྱང་སྤྲས། །དེ་འཁོར་གསུམ་
རྐེད་ལ་བཅིངས་པ་རྨིས། །ཆུ་ལོན་རེ་དཀར་ཕྱིང་པ་ལ། །བཟོ་གྲས་སུ་མ་བྱས་ཉ་རྔ་མ། །
གོང་མཚན་དངུལ་གྱི་ཕོ་ལོང་བཏབ། །དེ་ཡ་མཚན་སྟེང་ནས་གྱོན་པ་རྨིས། །ཨ་མ་ཙནྡན་
དབྱུག་པ་ལ། །ཆང་ཟུང་གསེར་གྱི་དྲ་བ་ཅན། །ལག་པ་གཡས་སུ་བཟུང་བ་རྨིས། །མཚན་
དང་ལྡན་པའི་ཀ་པཱ་ལ། །གསེར་མདོག་བདུད་རྩིའི་བཅུད་ཀྱིས་བཀང་། །ཁོ་བོའི་ཁ་ཕོར་བྱ་
སྙམ་པས། །ལག་པ་གཡོན་དུ་ཁྱེར་བ་རྨིས། །སུམ་ཁལ་ཁྲ་བོ་དོར་གཅིག་གི །ནང་དུ་
འབྲས་དཀར་སཱ་ལུ་བླུགས། །ཁོ་བོ་ཆོས་རྒྱགས་བྱ་སྙམ་པས། །ཕྲག་པ་གཡས་ལ་བཀལ་
བ་རྨིས། །རི་དྭགས་ཀྲིཥྛའི་པགས་པ་ནི། །མགོ་དང་སྡེར་བཞི་མ་ཉམས་པ། །འདི་ཡིས་ཁོ་
བོའི་སྟན་བྱ་སྙམ། །ཕྲག་པ་གཡོན་ལ་བཀལ་བ་རྨིས། །དེ་རྗེས་གཡས་སུ་ཕར་བལྟས་པས། །
གསེར་གྱི་སྤང་པོ་ངོས་བཟང་ལ། །བེའུ་ལུག་རྣམ་ལྔ་གཟས་ལ་བཀྲམ། །ཁོ་བོས་ཕྱུགས་རྫི་
བྱ་སྙམ་རྨིས། །ཕྱི་རྗེས་གཡོན་དུ་ཚུར་བལྟས་པས། །གཡུ་ཡི་ནེའུ་ཐང་སི་མ་ལ། །མེ་ཏོག་
སྣམ་བུའི་ཚོན་ཚོགས་བཀྲམ། །བུད་མེད་མང་པོས་ཕྱག་འཚལ་རྨིས། །དབུས་མེ་ཏོག་སེར་
པོའི་གླིང་མཛེས་པར། །ཤིན་ཏུ་འདབ་རྒྱས་གསེར་མདོག་ཅན། །པདྨ་སྤུངས་པའི་གདན་
སྟེང་དུ། །སེམས་དཔའི་སྐྱིལ་ཀྲུང་བཅས་པ་རྨིས། །མདུན་དུ་ཆུ་མིག་བརྡོལ་བ་རྨིས། །རྒྱབ་
ཏུ་འོད་ཟེར་འཁྱིལ་བ་རྨིས། །ལུས་ལ་མེ་དཔུང་འབར་བ་རྨིས། །སྙིང་ལ་ཉི་ཟླ་ཤར་བ་རྨིས། །
226



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
ཡ་མཚན་རྨི་ལམ་འདི་རྣམས་བྱུང་། །ལྟས་དགེའམ་མི་དགེ་འཆད་མ་ཤེས། །རྗེ་དུས་གསུམ་
མཁྱེན་པའི་རྣལ་འབྱོར་པ། །འདི་དོན་གང་ལགས་གསུང་དུ་གསོལ། །ཞེས་སྙན་དུ་གསོལ་
བས། །
བླ་མའི་ཞལ་ནས། བུ་ལྷ་རྗེ་སྟོན་པ་ཐུགས་མི་བདེ་མི་འཚལ། ལྷོད་མེད་གློད་ལ་ཞོག་
མཛོད། རྣམ་རྟོག་གི་དྲ་བར་བདག་འཛིན་གྱི་ནང་ཚངས་མ་གཞུག །ཐེ་ཚོམ་གྱི་མདུད་པ་
རང་གྲོལ་དུ་ཐོང་། གཉིས་འཛིན་གྱི་ཐག་པ་ཕྲ་སར་ཆོད། བག་ཆགས་ཀྱི་རྡུལ་སྟན་སྲབ་
སར་གཏོར། སེམས་འཕྲོ་འདུ་མ་མང་། མ་བཅོས་སོ་མའི་ངང་ལ་ཞོག་མཛོད། ང་སྒྱུ་ལུས་
སྦྱངས་པའི་རྣལ་འབྱོར་པ་ཡིན་ཏེ། རྨི་ལམ་འཆད་པ་ཡང་ཤེས། རྨི་ལམ་བསྒྱུར་བ་ཡང་ཤེས།
རྨི་ལམ་དེ་ཁོ་ན་ཉིད་ཀྱིས་རྒྱས་ཐེབས་པའི་གདེང་ཡང་ཡོད་དེ། ལར་རྨི་ལམ་གྱི་ཆོས་ཉིད་
ཁོང་དུ་ཆུད་པའི་རྣལ་འབྱོར་པ་ཡིན་པས། བུ་ཁྱོད་ཀྱིས་རྨིས་པའི་རྨི་ལམ་གྱི་མཚན་ལྟས་དེ་
རྣམས་དུས་ད་ལན་ཕ་རྒན་ངས་ཞིབ་ཚགས་སུ་བཀྲོལ་ཏེ་གོ་ངེས་སུ་བཤད་ཅིང་བརྡ་དོན་ངོ་
སྤྲད་ཀྱི། ཐུགས་མ་ཡེངས་པར་གཏོད་ལ། སྙན་གསོན་ཅིག་ཅེས། རྨི་ལམ་ཞུ་གསོལ་གྱི་དྲི་
ལན་གསུང་དབྱངས་མགུར་དུ་བཞེངས་པ། །
གླུ་དྲི་ལན་འཇལ་ལོ་ལྷ་རྗེ་བ། །སྙན་ལྷན་ནེ་གཏོད་ལ་ཐུགས་དགོངས་འཚལ། །བུ་
ཟངས་དཀར་ལུགས་ཀྱི་བདེ་མཆོག་གསན། །དབུ་རུ་སྟོད་དུ་བཀའ་གདམས་བསྐྱངས། །
གནས་པ་བཟང་པོའི་ཆུ་རྒྱུན་མངའ། །དེ་ཀུན་ངོ་མཚར་ཆེ་སྙམ་པས། །རྨི་ལམ་བག་ཆགས་
ཉིང་འཁྲུལ་ལ། །ལྟས་ཆེད་དུ་བཟུང་ནས་ཡིད་གཏོད་པ། །བུ་གསན་རྒྱ་ཆུང་ངམ་རྫུ་བ་
ལགས། །མདོ་རྒྱུད་བསྟན་བཅོས་མ་གཟིགས་སམ། །ངེས་དོན་ཕ་རོལ་ཕྱིན་པ་ནས། །རྨི་
ལམ་ཡང་དག་མ་ཡིན་ཏེ། །གསོག་གསོབ་དེ་བཞིན་ཡ་མ་བླ། །སྙིང་པོ་མེད་ཅེས་ཐུབ་པས་
གསུངས། །དེ་བཞིན་སྒྱུ་མའི་དཔེ་བརྒྱད་ལ། །གོང་དང་མཚུངས་ཏེ་རྒྱས་པར་གསུངས། །
༢27



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
དེ་དོན་ཐུགས་སུ་མ་བྱོན་ནམ། །འོན་ཀྱང་ད་ལན་མཚན་ལྟས་དེ། །མ་འོངས་ལུང་བསྟན་ངོ་
མཚར་ཆེ། །ང་རྨི་ལམ་སྦྱངས་པའི་རྣལ་འབྱོར་པ། །སྒྱུ་མ་ངོ་སྤྲོད་འཆད་པ་ཤེས། །མགོ་ལ་
ཞྭ་དཀར་གྱོན་པ་དེ། །ཐེག་པ་ཡས་མར་འབུབས་པའི་བརྡ། །རྒྱ་མོའི་དར་ཆག་བཏབ་པ་དེ། །
ཆོས་ཉིད་ཟབ་ཅིང་ཕྲ་བར་བསྟན། །སྤུ་སྡུག་འོད་ཀྱི་ཁ་དོག་ལྟར། །གྲུབ་མཐའ་མ་འདྲེས་སོ་
སོར་གསལ། །རྒོད་ཀྱི་བྱ་ཕོད་ལྡེམ་པ་དེ། །ལྟ་བའི་ཡང་རྩེ་ཕྱག་རྒྱ་ཆེ། །སྐྱེ་མེད་ངོ་བོ་
མཐོང་བའི་བརྡ། །སུམ་ལྷམ་ཟུང་གཅིག་གྱོན་པ་དེ། །སྤྱོད་པ་མས་ཡར་འཛེག་པའི་བརྡ། །
སྔོ་ཞིང་འབུར་གྱིས་བརྒྱན་པ་དེ། །འབྲས་བུ་སྐུ་གསུམ་ཐོབ་པའི་བརྡ། །ཚོགས་གཉིས་
བསགས་པའི་བརྡ་རུ་བསྟན། །སྒྲོག་དངུལ་གྱི་ཨ་ལོང་གསལ་བ་དེ། །སྤྱོད་པའི་གོལ་ས་
ཡིན་པའི་ཕྱིར། །རྟོག་མེད་རང་དགར་མི་སྤྱོད་ཅིང་། །རྒྱལ་སྲས་གཞོན་ནུའི་སྤྱོད་པ་ལྟར། །
བག་ཡོད་མཛེས་པར་བྱེད་པའི་བརྡ། །དར་དཀར་རལ་ག་གྱོན་པ་དེ། །རང་རྒྱུད་སྐྱོན་གྱིས་
མ་གོས་བརྡ། །གོང་སྐོར་གསེར་ཐག་བཙོ་མ་དེ། །མི་འགྱུར་བསམ་པ་བཟང་བའི་བརྡ། །
མཚལ་གྱི་ཐིག་ཕྲན་འཛུམ་སྐོར་ཅན། །བརྩེ་བས་འགྲོ་དོན་བྱེད་པའི་བརྡ། །མེན་སོ་རས་
ཡུག་སྐེ་རགས་ཀྱིས། །འཁོར་གསུམ་རྐེད་ལ་བཅིངས་པ་དེ། །རྒྱུད་སྡོམ་པ་གསུམ་དང་
ལྡན་པའི་བརྡ། །མེ་ཏོག་དཀར་པོའི་རྒྱན་མཛེས་ཤིང་། །མུ་ཏིག་ཆུན་འཕྱང་སྨྲས་པ་ཡང་། །
བསླབ་པ་གསུམ་གྱིས་རབ་བརྒྱན་ཅིང་། །གདུལ་བྱ་དང་བ་འདྲེན་པའི་བརྡ། །སྟེང་ནས་
ཕྱིང་དཀར་གྱོན་པ་དེ། །ཆོས་སྐུ་དྲི་མེད་རྟོགས་པའི་བརྡ། །བཟོ་དང་དྲས་སུ་མ་བྱས་པ། །དེ་
ལ་བཅས་བཅོས་མེད་པའི་བརྡ། །དངུལ་གྱི་ཕོ་ལོང་བཏབ་པ་དེ། །དེ་དོན་འགྱུར་བ་མེད་
པའི་བརྡ། །ཨ་མ་ཙནྡན་དབྱུག་པ་དེ། །རང་འདོད་བླ་མ་རྙེད་པའི་བརྡ། །རིན་ཆེན་སྣ་
ཚོགས་ཕྲ་བཀོད་པ། །དེ་ནི་རྗེ་ཡི་ཡོན་ཏན་ཡིན། །ཆང་ཟུང་གསེར་གྱི་དྲ་བ་དེ། །སྙན་
བརྒྱུད་གནད་ཀྱི་གདམས་ངག་གིས། །སྐལ་ལྡན་རྗེས་སུ་འཛིན་པའི་བརྡ། །ལག་པ་གཡས་
བ
228



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན། །
སུ་ཐོགས་པ་དེ། །བདེ་ནས་བདེ་བའི་ལམ་བགྲོད་དེ། །སངས་རྒྱས་ཞིང་དུ་གཤེགས་པའི་
བརྡ། །མཚན་ལྡན་ཐོད་པ་ཀ་པཱ་ལ། །ངོ་བོ་སྟོང་པ་མཚོན་པའི་བརྡ། །བདུད་རྩི་བཅུད་ཀྱིས་
བཀང་བ་དེ། །ཉམས་མྱོང་བདེ་བ་མཚོན་པའི་བརྡ། །གསེར་མདོག་འོད་དང་ལྡན་པ་དེ། །
རྣམ་པ་གསལ་བ་མཚོན་པའི་བརྡ། །ཁོ་བོའི་ཁ་ཕོར་བྱ་སྙམ་པ། །དེ་གསུམ་གཅིག་ཏུ་
མཚོན་པའི་བརྡ། །ལག་པ་གཡོན་དུ་ཁྱེར་བ་དེ། །ཉམས་མྱོང་འབྲལ་བ་མེད་པའི་བརྡ། །
སུམ་གལ་ཁྲ་བོ་མཛེས་པ་དེ། །ཅིར་སྣང་ལམ་དུ་སློངས་པའི་བརྡ། །དོར་སྡེབས་ཕྲག་ལ་
བཀལ་བ་དེ། །ཟུང་འཇུག་ཐབས་དང་ཤེས་རབ་ཀྱིས། །ཐེག་ཆེན་ལམ་དུ་བགྲོད་པའི་བརྡ། །
ནང་གི་འབྲས་དཀར་སཱ་ལུ་དེ། །ཁོ་བོའི་ཆོས་རྒྱགས་བྱ་སྙམ་པ། །སྐུ་ཚེ་བར་ཆད་མི་འབྱུང་
ཞིང་། །བསམ་གཏན་ཟས་ཀྱིས་འཚོ་བའི་བརྡ། །ཕྲག་གཡོན་ཁྲི་སྙན་པགས་པ་དེ། །དྲན་པ་
ཡེངས་མེད་མཚོན་པའི་བརྡ། །མགོ་དང་སྡེར་བཞི་མ་ཉམས་པ། །བྱང་ཆུབ་སེམས་ཀྱི་རྒྱུན་
གོམས་ཤིང་། །ཚད་མེད་བཞི་ལ་སྦྱངས་པའི་ཕྱིར། །འགྲོ་དྲུག་སྡུག་བསྔལ་བསལ་བའི་བརྡ། །
ཁོ་བོའི་སྟན་བྱ་སྙམ་པ་ཡང་། །སྟོང་ཉིད་སྙིང་རྗེའི་དབྱེར་མེད་པའི། །རྟོགས་པ་རྒྱུད་ལ་སྐྱེ་
བའི་བརྡ། །དེ་རྗེས་གཡས་སུ་ཕར་བལྟས་པས། །གསེར་གྱི་སྤང་པོ་ངོས་བཟང་དེ། །ཕྱི་ནང་
ཡོན་ཏན་རྒྱས་པའི་བརྡ། །བེའུ་ལུག་གཟན་ལ་བཀྲམ་པ་དེ། །ཆོས་དང་ཟང་ཟིང་སྐྱབས་
གནས་ཀྱིས། །འགྲོ་བའི་རེ་འདོད་སྐོང་བའི་བརྡ། །ཁོ་བོས་ཕྱུགས་རྫི་བྱ་སྙམ་པ། །སྡུག་
བསྔལ་མགོན་མེད་གྱུར་པ་རྣམས། །མི་འགྱུར་ཐུགས་རྗེ་སྐྱོང་བའི་བརྡ། །ཕྱི་རྗེས་གཡོན་དུ་
ཚུར་བལྟས་པས། །གཡུ་ཡི་ནེའུ་ཐང་གསིང་མ་དེ། །ཟག་མེད་ཏིང་འཛིན་རྒྱུན་གོམས་པས། །
དགའ་བདེའི་ཡེ་ཤེས་མཐོང་བའི་བརྡ། །མེ་ཏོག་སྣམ་བུས་བརྒྱན་པ་ནི། །དྲོད་རྟགས་
ཕྱོགས་མེད་རིམ་གྱིས་འཆར། །ཉམས་མྱོང་སྣ་ཚོགས་སྐྱེ་བའི་བརྡ། །བུད་མེད་མང་པོས་
ཕྱག་འཚལ་དེ། །རྩ་དང་ཐིག་ལེ་ལ་གནས་པའི། །ཌཱ་ཀི་དབང་དུ་འདུས་པའི་བརྡ། །དབུས་
229



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
མེ་ཏོག་སེར་པོའི་གླིང་ཁམས་དེ། །ཏིང་འཛིན་རྟོགས་པ་དང་ལྡན་ཞིང་། །ཚུལ་ཁྲིམས་
གཙང་མས་བརྒྱན་པའི་བརྡ། །མཁའ་ལ་སྤྲིན་བཞིན་དགེ་འདུན་རྣམས། །ཁྱེད་ཀྱི་འཁོར་དུ་
འདུ་བའི་བརྡ། །ཤིན་ཏུ་འདབ་རྒྱས་གསེར་མདོག་ཅན། །པདྨ་སྤུངས་པའི་གདན་དེ་ཡང་། །
ཤེས་པ་སྲིད་ལ་མི་གནས་ཕྱིར། །པདྨ་འདམ་གྱིས་མ་གོས་ལྟར། །འཁོར་བའི་སྐྱོན་གྱིས་མ་
གོས་བརྡ། །སེམས་དཔའི་སྐྱིལ་ཀྲུང་བཅས་པ་ཡང་། །སྙིང་རྗེ་ཞི་ལ་མི་གནས་ཕྱིར། །བྱང་
ཆུབ་སེམས་དཔའ་གཞོན་ནུ་ལྟར། །འགྲོ་དྲུག་སེམས་ཅན་མར་གྱུར་ལ། །སྤྲུལ་སྐུ་འགྲོ་དོན་
བྱེད་པའི་བརྡ། །མདུན་དུ་ཆུ་མིག་རྡོལ་བ་དེ། །ཆོས་ཀྱི་ཆབ་སྲིད་དར་བའི་རྟགས། །རྒྱབ་ན་
འོད་ཅིག་འཁྱིལ་བ་དེ། །བོད་ཁམས་དཀར་པོར་གཏོང་བའི་བརྡ། །ལུས་ལ་མེ་ཆེན་འབར་
བ་དེ། །བདེ་དྲོད་གཏུམ་མོ་ཡེ་ཤེས་མེས། །རྣམ་རྟོག་ཆབ་རོམ་ཞུ་བའི་བརྡ། །སྙིང་ལ་ཉི་ཟླ་
ཤར་བ་དེ། །འགྲོ་འོང་མེད་པའི་འོད་གསལ་གྱི། །ངང་ལ་རྟག་ཏུ་གནས་པའི་བརྡ། །བུ་རྨི་
ལམ་མི་ངན་རྨི་ལམ་བཟང་། །དུས་ཕྱི་མར་འབྱུང་བ་ལུང་བསྟན་པ། །ལྟས་དགེ་བར་འཆད་
པ་ཆོས་ཀྱི་བརྡ། །ལར་རྨི་ལམ་མངོན་སུམ་གང་ལ་ཡང་། །མཚན་མར་བཟུང་ན་བར་ཆད་
ཡིན། །སྒྱུ་མར་ཤེས་ན་ལམ་དུ་འགྱུར། །རྨི་ལམ་རྨི་ཤེས་འཆད་མཤེས། །བཟང་རྨིས་ངན་
ལྟས་སྡིག་པར་བཤད། །ང་རྨི་ལམ་སྦྱངས་པ་མངོན་གྱུར་པས། །རྨི་ལམ་བཟང་ལྟས་དགེ་
བར་བཤད། །ལར་སྐྱོན་དང་ཡོན་ཏན་གང་ལ་ཡང་། །མཆོག་ཏུ་མ་འཛིན་རིགས་ཀྱི་བུ། །
ཁྱེད་དགེ་སློང་གི་ཐུགས་ལ་དེ་ལྟར་ཞོག ། །
བུ་ལྷ་རྗེ། དུས་ད་རེས་ཁྱོད་ལ་བྱུང་བའི་མཚན་ལྟས་དེ་རྣམས། མ་འོངས་པ་ལུང་
བསྟན་པ་ཆོས་རྒྱུད་ལ་སྐྱེ་བའི་བརྡ་ཡིན་ཏེ། ཕ་རྒན་ང་ཡིས་འཆད་ཤེས་པས་ཞིབ་ཚགས་སུ་
བཀྲོལ་ཏེ་བརྡ་དོན་ངོ་སྤྲད་པ་དེ་རྣམས་མ་བརྗེད་པར་གྱིས་ལ། དུས་ཕྱིས་བདེན་རྫུན་
གཏན་ལ་ཕོབ་ཅིག །བདེན་པར་གྱུར་ཙ་ན། བླ་མ་ལ་མོས་གུས་ཁྱད་པར་ཅན་ད་ལྟ་དང་
230



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
འདྲ་བ་མིན་པ་ཞིག་རྒྱུད་ལ་སྐྱེ་བ་ཡིན། བུ་ཁྱོད་ལ་ཡང་སེམས་ཀྱི་ངོ་བོ་མ་བཅོས་པར་
མཐོང་བའི་རྟོགས་པ་ཁྱད་པར་ཅན་ཞིག་དེའི་དུས་སུ་འཆར་བ་ཡིན་ཏེ། ཚེ་འདི་རང་ལ་སྐྱེ་
འཆི་གཉིས་ལས་བཟློག་སྟེ་མཆི། ལར་ཁྱེད་སྒོམ་ཆེན་གཤའ་མ་གཅིག་བྱེད་སྙམ་ན། རྨི་
ལམ་དང་མཚན་ལྟས་ལ་མངོན་ཞེན་མ་བྱེད། བདུད་འཇུག་པའི་རྒྱུ་ཡིན། བླ་མས་གསུངས་
པ་དང་རང་གི་ཞེ་བཅད་མ་གཏོགས་པ་གཞན་གྱི་ངག་གི་རྗེས་སུ་མ་འབྲང་། སེམས་སོ་མི་
ཟིན་པའི་རྒྱུ་ཡིན། གཡས་གཡོན་གྲོགས་ཀྱི་སྐྱོན་མ་ལྟ། ངན་རྟོག་མ་མང་། བཅས་བཅོས་
མ་བྱེད། གཞན་རྒྱུད་ཀྱི་སེམས་མི་ཤེས་པར། རློམ་སེམས་ཀྱིས་ལྟུང་བ་ཕོག་པའི་རྒྱུ་ཡིན།
འོ་སྐོལ་ད་ལྟ་སྐྱེ་འཆི་བར་དོ་འཁྲུལ་པའི་སྣང་བ་ལ་ལོངས་སྤྱོད་པ་འདི། རྨི་ལམ་ཆེན་པོ་མི་
བདོ་བ་ཡིན། ཉིན་མོ་བྱས་པའི་བག་ཆགས་དེ་ནུབ་མོ་གཉིད་ལོག་ཙ་ན། རྣམ་ཤེས་ཡིད་ཀྱི་
འཁྲུལ་པ་བྱུང་བ་དེ། རྨི་ལམ་བར་མ། སྒྱུ་མ་ཉིང་འཁྲུལ་བྱ་བ་ཡིན། བག་ཆགས་དེ་གོམས་
པ་མཐར་ཕྱིན་པ་ལས་དགེ་སྡིག་གི་རྗེས་སུ་འབྲང་བས་ཏེ། སྲིད་པ་བར་དོར་བདེ་སྡུག་གི་
ཚོར་བ་ཉམས་སུ་མྱོང་བ་དེ་རྨི་ལམ་ཆེན་པོ། སྒྱུ་མ་ན་སྒྱུ་མ་ཆེན་པོ། བར་དོ་ན་བར་དོ་ཆེན་
པོ་ཡིན། དེ་ལམ་དུ་བྱེད་པ་ལ་རྨི་ལམ་སྒྱུ་ལུས་སྦྱངས་པའི་རྩ་མཐར་ཕྱིན་འཚལ་བས།
ཤུགས་ཕྱུང་ལ་བསྒོམ་མཛོད། ཅེས་གསུངས།
དེ་ནས་ཟླ་བ་གཅིག་འབད་དེ་བསྒོམ་པས། དང་པོ་སྨན་ལྷ་མཆེད་བདུན་གྱི་ཞལ་
མཐོང་། ཉིན་གཅིག་ལ་རླུང་འགྲོ་འོང་གཅིག་གིས་ཆོག་པ་བྱུང་། དེ་ནས་ལོངས་སྐུའི་ཞིང་
རབ་འབྱམས་རྣམས་མཐོང་། དེ་ལ་ཅུང་ཟད་ཡེངས་པས་རླུང་བཏང་ཙ་ན་ནམ་སྲོད་དུ་རེད་
འདུག་པས། བླ་མའི་ཐུགས་དམ་ལ་གནོད་སྙམ་ནས་མཎྜལ་ཕུལ་ཞིང་གསོལ་བ་བཏབ།
ཐོ་རངས་རླུང་ཅུང་ཞིག་བཟུང་བས་སངས་རྒྱས་སྟོང་རྩ་གཉིས་ཀྱི་གཙོ་བོ་ཤཱཀྱ་ཐུབ་པས་
བྱས་པ་མཐོང་སྟེ། ནམ་ལངས་ནས་ཞུར་བྱོན་ཙ་ན། ཕྱག་འཚལ་ཞིང་ཡོད་པའི་ཚེ།
231



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
བླ་མའི་ཞལ་ནས། ད་ནི་ཡི་དམ་ལྷའི་ཞལ་མཐོང་སྟེ་ལོངས་སྤྲུལ་གཉིས་དངོས་སུ་
མཐོང་། ཆོས་སྐུ་དང་ད་གཟོད་མཇལ་བར་འདུག་གི །ད་དབུས་སུ་སོང་ལ་སྒོམས། སྔར་གྱི་
འཕྲང་ཚོ་ངས་བསལ་བ་ཡིན། ད་མངོན་པར་ཤེས་པའི་འཕྲང་བྱ་བ་ཡོད། དེ་བྱུང་ཙ་ན་ལྷའི་
བུའི་བདུད་འཇུག་པས་ཤིན་ཏུ་གསང་བ་གལ་ཆེ། སྤྱིར་ཡོན་ཏན་ཐམས་ཅད་གསང་བ་ལས་
འབྱུང་ཞིང་། དབང་པོ་རྣོན་པོ་རྒྱུའི་སྟོབས་ལ་བདུད་ཀྱིས་མི་ཚུགས་པ་ཡིན་ཏེ། ཁྱོད་དབང་
པོ་རྣོན་པོར་འདུག་མོད་ཀྱི། གསང་སྔགས་གསང་ནས་སྒྲུབ་པ་ཡིན་པས་གསོངས་ལས་
སྒྲུབ་པ་གྱིས། སེམས་ཅན་ལ་ཕན་པར་འདུག་པས་ཚོགས་པ་ཡང་སྐྱོངས་གསུངས། ཚོགས་
པ་སྐྱོང་བའི་དུས་ནམ་ལགས་ཞུས་པས། སེམས་ཀྱི་ངོ་བོ་མཐོང་ནས་དེ་བརྟན་པ་དང་
སྐྱོངས་གསུངས། ཅི་ཞིག་ལྟར་ན་ད་ལྟ་དང་འདྲ་བ་མ་ཡིན་པའི་རྟོགས་པ་ཞིག་རྒྱུད་ལ་སྐྱེ།
དེའི་དུས་སུ་མི་རྒན་ང་ལ་ཡང་སངས་རྒྱས་དངོས་སུ་མཐོང་བའི་ངེས་ཤེས་བརྟན་པོ་ཞིག་
འབྱུང་བ་ལ། བུ་ཁྱོད་རང་ལ་ཡང་སེམས་ཀྱི་ངོ་བོ་མ་བཅོས་པར་མཐོང་བའི་རྟོགས་པ་ཡང་
དག་པ་རྒྱུད་ལ་སྐྱེ་བས། དེའི་དུས་ཚོགས་པ་སྐྱོངས། རླུང་ལག་སོར་ལ་ཚུད་དམ་མ་ཚུད་
ལྟོས། དེ་ཚུད་ན་རླུང་གི་འཕྲང་ལས་ཐར་པ་ཡིན་གསུངས། །
དེ་ནས་ཐལ་བ་ལ་སོར་མོ་གཏད་ཅིང་གཅུན་པས་ཐལ་བ་བུན་བུན་དུ་བྱུང་སྟེ།
ནངས་པར་བླ་མའི་དྲུང་དུ་དེ་ལྟར་འདུག་བྱས་པས། རྩ་རླུང་ལ་དབང་ཐོབ་པ་བྱ་བ་ནི་མིན་ཏེ།
རྩ་རླུང་ལས་སུ་རུང་བ་བྱ་བ་ཡིན། ད་ཁོ་བོ་དང་འགྲོགས་མི་དགོས་ཏེ་དབུས་ཀྱི་ཕྱོགས་སུ་
སོང་ཞིག །སྤྲུལ་པ་དང་བསྒྱུར་བ་ལ་སོགས་པའི་ཆོ་འཕྲུལ་དང་མཆོག་ཐུན་མོང་གཉིས་ཀ་
འགྲུབ་ནས་འོང་གིས། འདི་ནས་ཤར་གྱི་ཕྱོགས་སྒམ་པོ་བདར་ཀྱི་རི་བོ། རི་རྒྱལ་པོ་གདན་
ལ་བཞུགས་པ་ལྟ་བུ། རྩེ་མོ་རིན་པོ་ཆེའི་སྲོག་ལྟར་ཡོད་པ་ངའི་ཞྭ་འདི་ལྟ་བུ། ཤིང་སྤང་
གསེར་གྱི་མཎྜལ་ལྟ་བུ། མདུན་རི་རིན་ཆེན་སྤུངས་པ་ལྟ་བུ། རྒྱབ་རི་དར་དཀར་ཕྱར་བ་ལྟ་བུ།
232



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
རི་བདུན་བློན་པོ་ཕྱག་འཚལ་བ་ལྟ་བུ་ཡོད་དེ། རི་དེའི་མགུལ་ན་ཁྱོད་ཀྱི་གདུལ་བྱ་སྣོད་དང་
ལྡན་པ་འོང་བས། དེར་སོང་ལ་འགྲོ་བ་སེམས་ཅན་གྱི་དོན་གྱིས་ཤིག །ཅེས་གསུངས་ནས་
མགུར་བཞེངས་པ།
བུ་སྟོན་པ་དབུས་སུ་བཞུད་མི་བཞུད། །སྟོན་པ་དབུས་སུ་བཞུད་པ་ན། །རེས་འགའ་
ཟས་ཀྱི་སྣང་བ་འཆར། །ཟས་ཀྱི་སྣང་བ་ཤར་ཙ་ན། །ཟས་སུ་ཟག་མེད་ཏིང་འཛིན་ཟོ། །
ཞིམ་མངར་ཀུན་སྒྱུ་མར་ཤེས་པར་མཛོད། །ཅིར་སྣང་ཆོས་སྐུར་ཉམས་སུ་ལོངས། །བུ་བུ་
སྟོན་པ་དབུས་སུ་བཞུད་མི་བཞུད། །སྟོན་པ་དབུས་སུ་བཞུད་པ་ན། །རེས་འགའ་གོས་ཀྱི་
སྣང་བ་འཆར། །གོས་ཀྱི་སྣང་བ་ཤར་ཙ་ན། །གོས་སུ་གཏུམ་མོའི་བདེ་དྲོ་གྱོན། །འཇམ་
ལེགས་སྒྱུ་མར་ཤེས་པར་མཛོད། །ཅིར་སྣང་ཆོས་སྐུར་ཉམས་སུ་ལོངས། །བུ་སྟོན་པ་དབུས་
སུ་བཞུད་མི་བཞུད། །སྟོན་པ་དབུས་སུ་བཞུད་པ་ན། །རེས་འགའ་ནོར་གྱི་སྣང་བ་འཆར། །
ནོར་གྱི་སྣང་བ་ཤར་ཙ་ན། །ནོར་དུ་འཕགས་པའི་ནོར་བདུན་སྤེལ། །ནོར་རྫས་སྒྱུ་མར་ཤེས་
པར་མཛོད། །ཅིར་སྣང་ཆོས་སྐུར་ཉམས་སུ་ལོངས། །བུ་སྟོན་པ་དབུས་སུ་བཞུད་མི་བཞུད། །
སྟོན་པ་དབུས་སུ་བཞུད་པ་ན། །རེས་འགའ་ཡུལ་གྱི་སྣང་བ་འཆར། །ཡུལ་གྱི་སྣང་བ་ཤར་
ཙ་ན། །ཡུལ་དུ་ཆོས་ཉིད་གཏན་ཡུལ་ཟུང་། །ཕ་ཡུལ་སྒྱུ་མར་ཤེས་པར་མཛོད། །ཅིར་སྣང་
ཆོས་སྐུར་ཉམས་སུ་ལོངས། །བུ་སྟོན་པ་དབུས་སུ་བཞུད་མི་བཞུད། །སྟོན་པ་དབུས་སུ་
བཞུད་པ་ན། །རེས་འགའ་གྲོགས་ཀྱི་སྣང་བ་འཆར། །གྲོགས་ཀྱི་སྣང་བ་ཤར་ཙ་ན། །
གྲོགས་སུ་རང་བྱུང་ཡེ་ཤེས་བསྟེན། །ཟླ་གྲོགས་སྒྱུ་མར་ཤེས་པར་མཛོད། །ཅིར་སྣང་ཆོས་
སྐུར་ཉམས་སུ་ལོངས། །བུ་སྟོན་པ་དབུས་སུ་བཞུད་མི་བཞུད། །སྟོན་པ་དབུས་སུ་བཞུད་པ་
ན༑ ༑རེས་འགའ་བླ་མའི་སྣང་བ་འཆར། །བླ་མའི་སྣང་བ་ཤར་ཙ་ན། །འབྲལ་མེད་སྤྱི་བོར་
གསོལ་བ་ཐོབ། །བརྗེད་མེད་སྙིང་གི་དཀྱིལ་དུ་སྒོམས། །བླ་མ་ཡང་སྒྱུ་མ་རྨི་ལམ་འདྲ། །
233



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ལར་ཐམས་ཅད་སྒྱུ་མར་ཤེས་པར་མཛོད། །ཤར་སྒམ་པོ་བདར་གྱི་རི་བོ་ནི། །རི་རྒྱལ་པོ་
གདན་ལ་བཞུགས་པ་འདྲ། །རྩེ་མོ་རིན་ཆེན་སྲོག་ཞུ་འདྲ། །རྒྱབ་རི་དར་དཀར་ཕྱར་བ་འདྲ། །
མདུན་རི་རིན་ཆེན་སྤུངས་པ་འདྲ། །རི་བདུན་བློན་པོ་འདུད་པ་འདྲ། །ཤིང་སྤང་གསེར་གྱི་
མཎྜལ་འདྲ། །རི་དེའི་མགུལ་ན་གདུལ་བྱ་ཡོད། །ཁྱོད་དེ་རུ་སོང་ལ་འགྲོ་དོན་སྒྲུབས། །བུ་
ཁྱོད་ཀྱིས་འགྲོ་དོན་འགྲུབ་སྟེ་མཆི། །ཞེས་གསུངས་ནས། ཁྱོད་ཀྱི་མིང་ཡང་དགེ་སློང་རྡོ་རྗེ་
འཛིན་པ་ཆེན་པོ་འཛམ་གླིང་གྲགས་པ་ཞེས་བྱ་བ་ཡིན་ནོ་གསུངས་སོ། །
དེ་ནས་དབང་དང་བྱིན་རླབས་ཐམས་ཅད་དང་། ཆོས་མ་ལུས་པར་རྫོགས་པར་
གནང་སྟེ། དེ་ཡང་ལྕམ་ལྷན་ཅིག་སྐྱེས་པའི་སྒྲོལ་མས་རྗེ་བཙུན་གྱི་ཕྱག་དཔེའི་གཉེར་
མཛད་པ་ཡིན་ཏེ། བླ་མ་རིན་པོ་ཆེ་ལ་ཤིན་ཏུ་དགྱེས་པས་ཆོས་ཀྱི་གནང་སྦྱིན་མཛད་དེ།
གསང་སྔགས་བླ་མེད་ཀྱི་རྒྱུད་ཐམས་ཅད་དང་། གདམས་པ་ལྷག་ལུས་མེད་པར་རྫོགས་
པའི་མཐར། གཏོར་མ་ཆེན་པོ་ཞིག་དབུ་ཐོག་ཏུ་བཞག་སྟེ་མཁའ་འགྲོ་ཆོས་སྐྱོང་གི་དབང་
བསྐུར་ནས། བུ་ཁྱེད་ཀྱིས་སེམས་ཅན་དཔག་ཏུ་མེད་པའི་དོན་འགྲུབ་པར་འདུག་གསུངས།
དེ་ཇི་ལྟར་ལགས་ཞུས་པས། དང་པོ་ཁྱོད་འོང་ཁར་ཡང་རྟགས་མཚན་གསལ་པོ་བྱུང་ལ།
འདི་ན་ཡོད་པའི་ཚེ་ཡང་ང་དང་ཁྱོད་གཉིས་བང་འགྲན་པས་ཁྱོད་སྡུན་ལ་ཐལ་ཏེ། ང་བས་
ཁོང་སེམས་ཅན་གྱི་དོན་རྒྱ་ཆེ་བར་འདུག་བྱས་པ་ཞིག་རྨིས། ཡང་ཕ་བོང་སྦྲ་བས་ཆེ་བ་ཞིག་
ཡུལ་གཞན་དུ་འཕེན་པ་དང་། ཕྱག་གཉིས་ཕ་བོང་བརྡབས་པས་རྡུལ་ཕྲ་རབ་ཏུ་སོང་སྟེ།
སྐུ་ལུས་ཀྱང་རེ་བཟང་ནུས་པ་ཚད་མེད་ཅིང་ཕྱི་རོལ་ཡུལ་གྱི་འཇིགས་པ་དང་བྲལ་བར་
འདུག་བྱས་པ་རྨིས་གསུངས།
དེ་ལྟར་རྗེ་བཙུན་གྱི་དྲུང་དུ་ཟླ་བ་བཅུ་གསུམ་བཞུགས་ནས། དགུང་ལོ་སོ་གཉིས་པ་
སྟག་གི་ལོ་ལ་དབུས་སུ་འབྱོན་པར་བརྩམས་ཏེ། ཤིང་སྟག་པའི་ནགས་ཡོད་པའི་ལུང་པ་
234



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
ཞིག་གི་ཆུ་ལ་རྡོ་ཟམ་ཡོད་པའི་བར་དུ་སྐྱེལ་ཐུང་མཛད། དབུས་པ་སྟོན་པ་རྟེན་འབྲེལ་གྱི་
གནད་ཞིག་གིས་ཆུ་འདི་ཕར་བརྒལ་ནས་ཁོ་བོ་མི་འགྲོ། འོ་སྐོལ་ཕ་སྤྱད་ཀྱི་འཕྲིན་བསྐོས་
འདིར་བྱ། ཁྱོད་ཁྲེས་པོ་ཕོག་ལས་འདིར་སྡོད་ཅིག་གསུངས་ནས། རྗེ་བཙུན་ཟམ་རྔུར་གྱི་སྟེང་
དུ་ཕྱེད་སྐྱིལ་དུ་བཞུགས་པའི་ཞབས་ལ་བཏུགས་ཤིང་ཕྱག་མང་པོ་ཡང་དག་པ་བཙལ་ཏེ།
སྤྱན་ཆབ་ཕྱུང་ཞིང་གསོལ་བ་བཏབ་པ་ལ། རྗེ་བཙུན་གྱིས་ཨ་རུ་ར་གསེར་མདོག་རྣམ་རྒྱལ་
གཅིག་དང་། མེ་ཆ་ཞིག་གནང་སྟེ། ང་ལ་ཡང་དགེ་སྦྱོར་སྐྱེ་དཀའ་བར་བྱུང་བ་ལ་གདམས་
ངག་འདི་ལ་བརྟེན་ནས་ཉམས་རྟོགས་ཁྱད་པར་ཅན་སྐྱེས། བུ་ཁྱོད་ལའང་བར་སྐབས་སུ་
དགེ་སྦྱོར་འཕེལ་འགྲིབ་བྱུང་ན་གདམས་ངག་འདི་དགོས་པ་ཡིན་ཞེས་རླུང་སེམས་གཉིས་
མེད་ཀྱི་ངོ་སྤྲོད་གནང་། ལར་ཁྱོད་ལ་སྒོམ་ཆེན་པ་མཐར་ཐུག་པ་ཞིག་འོང་བར་འདུག་
གསུངས་ཏེ། །
དབུས་པ་སྟོན་པ། ཕ་ཚན་གྱི་ཁེ་གྲགས་སྤོངས། གཉེན་འདུན་གྱི་ཐག་པ་ཆོད། ཚེ་
འདིའི་གདོས་ཐག་མེད་པར་གྱིས། རིའི་བུ་གྱིས། ཆོས་ཐམས་ཅད་གཅིག་ཏུ་དྲིལ་ལ་ཉམས་
སུ་ལོངས། མི་རྒན་ང་ལ་གསོལ་བ་ཐོབ། གཞན་ཡང་དུག་གསུམ་རྒྱས་པའི་མི་དང་
འགྲོགས་སུ་མི་རུང་། དེའི་གྲིབ་ཕོག་པ་ཡིན། དེ་ཡང་གང་ཡིན་སྙམ་ན། སྣང་བ་དགྲར་
ལངས་ཀྱི་རིགས་ཅན་ཆོས་དང་གང་ཟག་ལ་ངན་སྨྲས་ཕྱེར་འཐག་པའི་གང་ཟག་ཡོད། དེའི་
ནང་ན་ཞེ་སྡང་མེ་འབར་བ་ལྟ་བུ་ཡོད་པ་ཡིན། དཔེར་ན་སེམས་ཅན་སྤྲུལ་ལས་རྐང་ལག་ནི་
མེད། གཤོག་པ་ནི་མེད། སྦྲུལ་ལས་གཉོམ་ཆུང་བ་མེད་པ་ལ། ཁོ་མཐོང་བ་ཙམ་གྱིས་མི་
རྣམས་ཞེད་ནས་འོང་བ་དེ་ནང་ན་ཞེ་སྡང་ཆེན་པོ་ཡོད་པའི་རྟགས་ཡིན། ནང་ན་ཞེ་སྡང་ཆེན་
པོ་ཡོད་ན་ཕྱི་རོལ་ཐམས་ཅད་དགྲར་ལངས་འོང་བ་ཆོས་ཉིད་ཡིན། ཡང་གང་ཟག་འགའ་
ཞིག་རྡོ་བུག་པ་ཅན་དང་། ཤིང་ཉ་ག་ཅན་ཚུན་ཆད་ཉ་ར་བྱེད་དེ། ང་རྒས་ན་རྒས་རྒྱགས།
235



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཤི་ན་དུར་ཟན། གཞོན་དུས་ཚོགས་གསོག་པ་ལ་ཡང་ནོར་དགོས། དེ་མིན་ན་ཆོས་མི་ཡོང་
ཟེར་ནས་ཐ་ན་བུན་བསྐྱེད་ཁེ་ཚོང་ལ་སོགས་བྱེད་པ་ཡོད། དེའི་ནང་ན་འདོད་ཆགས་ཆུ་
ཁོལ་མ་ལྟ་བུ་ཡོད་པ་ཡིན། །
ཡང་གང་ཟག་ཁ་ཅིག །ཡང་དག་པའི་དོན་སྒོམ་པའི་དུས་ད་ལྟ་མ་ཡིན། ཚེ་གཅིག་
ལུས་གཅིག་ལ་སངས་རྒྱ་བ་བྱ་བ་ཤེས་བྱ་ལ་མི་སྲིད། ཚོགས་མ་བསགས་པར་སྡིག་མི་བྱང་།
སྙིང་རྗེ་མ་བསྒོམས་པས་ཉན་ཐོས་སུ་གོལ། ཐབས་ཁྱད་དུ་བསད་པས་ཆད་ལྟ་བ་ཡིན་ཟེར་
བ་ཡོད། དེའི་ནང་ན་གཏི་མུག་མུན་པ་འཐིབས་པ་ལྟ་བུ་ཡོད་པ་ཡིན། དེ་འདྲའི་མི་དང་
གཏམ་བྱེད་དུ་ཡང་མི་ཉན། གཏམ་བྱས་ན་དང་པོ་ཁྱོད་ཀྱི་སྟོན་པ་སུ་ཡིན་ཟེར་དུ་འོང་།
ཆོས་གང་ཡིན་ཟེར་ཏེ། རང་གིས་ལེགས་པོར་བཤད་ཀྱང་། དེ་འདྲ་མི་སྲིད་ཟེར་ནས་ཞེ་
སྡང་གི་དབང་གིས་ཆོས་དང་གང་ཟག་ལ་སྐུར་པ་འདེབས། བདག་གཞན་ཐམས་ཅད་ངན་
འགྲོར་འགྲོ་བའི་རྒྱུ་གསོག །དེ་བས་ན། ཐོས་ནས་བློ་ཆུང་དེ་ཡིས་འདི་ནི་སྤོང་བྱེད་དེ། །
སྤངས་ནས་སྐྱབས་མེད་གྱུར་པ་དེ་ནི་མནར་མེད་འགྲོ། །ཞེས་བྱ་བ་དང་། ཉན་ཐོས་ནང་དུ་
ཞག་བདུན་གནས། །ཡན་ལག་ཉེས་པ་བདུན་པ་ཡིན། །ཞེས་བྱ་བའི་དོན་ཡང་དེ་ཡིན།
བདག་ལ་བརྟེན་ནས་གཞན་རྒྱུད་ལ་སྡིག་པ་གསོག་པའི་ཕྱིར་དུག་གསུམ་རྒྱས་པའི་མི་དང་
འགྲོགས་མི་རུང་། སྤྱིར་ཡང་རི་དྭགས་དམན་མའམ། བྱ་བཞིན་ཟོན་བག་ཆེ་བར་བྱ། ཞི་བ་
དུལ་བ་རྩེ་རེག་ཆུང་བར་བྱ། བཟོད་པ་ཆེ་བར་བྱ། ཐམས་ཅད་དང་མཐུན་པར་བྱ། གཙང་
སྔ་ཤིན་ཏུ་ཆེ་བར་བྱ། རྟོག་པ་ཤིན་ཏུ་ཆུང་བར་བྱ། རི་མཚམས་དང་། སྨྲ་བཅད་དང་འདག་
སྦྱར་གསུམ་གྱིས་དུས་འདའ་བར་བྱ། རང་སེམས་སངས་རྒྱས་སུ་རྟོགས་ཀྱང་བླ་མ་རྡོ་རྗེ་
སློབ་དཔོན་མི་སྤོང་བ་ལ་བསླབ། བསགས་སྦྱང་གཉིས་པོ་རང་སར་དག་ཀྱང་། ཚོགས་
ཆུང་ངུའི་ཆུང་ངུ་ནས་བསག །ལས་འབྲས་ནམ་མཁའ་ལྟར་གོ་ཡང་སྡིག་པ་ཆུང་ངུའི་ཆུང་ངུ་
236



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
ནས་འཛེམ། མཉམ་རྗེས་འདྲེས་པའི་ཉམས་ཡོད་ཀྱང་། ཐུན་བཞིའི་རྣལ་འབྱོར་རྒྱུན་ཆད་
མེད་པར་ཉམས་སུ་བླང་། བདག་གཞན་མཉམ་པ་ཉིད་དུ་གོ་ཡང་། ཆོས་དང་གང་ཟག་ལ་
སྐུར་པ་མི་གདབ། བུ་ཁྱོད་ཡོས་བུ་ལོ་རྟའི་ཟླ་བའི་ཚེས་བཅུ་བཞི་ལ་བྲིན་དང་སྙེ་ནམ་གྱི་རི་
ལ་སླེབས་པར་གྱིས་ཤིག་གསུངས་ནས་མགུར་བཞེངས་པ། །
བུ་སྤྲོས་བྲལ་སེམས་ལ་ཤར་དུས་སུ། །ཐ་སྙད་ཚིག་ཕྱིར་མ་འབྲང་ཞིག །ཆོས་བརྒྱད་
སྒྲོག་ཏུ་ཆུད་ཉེན་ཡོད། །ང་རྒྱལ་མེད་པའི་ངང་ལ་ཞོག །དེ་གོའམ་དབུས་པ་སྟོན་པ་བ། །དེ་
གོའམ་དྭགས་པོ་ལྷ་རྗེ་བ། །རང་གྲོལ་ནང་ནས་ཤར་དུས་སུ། །ཚད་མའི་སྦྱོར་བ་མ་བཀོད་
ཅིག །དོན་མེད་འབད་རྩོལ་བྱེད་ཉེན་ཡོད། །བུ་རྣམ་རྟོག་མེད་པའི་ངང་ལ་ཞོག །དེ་གོའམ་
དབུས་པ་སྟོན་པ་བ། །དེ་གོའམ་དྭགས་པོ་ལྷ་རྗེ་བ། །རང་སེམས་སྟོང་ཉིད་རྟོགས་ཙ་ན། །
གཅིག་དང་དུ་མར་མ་སྦྲེལ་ཞིག །ཆད་པའི་སྟོང་པར་འགྲོ་ཉེན་ཡོད། །བུ་སྤྲོས་པ་མེད་པའི་
ངང་ལ་ཞོག །དེ་གོའམ་དབུས་པ་སྟོན་པ་བ། །དེ་གོའམ་དྭགས་པོ་ལྷ་རྗེ་བ། །ཕྱག་རྒྱ་ཆེན་
པོ་སྒོམ་དུས་སུ། །ལུས་ངག་དགེ་སྦྱོར་མ་བརྩོན་ཞིག །མི་རྟོག་ཡེ་ཤེས་ཡལ་ཉེན་ཡོད། །བུ་
མ་བཅོས་ལྷུག་པའི་ངང་ལ་ཞོག །དེ་གོའམ་དབུས་པ་སྟོན་པ་བ། །དེ་གོའམ་དྭགས་པོ་ལྷ་
རྗེ་བ། །རྟགས་དང་ལུང་བསྟན་བྱུང་དུས་སུ། །དགའ་རློམ་ཆེད་དུ་མ་འཛིན་ཞིག །བདུད་ཀྱི་
ལུང་བསྟན་འོང་ཉེན་ཡོད། །ཆེད་འཛིན་མེད་པའི་ངང་ལ་ཞོག །དེ་གོའམ་དབུས་པ་སྟོན་པ་
བ༑ ༑དེ་གོའམ་དྭགས་པོ་ལྷ་རྗེ་བ། །རང་སེམས་གཏན་ལ་འབེབས་དུས་སུ། །མངོན་ཤེས་
ལ་འདོད་པ་མ་བསྐྱེད་ཅིག །རློམ་སེམས་བདུད་ཀྱིས་འཁྱེར་ཉེན་ཡོད། །བུ་རེ་དོགས་མེད་
པའི་ངང་ལ་ཞོག །དེ་གོའམ་དབུས་པ་སྟོན་པ་བ། །དེ་གོའམ་དྭགས་པོ་ལྷ་རྗེ་བ། །ཞེས་
གསུངས་སོ། །
དེ་ནས་རྗེ་བཙུན་ཡར་བྱོན་ཏེ། སློབ་མ་རས་པ་རྣམས་བསྡུས་ནས། ལྷ་རྗེ་སྟོན་པ་
237



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
དེས་སེམས་ཅན་མང་པོ་ལ་ཕན་ཐོགས་པར་འདུག །མདང་ངའི་རྨི་ལམ་ན་ཁོ་བོའི་གམ་
ནས་བྱ་རྒོད་ཆེན་པོ་ཞིག་དབུས་སུ་འཕུར་ཏེ་སོང་། དེ་རི་ཆེན་པོ་ཞིག་གི་རྩེར་བབས་པ་ལ།
ཕྱོགས་ཕྱོགས་ནས་ངང་པའི་འཁོར་མང་པོ་འདུས། དར་ཅིག་ན་སོ་སོར་གྱེས་ཏེ། ངང་པ་རེ་
རེ་ལ་ཡང་ངང་གཡོག་ལྔ་བརྒྱ་ལྔ་བརྒྱ་འདུས་ནས། ལུང་པའི་གཤིས་ཐམས་ཅད་ངང་པས་
སེར་ཉོག་གིས་གང་སོང་བ་རྨིས། ཁོ་བོ་རྣལ་འབྱོར་པ་ཡིན་པ་ལ། ཁོ་བོའི་རྗེས་སུ་རབ་ཏུ་
བྱུང་བ་མང་པོ་ཡོང་བར་འདུག །ལྷ་རྗེ་སྟོན་པ་དེས་སེམས་ཅན་དཔག་ཏུ་མེད་པ་ལ་ཕན་
ཐོགས་པར་འདུག །ཁོ་བོས་ཀྱང་སངས་རྒྱས་ཀྱི་བསྟན་པ་ལ་བྱ་བ་བྱས་པར་འདུག་
གསུངས།
དེ་ནས་རྗེ་བཙུན་རིན་པོ་ཆེ་དབུས་སུ་བྱོན་ཏེ། སྔར་བཀའ་གདམས་ཀྱི་བླ་མ་རྣམས་
ཀྱི་ཞལ་ནས། ངེད་ཀྱི་རྟགས་མ་དོར་བར་ཤོག་གསུངས་པ་དང་མཐུན་པར་དབུ་ཞྭ་སེར་
ཚོས་མཛད། ན་བཟའ་ཕྲུག་གོང་བཏང་། སྐུ་འགག་ཧ་ཟླུམ་མཛད། ཕྱགས་ལྷམ་སྒུར་མོ་
གསོལ་བ་ལ་སོགས་པ་དང་། བཀའ་གདམས་ཀྱི་ཆས་རྣམས་མ་དོར་བར་དགེ་བའི་བཤེས་
གཉེན་སྙུག་རུམ་པའི་སར་བྱོན་པས། ཁོང་གི་ཞལ་ནས་ཁྱོད་ལ་རྣལ་འབྱོར་པའི་ཡོན་ཏན་
ཅི་ཡོད་གསུངས་པ་ལ། རླུང་ཕྱི་ནང་དུ་མི་རྒྱུ། རྟོགས་པ་ནམ་མཁའ་དང་མཉམ་ཞུས་པས།
ཁྱེད་ལ་ཡོན་ཏན་བཟང་པོ་སྐྱེས་འདུག །ད་སེམས་ཅན་གྱི་དོན་བྱ་རན་གསུངས་པ་ལ། ཁོ་
བོ་ལ་ཚེའི་རྟེན་འབྲེལ་(དེ་ཙམ་མེད་པས་སྔོན་ལ་སྒྲུབ་པ་རང་གཅེས་པར་ཡོད་ཞུས་པས།
ཚེ་བསྲིང་བའི་གདམས་ངག་ང་ལ་ཡོད་དེ། སྤྱན་སྔ་རྣལ་འབྱོར་པ་ཆེན་པོའི་ཐུགས་དམ་
སྒྲོལ་མ་དཀར་མོ་དང་། ཁོ་བོ་མི་དང་མི་ལབ་ཀྱི་ཚུལ་དུ་ཡོད་པས། དེའི་སྒྲུབ་ཐབས་འདི་
ཡིན་ནོ་ཞེས་གནང་། །
དེ་ནས་གཉལ་དུ་བཞུགས་ཙ་ན། བླ་མའི་གསུང་དྲན་ནས། རྒྱ་པ་སེ་རེ་ལ་གསེར་ཞོ་
238



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
བཅུ་གཉིས་སྐྱེས། རས་སྒོམ་རས་པ་གྲོགས་སུ་ཁྲིད་དེ་བྱོན། ཡར་ལུང་གིས་མདར་སླེབས་
ཙ་ན། གཙང་ནས་འོངས་པའི་ཚོང་པ་དང་འཕྲད་དེ། བྲིན་པ་སྤྱི་དུས་ཁམས་བདེའམ། སྒོས་
བླ་མ་རྗེབཙུན་སྐུ་ཁམས་བདེ་བར་བཞུགས་སམ་ཞེས་དྲིས་པས། བྲིན་པ་བྱིན་ཁམས་བདེ་སྟེ།
བླ་མ་རྗེ་བཙུན་རྟའི་ཟླ་བའི་ཚེས་བཅུ་བཞི་ལ་བདེ་བར་གཤེགས་ཟེར་ནས། ཕྱག་འཁར་
དང་ན་བཟའི་རས་ཞིག་མཆོད་པའི་རྟེན་ལ་བསྐུར་འདུག་པ་ཡང་གཏད་པ་དང་། དེའི་མོད་
ལ་སྤྱན་ཆབ་མང་པོ་ཤོར། དྲན་མེད་དུ་གྱུར་པ་ལ། དྲུང་ན་ཡོད་པ་ཀུན་གྱིས། ཕྱག་ཞབས་
ལ་བསྐུ་མཉེ་ཕུལ། ཞལ་རས་ལ་ཆུ་མང་དུ་བཏབ་པས། ཡུན་རིང་ཞིག་ན་དྲན་པ་རྙེད་དེ།
བྲིན་སྙེ་ནམ་གྱི་ཕྱོགས་སུ་གསེར་རྣམས་གཏོར། ཕྱག་མང་དུ་བཙལ། དེའི་ཚེ་བླ་མ་ལ་
གསོལ་བ་འདེབས་པའི་མགུར་བཞེངས་པ། །
རྗེ་གངས་དཀར་རྩེ་ལ་གཤེགས་པའི་ཚེ། །སེང་གེ་དཀར་མོའི་སྤྱོད་དང་མཚུངས། །
ཟིལ་གྱིས་གནོན་པའི་རྣལ་འབྱོར་པ། །རྗེ་ནགས་མའི་ཁྲོད་ཏུ་གཤེགས་པའི་ཚེ། །རྒྱ་སྟག་
ཁྲ་བོའི་སྤྱོད་དང་མཚུངས། །རེ་དོགས་བྲལ་བའི་རྣལ་འབྱོར་པ། །རྗེ་བྲག་དཀར་རྩེ་ལ་
གཤེགས་པའི་ཚེ། །ཐང་དཀར་རྒོད་པོའི་སྤྱོད་དང་མཚུངས། །ཕྱི་རྒྱ་རླབས་ཀྱིས་ཆོད་པའི་
རྣལ་འབྱོར་པ། །རྗེ་ཕྱོགས་མེད་རི་ཁྲོད་འགྲིམ་པའི་ཚེ། །རི་དྭགས་ཡོངས་ཀྱི་སྤྱོད་དང་
མཚུངས། །གདོས་ཐག་ཆོད་པའི་རྣལ་འབྱོར་པ། །རྗེ་འཁོར་གྱི་ནང་ན་བཞུགས་པའི་ཚེ། །
རྡོ་རྗེ་འཆང་གི་སྤྱོད་དང་མཚུངས། །སྐལ་ལྡན་འདྲེན་པའི་རྣལ་འབྱོར་པ། །རྗེ་གླང་པོ་ལྟ་
བུའི་སྤྱོད་པ་དེ། །མཉམ་བཞག་རྗེས་ཐོབ་མེད་པར་ངེས། །རྗེ་བུ་ཆུང་ལྟ་བུའི་སྤྱོད་པ་དེ། །
ཕྱི་ནང་གཟའ་གཏད་བྲལ་བར་ངེས། །རྗེ་བློ་དང་བྲལ་བའི་སྤྱོད་པ་དེ། །དེ་ཉིད་ཐུགས་སུ་
ཆུད་པར་ངེས། །རྗེ་མངོན་ཤེས་དག་སྣང་ལྡན་པ་དེ། །ནང་གི་སེམས་ཉིད་གསལ་བར་ངེས། །
རྗེ་ཟས་སྐོམ་འདུ་ཤེས་ཆུང་བ་དེ། །ཏིང་འཛིན་ཟས་སུ་གསོལ་བར་ངེས། །རྗེ་ནོར་བུ་དབང་
239



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
གི་རྒྱལ་པོ་ལྟར། །དགོས་འདོད་རང་ལ་འབྱུང་བ་ཁྱོད། །རྗེ་སྐར་ཚོགས་དབུས་ཀྱི་ཟླ་རྒྱས་
བཞིན། །མང་པོའི་ནང་ན་མཛེས་པ་ཁྱོད། །རྗེ་འདམ་གྱི་ནང་གི་པདྨོ་བཞིན། །འཁོར་བའི་
སྐྱོན་གྱིས་གོས་པ་མེད། །རྗེ་འགྲོ་བ་ཡོངས་ལ་དྲིན་རེ་ཆེ། །བཀའ་བརྒྱུད་རྣམས་ཀྱི་རེ་བ་
བསྒྲུབས། །ཁྱེད་ཀྱི་ཡོན་ཏན་དཔག་མེད་ལ། །བདག་གིས་ཅུང་ཟད་བསྟོད་པ་ལས། །
ཐུགས་རྗེས་དགོངས་ཤིང་ཡོངས་སུ་བཟུང་། །དངོས་པོའི་བསྙེན་བཀུར་མ་མཆིས་ཀྱང་། །
སྒྲུབ་པ་ཉམས་སུ་ལེན་ལགས་ཀྱིས། །ཆོས་སྐུ་གཅིག་ཏུ་མ་གྱུར་བར། །བྱིན་རླབས་ཀྱི་ཆུ་
རྒྱུན་མ་བཅད་ཅིག །ཐུགས་རྗེའི་ལྕགས་ཀྱུས་མ་བཏང་ཞིག །དེ་ལྟར་གིས་བསྟོད་པའི་
བསོད་ནམས་ཀྱིས། །རྗེ་བཙུན་ཉིད་དང་མཇལ་བར་ཤོག །མཇལ་ནས་བྱིན་གྱིས་རློབ་པར་
ཤོག །ཅེས་གསུངས་ཏེ། རང་གི་ཡུལ་ཕྱོགས་སུ་བྱོན། ཉི་མ་གྲོ་རན་གྱི་ཚེ་སྤེའུ་ཅོག་ཅིག་གི་
རྩ་ན། བུད་མེད་ཅིག་འདུག་པ་ལ། གྲོ་འདོད་དགོས་གསུངས་པས། དེ་ན་རེ། གྲོ་དྲངས་ཀྱི་
སྟེང་འདིར་བྱོན་ཟེར་ནས་གདན་དྲངས། ནས་སྤར་གང་ཁྱེར་ཏེ་ས་ཞིག་ལ་ཞིང་རྨོ་བའི་ཚུལ་
བྱས་ནས། དེ་བཏབ་པས་མོད་དེ་ལ་ལྗང་པར་སོང་། ཅུང་ཟད་ན་ནས་སུ་སྨིན། བཙས་མ་
བྱས་ནས་དབྱུག་པས་བརྡུངས། རྡོ་འཐག་བྱས་ནས་ཟན་བརྫིས། ཆབ་གདུ་སྐོལ་ནས། བླ་
མ་ལ་གྲོ་དྲངས། ཆབ་ཅིག་བཏང་བ་དེས་ཞལ་བཤལ་ནས་བཞེངས་པ་སྙམ་བྱས་ཙ་ན།
སྤེའུ་ཅོག་དང་བུད་མེད་གང་ཡང་མི་འདུག །ང་རང་འཁྲུལ་པ་ཡིན་སྙམ་པ་ལ་དེ་ཡང་མིན་
པར། ཟན་གྱི་སྒྲེགས་པ་ཆིལ་ཆིལ་འདུག །ལར་འཁོར་འདས་ཀྱི་ཆོས་ཐམས་ཅད་སྣང་
བཞིན་དུ་སྟོང་པ། བདེན་པ་དང་རྫུན་པའི་མཐའ་ཐམས་ཅད་དང་བྲལ་བ་འདི་ལྟ་བུ་ཞིག་
ཨང་སྙམ་སྟེ། ཉམས་སུ་མྱོང་བ་ཁྱད་པར་ཅན་རྒྱུད་ལ་སྐྱེས། དེ་ནས་འཁོར་ལ་སྔ་བ་རས་
སྒོམ་རས་པ་ཉེ་གནས་བྱས། བཀའ་གདམས་ཀྱི་གྲོགས་པོ་རྣམས་ཇ་བྱ་ཆོས་སྤྱོད་མང་དུ་
བྱེད་པའི་རམ་འདེགས་མ་བྱས་ན་ནི་སྡིག་གསོག་པར་འདུག་པས་ཁོང་རྣམས་ཀྱིས་རམ་
24)



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
འདེགས་བྱས། སྔར་གྱི་ཉམས་མྱོང་ཁྱད་པར་ཅན་རྣམས་ཡལ། དཀའ་ཐུབ་བྱས་པས་ལུས་
བསྐམས། བླ་མའི་ཞལ་ནས་བྱེ་མ་ལ་མར་མི་འོང་། ཡུངས་ཀར་ལ་མར་འོང་བ་ཡིན། ལུས་
བཅུད་མེད་པ་ལ་ཏིང་ངེ་འཛིན་མི་འོང་གསུངས་པ་དེ་ཁོ་ན་བཞིན་ཏིང་ངེ་འཛིན་ཡང་ཤོར།
དེར་ཐུགས་མ་བདེ་ནས། ད་ང་ལ་སྒོམ་གྱི་སྐལ་བ་ཞིག་རང་མེད་ལས་ཆེ། སྔར་གྱི་བཀའ་
གདམས་ཀྱི་བླ་མ་རྣམས་ཀྱི་སར་འགྲོ་དགོས་སྙམ་པ་ལ། །
ཡང་ཐུགས་དགོངས་བཏང་བས། ངའི་བླ་མ་རྗེ་བཙུན་སངས་རྒྱས་དངོས་ཡིན། ཁོང་
གི་ཞལ་ནས། ཕྱག་རྒྱ་ཆེན་པོ་སྒོམ་དུས་སུ། །ལུས་ངག་དགེ་སྦྱོར་མ་རྩོལ་ཅིག །མི་རྟོག་ཡེ་
ཤེས་ཡལ་ཉེན་ཡོད། །གསུངས་པ་དེ་འདི་ཡིན་པར་འདུག །ད་ནི་དམྱལ་བར་ད་ལྟ་སོང་ན་
ཡང་སོང་། བླ་མ་དེ་ལ་ལྟོས་པ་འཆའ་བ་ཡིན། རྗེ་ཁོང་རང་མཁྱེན་སྙམ་པའི་བློ་བཅོས་མ་
མ་ཡིན་པ་ཞིག་སྐྱེས། བློ་ཁེལ་ངེས་སུ་བཀལ་ནས་གསོལ་བ་བཏབ་པས། དར་ཅིག་ན་རྗེ་
བཙུན་གྱི་སྣང་བ་ཤར། མདུན་དུ་ཙེན་ནེ་བྱོན། དེ་ནས་རིང་པོ་མ་ལོན་པར་དྲོད་རླུང་(རང་
མལ་》དུ་ཚུད། ཕྱག་རྒྱ་ཆེན་པོ་ནམ་མཁའ་དང་མཉམ་པ་མཆོག་གི་རྟོགས་པ་སྐྱེས་ཏེ་མགུར་
བཞེངས་པ།
ཨེ་མ་ཧོ། རང་རིག་ཡེ་ཤེས་འོད་གསལ་འདི། །ཡོད་མེད་མཐའ་ལས་འདས་པ་ཞིག །
རྟག་ཆད་གཉིས་དང་བྲལ་བ་ཞིག །ངོས་བཟུང་མེད་པར་གསལ་བ་ཞིག །ཡེ་ཤེས་ཡིན་ཕྱིར་
སྐྱེ་འཇིག་བྲལ། །སྤྲོས་བྲལ་བདེ་བའི་ངོ་བོ་ཅན། །དམིགས་པའི་ཡུལ་མེད་ངོ་བོ་གསལ། །
བདེ་བ་ངོས་བཟུང་མེད་པ་ཉམས། །སྟོང་པ་ཡེ་ཤེས་གསལ་བའི་ཉམས། །འབད་རྩོལ་མི་
དགོས་ཡེ་གསལ་ཉམས། །འདུ་འབྲལ་མེད་པས་གཉིས་མེད་ཉམས། །དགག་སྒྲུབ་མེད་
པས་འོད་གསལ་ཉམས། །རེ་དོགས་མེད་པས་འབྲས་ཐོབ་ཉམས། །དོན་དང་བློ་རུ་འཕྲད་
པ་ངོ་མཚར་ཆེ། །ངེས་ཤེས་གཏིང་ནས་སྐྱེས་པས་འགྱུར་ལྡོག་མེད། །ཐམས་ཅད་རྫུན་དུ་
241



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཤེས་པས་ཞེན་པའི་འཇིགས་པ་མེད། །རྣམ་རྟོག་སེམས་སུ་ཤེས་པས་སྤང་བླང་གཉིས་དང་
བྲལ། །ཉོན་མོངས་ཡེ་ཤེས་ཡིན་པས་གཉེན་པོ་བརྟེན་མི་དགོས། །རང་སེམས་དེ་ལྟར་
རྟོགས་ན་ཆོས་སྐུ་ལྷུན་གྱིས་གྲུབ། །ཅེས་གསུངས་ཏེ། བོ་དེ་རྩེའི་ཕྱག་ཕྲེང་ཉི་ཤུ་རྩ་གཅིག་པ་
ཞིག་ཡོད་པ་དེ་ལྕང་མའི་སྡོང་པོ་ཞིག་ལ་བརྡབས་ཏེ། དུས་གསུམ་གྱི་སངས་རྒྱས་ཐམས་
ཅད་ཀྱིས་ཁོ་བོ་ལུང་བསྟན་ན་ཤིང་འདི་ལ་ཤིང་ཁྱོད་སྐྱེ་བར་གྱུར་ཅིག །གལ་ཏེ་མ་བསྟན་ན་
མི་སྐྱེ་བར་གྱུར་ཅིག །ཅེས་གསུངས་པས་བོ་དོ་ཙེ་དེ་ལྕང་མ་དེ་ལ་འཕྲལ་དུ་སྐྱེས་སོ། །དེའི་
དུས་སུ་རང་གི་སེམས་སྐྱེ་བ་མེད་པ། ཅི་ཡང་མ་ཡིན་པ་ཅིར་ཡང་མ་གྲུབ་པ། རྣམ་པ་
གསལ་བ། ཅིར་ཡང་སྣང་བ། ཅིར་ཡང་བཏུབ་པ་འདི་ངོ་མཚར་ཆེ་གསུངས་ནས་མགུར་
བཞེངས་པ།
སེམས་ཉིད་འོད་གསལ་སྟོང་པ་འདི། །ལྟ་བ་ཡིན་པར་ད་གཟོད་ཤེས། །ཐ་མལ་ཤེས་
པ་ཡེངས་མེད་འདི། །སྒོམ་པ་ཡིན་པར་ད་གཟོད་ཤེས། །འཛིན་མེད་རིག་པ་རྟེན་བྲལ་འདི། །
ཉམས་མྱོང་ཡིན་པར་ད་གཟོད་ཤེས། །སེམས་ལ་ངེས་ཤེས་སྐྱེས་པ་འདི། །རྟོགས་པ་ཡིན་
པར་ད་གཟོད་ཤེས། །རང་ལུགས་ལྷུག་པ་ཞེན་མེད་འདི། །སྤྱོད་པ་ཡིན་པར་ད་གཟོད་ཤེས། །
རང་རིག་ངོ་བོ་སྟོང་གསལ་འདི། །ཆོས་སྐུ་ཡིན་པར་ད་གཟོད་ཤེས། །ཐོབ་མེད་རང་སེམས་
རྣམ་དག་འདི། །འབྲས་བུ་ཡིན་པར་ད་གཟོད་ཤེས། །ཨེ་མ་རིན་ཆེན་སེམས་ཀྱི་ཀློང་། །རྒྱུ་
ཡི་དུས་ན་འབྲས་བུ་དངོས། །རྟོགས་ཤིང་མངོན་དུ་མ་གྱུར་ཀྱང་། །མཚན་མའི་དྲི་མས་མི་
གཡོག་འཚལ། །ཞེས་གསུངས། །
དེ་ཕྱིན་ཆད་སྡིག་གསོག་གི་འཕྲོ་ཆོད་ཀྱང་། ཐུགས་སོ་མ་བསོད་ནས་འོལ་ཀར་བྱོན།
དགེ་ལུང་དུ་ཕྱག་ཕེབས། དེར་ལོ་གསུམ་བཞུགས། དེ་གོང་དུ་གཉལ་གྱི་སེ་བ་ལུང་དུ་ལོ་
དྲུག་བཞུགས་ཏེ། ཞལ་ནས་ཀྱང་། སྤྱིར་ཁོ་བོ་ལ་སྒོམ་སྐྱེ་བ་དཀའ་བར་བྱུང་། རྨི་ལམ་
242



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
བཟང་པོ་ཞིག་རྨིས་ནས་གདོད་སྐྱེས་པ་ཡིན་གསུངས། རྨི་ལམ་ཇི་ལྟ་བུ་ཞིག་རྨིས་ཞུས་པས།
གསེར་བརྐོས་པས་གཞོང་པ་གང་རྙེད། དེ་ཡང་བརྒྱད་སྟོང་པ་ཞིག་བྲི་དགོས་སྙམ་པ་རྨིས།
དེ་ནས་ཆེར་མ་ལོན་པར་ངེས་ཤེས་ཞིག་སྐྱེས། དང་པོ་ནི་ཆོས་ཐམས་ཅད་སེམས་སུ་ཤེས་པ་
ཞིག་བྱུང་། སྒོམ་པ་ནི་གཏུམ་མོ་ཁོ་ན་བསྒོམས། ཐམས་ཅད་རྟོག་པར་འདུག །རྟོག་པ་གློ་
བུར་བར་འདུག །དེ་ཐམས་ཅད་སེམས་སུ་འདུག་སྙམ་པ་ནང་ནས་ཤུགས་ཀྱིས་བྱུང་། དེ་
ནས་ཅི་ཞིག་ན་ཤེས་པའི་ངོ་བོ་དེ་སྔར་འདྲིས་ཀྱི་མི་དང་འཕྲད་པ་འདྲ་བ་ཞིག་བྱུང༌། རིག་པ་
རང་གི་ངོ་བོ་དེ་ཡེར་གྱིས་མཐོང་། སྔར་གྱི་སྒོམ་དེ་དང་མི་འདྲ་བར། སིང་ངེ་ཡེ་རེ་བ་བྱུང་།
སྔར་གྱི་ཆོས་ཀུན་དང༌། བླ་མའི་གསུང་མགུར་ཀུན་ཀྱང་བློ་ལ་བཀྲ་ལམ་གྱི་བྱུང་། རེས་
འགའ་ནི་སྣང་བ་སྒྱུ་མ་ལྟ་བུར་འོལ་འོལ། རེས་འགའ་ནི་ཅག་གེ་བ་ལྟ་བུ་ཡང་བྱུང་། རེས་ནི་
ཤེས་པ་རང་གི་ངོ་བོ་གཅིག་པུར་སོང་། ཐམས་ཅད་སྒོམ་དུ་སོང་བས་སྒོམ་རྒྱུ་གཞན་མེད།
སྒོམ་མཁན་དང་སྒོམ་གྱི་ངོ་མ་རྙེད། སྔར་གྱི་ཆོས་ཐམས་ཅད་ཕྱི་ཤུན་ཏུ་སོང་། རིག་པ་རང་
གི་ངོ་བོ་དེ་རྟེན་མེད་དུ་སོང་ནས། སྣང་བ་ལ་བློ་གཏད་མི་དགོས་པ་བྱུང་། རེས་ནི་སྟོང་པ།
རེས་ནི་སྒྱུ་མ། རེས་འགའ་འོད་གསལ་དུ་འཆར་བས་སྣང་བ་ལ་རྟོག་དཔྱོད་བྱ་མ་དགོས།
རེས་ཉམས་ལ་རྒྱངས་རྒྱངས་སོང་བ་སྙམ་བྱེད་དེ། དེ་ཉམས་རང་ཡིན་པར་འདུག །རྟོགས་
པ་བརྟན་དུ་སོང་བ་ལ་བོགས་འདོན་རྒྱུ་ཆེར་མི་གདའ། སྔར་ནི་རྟོགས་པ་བན་སུན་བྱུང་ཙ་
ན་མེད་ན་དགའ་སྙམ་བྱེད་པ་བྱུང་བ་ལ། ད་ནི་རྟོག་པ་འོད་གསལ་འབའ་ཞིག་ཏུ་སོང་ནས།
ད་ཡོངས་གང་གིས་ཀྱང་མི་གནོད་སྙམ་པ་བྱུང་། དེ་ཕྱིན་ཆད་ནས་འོད་གསལ་འབའ་ཞིག་
ཏུ་སོང་སྟེ། དུས་ད་ལྟ་ཡན་ཆད་ཏུ་རྒྱུན་ཆད་མེད། ཉིན་མཚན་མེད་པར་རྒྱུན་ཆད་མེད།
རྣལ་འབྱོར་པ་ལ་ཤི་མ་ཤི་མེད། བར་དོ་མེད་སྙམ་པ་ཞིག་བྱུང་། སྔོན་ཙ་ན་བཟླས་པ་མང་པོ་
བྱས་ཀྱང་འདྲེ་གདོན་གྱིས་གནོད། ད་ལྟ་བཟླས་པ་རྡོག་ཅིག་མ་བྱས་ཀྱང་གནོད་མི་ནུས་
243



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
པར་འདུག །སྔོན་དགེ་བཤེས་མཁས་པ་ཀུན་དང་འཕྲད་ཙ་ན་ཉམ་ང་བ་སྙམ་བྱེད། ད་ནི་
སངས་རྒྱས་བྱོན་ཡང་ཉམ་མི་ང་། གཞན་ཇི་ལྟར་མཁས་པ་ཞིག་དང་གླེང་སླངས་བྱེད་ཀྱང་
ཁོང་གི་དེ་རྣམས་རྒྱང་དུ་ལུས་ནས་འགྲོ་ཞིང་འདུག །ལན་གཅིག་རྨི་ལམ་ན་བསེའི་གའུ་
གཅིག་རྙེད་པ་ལ། སྒོམ་པ་བཀྲས་གཡུང་ན་རེ། ང་ལ་སྟོན་ཟེར་བས་མི་སྟོན་འདི་ན་ཇོ་བོ་
རྗེའི་གདུང་རིང་བསྲེལ་དང་། བཀའ་གདམས་ཀྱི་གདམས་ངག་རྣམས་བཞུགས་ཡོད་པ་
ཡིན་བྱས་པ་ལ། ཁོ་ནན་ཆེ་བས་ཞལ་ཕྱེ་བ་ཞིག་རྨིས།
ཡང་ནུབ་ཅིག་གི་རྨི་ལམ་ན། མི་གཉིས་ལ་ཟངས་དུང་ཆེན་པོ་ཞིག་གཏད་དེ་འབུད་
དུ་བཅུག་ནས། ད་ལྟ་དབུས་གཙང་གི་རྒྱལ་ཁམས་ན་དུང་འདི་ལས་སྐད་ཆེ་བ་མེད་བྱས་པ་
ཞིག་རྨིས། ཡང་ནུབ་གཅིག་ཁོ་བོ་རང་གི་ལུས་ལ་རིང་བསྲེལ་བྱུང་བས། སྤང་གཤོངས་
ཤིག་ལྟེམ་གྱིས་གང་བ་ལ་མང་པོ་ཞིག་རང་གི་ཁོང་དུ་མིད་པར་རྨིས། ད་ལྟ་ངའི་སློབ་མ་
བཙུན་ཆུང་གསར་བུ་ཞིག་ཚུན་ཆད་ལའང་ཤིན་ཏུ་གཉན་པའི་སར་ཕྱིན་ཡང་བར་ཆད་མི་
འབྱུང་བའི་བརྡར་འདུག་གསུངས། ཡང་ནུབ་ཅིག་རྨི་ལམ་ན། ཁོ་བོའི་ལག་ན་མཚོན་རྣོན་
པོ་ཞིག་ཐོགས་འདུག །དེས་རང་གི་བརླ་ཤ་ལ་བཅད་པས། གཅོད་ཁར་ཉམ་ང་བ་ཙམ་
འདུག །བཅད་ནས་མི་ཚ་བར་འདུག་སྟེ་ཟོས་པས་ཤིན་ཏུ་ཞིམ་པར་བྱུང་། གཞན་ཐམས་
ཅད་ལ་ཡང་བཅད་ཏུ་བཅུག་ཅིང་བྱིན། གཉིད་སད་པ་དང་གོ་བ་ཞིག་རྙེད་དེ། རང་ལ་ཡོད་
པ་རང་གིས་ཟོས། རང་ལ་ཡོད་པ་རང་གིས་མྱོང་བྱ་བར་འདུག །གཞན་ལ་གཅོད་ཏུ་བཅུག་
པ་དེ། གཡག་ཤའི་བེམ་ལ་གྲི་གུ་སུ་རྣོ་བྱ་བ་ཡིན་ཏེ། ང་ལ་ཆེར་འབགས་ཆེ་འཚེངས། ཆུང་
འབགས་ཆུང་འཚེངས་པ་ཡིན།
ཡང་ལན་གཅིག་ཁོ་བོའི་རྨི་ལམ་ན་ལག་ན་སྒོ་ང་གཉིས་འདུག་པ་ལ་སྒོང་ངའི་ནང་
ན་བྱིའུ་ཕྲུག་སྐད་ཙི་རི་རི་འདོན་པ་རྨིས། གཉིད་སད་པ་དང་། ངས་སློབ་མ་མ་ཚར་ཏེ་འོང་
244



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
བ་ཡིན་ནམ་སྙམ་པ་བྱུང་། ལར་ཁོ་བོས་སློབ་མ་དད་ཅན་རྣལ་མ་ཞིག་ར་ཁྲིད་ལུག་ཁྲིད་ཀྱི་
ཚུལ་དུ་ཁྲིད་ན་ཟླ་བ་ལྔ་ན་ཕྱིར་མི་ལྡོག་པའི་ས་ལ་འགོད་ནུས་པར་འདུག་གསུངས།
དེ་བཞིན་དུ་རང་སེམས་ཀྱི་ངོ་བོའི་དཔེ་དོན་གསུངས་ཏེ། ལྷན་ཅིག་སྐྱེས་པ་གཉུག་
མའི་ཡེ་ཤེས་རང་ལ་གནས་པའི་དཔེ། གྱད་ཀྱི་ལུས་ལ་ནོར་བུ་ཡོད་པའམ། དབུལ་པོའི་
ཁྱིམ་ན་གཏེར་ཡོད་པ་ལྟ་བུ། བླ་མའི་གདམས་ངག་གིས་དེ་ངོ་ཤེས་པའི་དཔེ། མུན་རུམ་དུ་
ཟླ་བ་ཤར་བ་ལྟ་བུའམ། སྒྲོན་མེ་ཐོགས་ཏེ་ཕྱིན་པས་རིན་པོ་ཆེའི་བུམ་པ་རྙེད་པ་ལྟ་བུ་སྟེ།
དཔེའི་དགོས་པ་བཞི། གཉིས་འཛིན་གྱི་རྟོག་པ་རང་སར་གྲོལ་བའི་དཔེ། རྒྱ་མཚོའི་
འཁྱགས་པ་ཞུ་བ་ལྟ་བུ་དང་། སྣང་རིག་གི་དངོས་པོ་ཐམས་ཅད་ཆོས་ཉིད་དུ་རོ་གཅིག་པའི་
དཔེ་དང་། ཆུ་སྟེང་དུ་ཁ་བ་བབ་པ་ལྟ་བུ་དང་། ཚོགས་དྲུག་གི་སྣང་བ་ཆོས་ཉིད་ཀྱི་དབྱིངས་
སུ་དག་པའི་དཔེ། ནམ་མཁའ་ལ་སྤྲིན་དྭངས་པ་ལྟ་བུ་དང་། སེམས་ཉིད་ཡོངས་སུ་དག་
པའི་ངོས་ལ་ཤེས་བྱའི་དཀྱིལ་འཁོར་མ་ལུས་པ་གསལ་བའི་དཔེ། གཡའ་དང་བྲལ་བའི་མེ་
ལོང་ལྟ་བུ་སྟེ། དཔེའི་དགོངས་པ་བཞི། ལུས་སེམས་བདེ་བས་རྒྱས་པའི་དཔེ། གཞོན་ནུ་མ་
བདེ་བ་རྒྱས་པ་ལྟ་བུ་དང་། དེ་ཉམས་སུ་མྱོང་བ་གཞན་ལ་བཤད་ཏུ་མི་བཏུབ་པའི་དཔེ།
ལྐུགས་པའི་ལྕེ་ཐོག་ཏུ་སྦྲང་རྩིའི་རོ་བཞག་པ་ལྟ་བུ་དང་། ཕྲ་རགས་ཀྱི་བག་ཆགས་ཐམས་
ཅད་རང་སར་དག་པས། འཁོར་བའི་ཆོས་ལ་ཉམ་ང་བག་ཚ་མེད་པའི་དཔེ། རི་དྭགས་ཀྱི་
རྒྱལ་པོ་སེང་གེ་ལྟ་བུ་དང་། སེམས་ཉིད་ཡིད་བཞིན་གྱི་ནོར་བུ་དེ་ལ་འཁོར་འདས་ཀྱི་
དགོས་འདོད་མ་ལུས་པ་འབྱུང་བའི་དཔེ། ནོར་བུ་རིན་པོ་ཆེ་དབང་གི་རྒྱལ་པོ་ལྟ་བུ་སྟེ།
དཔེའི་དགོས་པ་བཞི། དེ་ལྟར་དཔེའི་དགོས་པ་བཅུ་གཉིས་ཀྱི་དོན་དུ་མགུར་བཞེངས་པ། །
ཨེ་མ་ཧོ་ངོ་མཚར་རྨད་ཀྱི་ཆོས། །སེམས་ཅན་མ་ལུས་ཐམས་ཅད་ལ། །དེ་ཉིད་ཡོད་
དེ་རྟོགས་པ་མེད། །དཔེར་ན་གྱད་ཀྱི་ནོར་བུ་བཞིན། །རང་ལ་ཡོད་དེ་ངོ་མ་ཤེས། །རྒྱུན་དུ་
245



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
འགྲོགས་ཀྱང་ཞལ་མ་མཇལ། །བླ་མའི་དྲིན་གྱིས་དུས་འདིར་རྟོགས། །མུན་པའི་དཀྱིལ་དུ་
ཟླ་ཤར་བཞིན། །རང་བློའི་དཀྱིལ་ནས་ཡེ་ཤེས་ཤར། །ཤར་བའི་ཉི་མ་ནུབ་པ་མེད།
།ཉམས་སུ་མྱོང་བས་རང་རྒྱུད་ཚིམ། །བྱིན་རླབས་སྟོབས་ཀྱིས་ཡེ་ཤེས་རྒྱས། །རང་རིག་ཡེ་
ཤེས་ནང་ནས་ཤར། །བརྗོད་བྲལ་ཉམས་མྱོང་བློ་དང་བྲལ། །དོན་དང་བློ་ཕྲད་ངོ་མཚར་ཆེ།།
།མ་བསམས་ལྷུན་གྱིས་གྲུབ་པ་ལ། །བསམ་གྱིས་མི་ཁྱབ་ཡེ་ཤེས་གསལ། །རྟག་ཏུ་ལོངས་
སྤྱོད་ངོ་མཚར་ཆེ། །འོད་གསལ་ངོས་བཟུང་མེད་པ་ལ། །ཉམས་ལེན་བྱེད་པ་རྨད་ཀྱི་ཆོས། །
རང་ཉིད་ཆོས་སྐུར་གྱུར་པ་ངོ་མཚར་ཆེ། །སྣང་གྲགས་སེམས་སུ་ཤེས་པས་ཞེ་འདོད་བྲལ། །
དགའ་དང་སྤྲོ་བ་རྒྱུན་ཆད་མེད་པར་བྱུང་། །བདེ་བ་ཆེན་པོའི་གནས་ཤིག་རྙེད་པ་འདྲ། །ཕྲ་
རགས་སེམས་ཀྱི་བག་ཆགས་དབྱིངས་སུ་དག །སེང་གེ་བཞིན་དུ་འཇིགས་དང་ཉམ་ང་མེད། །
སྐྱེ་ཤི་འཁོར་བའི་ཆོས་དང་བྲལ་བ་འདྲ། །ནམ་མཁའ་བཞིན་དུ་ངོས་བཟུང་ཀུན་དང་བྲལ། །
ཕྱོགས་ལྷུང་མེད་ཅིང་ཞེ་འདོད་དབྱིངས་སུ་ཞི། །སེམས་ཉིད་དེ་ལྟར་རྟོགས་ན་ལྟ་བ་ཡིན། །
སྣང་སེམས་གཅིག་འདྲེས་ཆུ་དང་ཆབ་རོམ་བཞིན། །དོན་དེ་གཅིག་ཏུ་གོ་ན་རྟོགས་པ་ཡིན། །
དེ་དོན་ནང་ནས་ཤར་ན་ཉམས་མྱོང་ཡིན། །དེ་ལ་རྩེ་གཅིག་འཇོག་ན་སྒོམ་པ་ཡིན། །མ་
ཡེངས་དྲན་པ་བརྟེན་ན་སྤྱོད་པ་ཡིན། །དེ་ཉིད་ཆོས་སྐུར་རྟོགས་ན་འབྲས་བུ་ཡིན། །དེ་ལ་
རྟོགས་ན་གཟུགས་སྐུ་འབྱུང་མི་འགྱུར། །ཞེས་ཏེ།
བླ་མས་གསུངས་པ་དེ་འདི་ཡིན་པར་འདུག་ཨང་སྙམ་པ་བྱུང་། སྒོམ་ལྟ་ཐོག་ཏུ་སྐྱོལ།
སྒོམ་བདག་པོ་ལག་ཏུ་གཏད། བླ་མ་དྲིན་རེ་ཆེ་ཨང་། གདམས་ངག་ངོ་མཚར་རེ་ཆེ་ཨང་
སྙམ་དུ་དུས་དེ་ནས་བཟུང་སྟེ་ད་ལྟའི་བར་ལ་ཉམས་ལ་འཕེལ་འགྲིབ་མེད། རྟོགས་པ་ལ་
མཐོ་དམན་མེད། སྤང་བླང་མེད་པའི་དོན་ལ་ཐེ་ཚོམ་མེད་གསུངས།
ཡང་བསྲུབས་ན་སྒོམ་ཞིང་བཞུགས་པའི་ཚེ། ཁོ་བོ་ལ་བུ་གཅིག་འདུག་པ་དེའི་མགོ་
246



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
བཅད་དེ་རོ་རྦབ་ལ་བཏང་ནས་སྐྱེ་རྒྱུད་བཅད་དོ་བྱས་པ་རྨིས། གཉིད་སད་ནས། འཇིག་
རྟེན་ན་བུ་ལས་གཅེས་པ་མེད་དེ། བུ་ལ་ཡང་མ་ཆགས་བྱ་བ་ཡིན་སྙམ་པ་ལ་དེ་ཁོ་ན་བཞིན་
བྱུང་། ཕྱིན་ཆད་འཇིག་རྟེན་འདིའི་འཁྲི་བ་ཆོད་པ་ཞིག་བྱུང་གསུངས། འབྲེལ་པའི་དབང་དུ་
བྱས་ན། ཚུལ་ཁྲིམས་སྙིང་པོ་དང་། འཕགས་པ་ལ་སོགས་པ་ཡིན་ཏེ། འདི་ཀུན་རང་ལ་
དགོས་སྙམ་པ་དང་། གཅེས་སྙམ་པ་མེད། ཁོང་གི་ཁོ་བོ་ལ་འདུད་པས་རེ་ཞིག་ཙམ་དེ་ལས་
སྤང་དུ་མ་བཏུབ། སློབ་མ་རྣམས་ལ་ཡང་འདི་སྤང་སྙམ་པ་དང་། འདི་དགོས་སྙམ་པ་མེད་དེ།
ཐམས་ཅད་ལ་མཉམ་སྙོམས་སེ་བ་ཞིག་ལས་མེད། རྫས་དང་ལོངས་སྤྱོད་རྣམས་ལ་ཡང་
འདི་ང་ལ་དགོས་སྙམ་པའམ། འདི་ཡོད་ན་རུང་སྙམ་པ་མེད་དེ། རེ་ཞིག་དགེ་འདུན་སྤྱི་ལ་
དགོས་སྙམ་ནས་ཐུན་མོང་དུ་བཟུང་བ་ཙམ་ལས། ང་རང་ལ་དགོས་སྙམ་པའི་ཞེན་ཆགས་
མེད། རྫུན་བྱར་མི་རུང་། །
ཡང་ནུབ་གཅིག་མི་ནག་པོ་ཞིག་བྱུང་བ་བསད་པ་རྨིས། བདུད་ཀྱི་བར་ཆད་ཀྱིས་མི་
ཚུགས་སམ་སྙམ་པ་བྱུང་། དེ་ཕྱིན་ཆད་རྨི་ལམ་ཡེ་མི་རྨི་གཉིད་འོང་བར་འདུག་སྟེ་འོད་
གསལ་འབའ་ཞིག་ཏུ་འགྲོ་བར་འདུག་གསུངས། དེའི་དུས་སུ་ཉང་སྒོམ་དང་། ཟངས་རི་
རས་པ་ལ་སོགས་པ་འཁོར་རྣམས་ལ་མགུར་གསུངས་པ།
ཆོས་ཉིད་ཀྱི་ཀློང་ནས་དབྱངས་ཤིག་ལེན། །ཡེ་ཤེས་ཀྱི་ངང་དུ་ཚིག་ཅིག་འདེབས། །
གཉིས་མེད་ཀྱི་དོན་འདི་གཏན་ལ་འབེབས། །གཞན་ཕན་སྙིང་རྗེ་ཞེན་མེད་འདི། །ཐབས་
ཀྱི་མཆོག་ཏུ་བཙིར་གྱིས་བཟུང་། །ལྷན་ཅིག་སྐྱེས་པའི་རྣམ་ཤེས་འདི། །ཡེ་ཤེས་ཡིན་པར་
བཙིར་གྱིས་བཟུང་
། །ངེས་ཤེས་སྐྱེས་ན་དེ་ཉིད་ཡིན། །མཚན་མར་སྐྱེས་པའི་རྣམ་རྟོག་འདི། །
ཆོས་སྐུ་ཡིན་པར་བཙིར་གྱིས་བཟུང་། །ཉམས་སུ་མྱོང་ན་སྙིང་པོ་མཐོང་། །བཏགས་པའི་
བག་ཆགས་སྣང་གྲགས་འདི། །དོན་དམ་ཡིན་པར་བཙིར་གྱིས་བཟུང་། །བརྟན་པ་ཐོབ་ན་
247



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
བདེན་པ་མཐོང་། །དེ་ལྟའི་དོན་ཞིག་རྟོགས་འདོད་ན། །ཆུ་བོའི་རྒྱུན་བཞིན་ཉམས་སུ་
ལོངས། །བཅས་བཅོས་མ་མང་ལྷུག་པར་ཞོག །ལྟ་ལ་མ་བྱེད་རང་གར་ཞོག །ཡིད་ལ་མ་
བྱེད་མི་དམིགས་ཞོག །ཉམས་དང་རྟོགས་པ་གཅིག་ཏུ་མཆི། །རྒྱུན་ཆད་མེད་པར་རྟོགས་ན་
ཡིན། །ནམ་མཁའ་ལྟ་བུར་མཉམ་ན་ཡིན། །རང་སེམས་སངས་རྒྱས་མཐོང་ན་ཡིན། །ཆོས་
ཉིད་མངོན་དུ་རྟོགས་སམ་སྙམ། །མཚན་མ་རང་སར་གྲོལ་ལམ་སྙམ། །མ་བསམ་ལྷུན་
གྱིས་གྲུབ་བམ་སྙམ། །འདི་ཕལ་དང་ཕལ་གྱི་སྤྱོད་ཡུལ་མིན། །ཐོས་པ་ཆེ་བས་གོ་བ་མིན། །
ཤེས་རབ་ཆེ་བས་ཤེས་པ་མིན། །རྟོག་གེ་བ་ཡི་སྤྱོད་ཡུལ་མིན། །བྱིན་རླབས་ཀྱི་ལམ་ལ་
གནས་པ་ཡིན། །བླ་མའི་གསུང་ལ་བརྟེན་པ་ཡིན། །དད་པ་ཅན་གྱིས་རྟོགས་པ་ཡིན། །དེ་
ལྟར་ལགས་སོ་སྒོམ་ཆེན་ཀུན། །ཀུན་ལ་སྨྲ་བའི་རིགས་མ་ཡིན། །ཞེས་གསུངས།
ལར་ཁོ་བོ་ལ་ནི་སྒོམ་རྒྱུད་ལ་སྐྱེ་བར་བྱེད་པ་ལ་དཀའ་ལས་ཆེན་པོ་དགོས་པར་བྱུང་།
ད་ལྟ་ཁྱེད་རྣམས་ལ་ཚེགས་མེད་དུ་སྐྱེ་ཞིང་འདུག་སྟེ། གདམས་ངག་ཐབས་ལམ་འདི་ཟབ་
པའི་སྟེང་དུ་བཀའ་བརྒྱུད་འདི་ལ་བྱིན་རླབས་ཀྱི་བབས་ཆེན་པོ་གཞན་དང་མི་འདྲ་བ་ཡོད་
པས། བསྒོམས་ནས་དཀའ་བ་སྤྱོད་ནུས་ན་ལམ་སྣ་ཟིན་པ་མང་པོ་འོང་བར་འདུག །བོགས་
འདོན་བར་ཆད་སེལ་བ་དང་ཉམས་མྱོང་རྒྱུད་ལ་སྐྱེ་བར་བྱེད་པ་ལ། ལམ་ཟབ་མོ་བླ་མའི་
ལམ་གྱི་དབང་བསྐུར་ཐོབ་ནས་དེ་ཁོ་ན་སྒོམ་པ་དང་། གཏུམ་མོ་ཕྱག་རྒྱ་ཆེན་པོ་འབའ་ཞིག་
བསྒོམས་པས་ཆོག་པར་འདུག་གསུངས། གཞི་དེར་སྒྲུབ་པ་ཡུན་རིང་དུ་མཛད་པས་མི་མང་
པོ་འདུས་ཏེ། ཐུགས་སོ་མ་སོད་པས། ཟང་ཟིང་གི་ཡོ་བྱད་རྣམས་འོལ་ཁ་བའི་སྡེ་པ་རྣམས་
ལ་བགོས་ཏེ་བྱིན། དབྱར་བོ་དེ་གུང་རྒྱལ་གྱི་གངས་ལ་སྒོམ་དུ་བཞུད་དགོས་སྙམ་ཙ་ན། ཐོ་
རངས་ཁ་དངོས་ཀྱི་གདུལ་བྱ་ཡལ་བར་འདོར་བ་བྱང་ཆུབ་སེམས་དཔའི་ལྟུང་བ་ཡིན་ཟེར་
བའི་སྒྲ་ཞིག་ནམ་མཁའ་ལས་བྱུང་།
248



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
དེ་ནས་རིང་ཞིག་མ་ལོན་པ་ན། བཙད་པོའི་གཟུགས་སུ་འདུག་པ་ལ་དར་གྱི་ལ་ཐོད་
ཆེན་པོ་བཅིངས་པ། མགུལ་ལ་གཡུ་ཆེན་པོ་བཏགས་པ་ཞིག་བྱུང་ནས། དེ་ན་རེ། འདིར་
བཞུགས་ན་བདག་གིས་ཡོན་བདག་བགྱིད་པ་ལགས་ཏེ། ད་མི་བཞུགས་ན་ངའི་བུ་དྭགས་
ལྷ་སྒམ་པོ་ཅན་དུ་བཞུད་ཅིག །ཁོས་ཁྱོད་ཀྱི་ཐུགས་དགོངས་ཡོངས་སུ་རྫོགས་པར་སྒྲུབ་
པར་ལགས་སོ། །བདག་མཁའ་ལ་རྒྱུ་བའི་ཡི་དྭགས་སུ་སོང་བས། སེམས་ཅན་ལ་གནོད་
པ་སྐྱེལ་སྙམ་པ་མེད་ཀྱང་། མང་པོ་ལ་གཤིས་ཀྱིས་གནོད་པར་འདུག་པས་སྡིག་བཤགས་
ཤིག་ཀྱང་ཞུ་ལ། སྐྱབས་འགྲོ་སེམས་བསྐྱེད་ཅིག་ཀྱང་ཐུགས་ལ་འདོགས་པར་ཞུ་ཟེར།
དེར་སྟོབས་བཞིའི་སྒོ་ནས་སྡིག་པ་བཤགས་ཐབས་དང་། བྱམས་སྙིང་རྗེས་བློ་སྦྱོང་ཐབས་
དང༌། སྐྱབས་འགྲོ་སེམས་བསྐྱེད་གནང་ནས། ཕྱག་རྒྱ་ཆེན་པོ་ཞིག་གདབ་དགོས་སྙམ་ཙ་ན་
ནམ་མཁའ་ལ་འཇའ་ཡལ་བ་བཞིན་སོང་། །
དེ་ནས་དྭགས་ལྷ་སྒམ་པོར་བྱོན་ཏེ། ལོ་བཅུ་གཉིས་འདག་སྦྱར་བྱ་སྙམ་པས་ཟངས་
ལུང་དུ་འདག་སྦྱར་གྱི་ཁང་པ་བྱས། དང་པོར་ཆུའི་བཅུད་ལེན་བྱ་དགོས་དགོངས་ཙ་ན་ཆུ་མི་
འདུག་ནས། རས་སྒོམ་རས་པས་ཆུ་མིག་གདའ་ཞུས་པས། ཁར་སང་བསྡད་པའི་བྲག་རྩའི་
སྟན་ཆུང་དེ་སོལ་ལས་ལྟོས་དང་གསུངས། བཞུགས་གདན་བསལ་བའི་འོག་ན་ཆུ་མིག་
ཅིག་འདུག །གཏིང་ཅི་ཡོད་སྙམ་པ་ལ་ཐུག་མེད་ཏུ་འདུག་སྟེ། རིན་པོ་ཆེའི་ཞལ་ན། ཁོ་བོ་
ལ་ཆུ་མིག་འདི་བཅོམ་ལྡན་འདས་ཀྱིས། མདའ་ཆུ་ཁྲོན་པ་སྐྱེས་དང་འདྲ་གསུངས་ནས།
རྟོགས་ལྡན་ལ་དགེ་སྦྱོར་དགོས་པའི་རྒྱུ་མཚན་རྣམས་མགུར་དུ་བཞེངས་པ། །
ཡོངས་ཤེས་བྱ་གཤིས་ཀྱི་སྟོང་པ་སྟེ། །ཞེན་པ་བྲལ་ཡང་དོན་མི་རྟོགས། །གཉིས་
འཛིན་ཅན་གྱི་སྒོམ་ཆེན་དེ། །ཉམས་སུ་མྱོང་ཡང་དོན་མ་ཡིན། །རྟོགས་པ་མེད་པའི་ལྟ་བ་
དེ༑ ༑མཐའ་བྲལ་ཟེར་ཡང་བློས་བྱས་ཡིན། །གདོས་ཐག་མ་ཆོད་ཀྱི་སྒོམ་ཆེན་དེ། །ཏིང་
249



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
འཛིན་བཟང་ཡང་འཁོར་བའི་རྒྱུ། །སྙིང་རྗེ་མེད་པའི་ཆོས་པ་དེ། །འབད་རྩོལ་བྱས་ཀྱང་
ཉན་ཐོས་ལམ། །ལར་ནི་བླ་མའི་གདམས་ངག་གཅེས། །དེ་བས་ཀྱང་ཉམས་སུ་ལེན་པ་
གཅེས། །ཞེས་གསུངས་ཏེ། འདག་སྦྱར་བྱེད་དགོངས་ཙ་ན། བུད་མེད་ལུས་ལ་ཐལ་བ་
བྱུགས་པ། རྨ་བྱའི་སྒྲོ་བཟུང་བ་ཞིག་ན་རེ། བཅུ་གཉིས་འདག་སྦྱར་བྱས་པ་བས། །བཅུ་
གཉིས་བསྟན་པ་སྤེལ་ན་དགའ། །ཞེས་ཟེར་ན། དེའི་ཚེ་གཙང་གི་ཀློག་སྐྱ་སྟོན་པ་བྱ་བ་
འཇིག་རྟེན་ཆོས་བརྒྱད་ལ་ཞེན་ཅིང་ཚུལ་འཆོས་ཆེ་བ་ཞིག་བྱུང་ནས། གདམས་ངག་ཞུ་ཟེར་
བ་ལ་གསུངས་པ། ཕུང་པོ་སངས་རྒྱས་མངའ་བདག་དེ། །ཞེན་ཆགས་བདུད་ཀྱིས་མ་
བཅིངས་སམ། །གསང་སྔགས་ནང་གི་སྤྱོད་པ་དེ། །དམན་པའི་སྤྱོད་པས་མ་སླད་དམ། །
དམ་ཚིག་སྡོམ་པའི་སྲོག་ཤིང་དེ། །ཉོན་མོངས་མེ་ཡིས་མ་བསྲེགས་སམ། །འགྲོ་དྲུག་
སེམས་ཅན་མར་གྱུར་དེ། །རང་དོན་ཕྲ་མོས་མ་སྤངས་སམ། །རྒྱུན་མི་ཆད་པའི་བསམ་
གཏན་དེ། །སྤྲོས་པའི་གཡེང་བས་མ་ཁྱེར་རམ། །འགྱུར་མེད་ལྟ་བ་ལྷུན་གྲུབ་དེ། །གཉིས་
འཛིན་མཐའ་རུ་མ་ལྷུང་ངམ། །ཞེན་མེད་སྒོམ་པ་བདེ་གསལ་དེ། །ཉམས་མྱོང་གི་རྩི་ལ་མ་
འབྱར་རམ། །སྤྱོད་པ་རང་བྱུང་ལྷུག་པ་དེ། །ཚུལ་འཆོས་སྤྱོད་པས་མ་སླད་དམ། །དུས་ལ་
མ་བབ་ཀྱི་བརྟུལ་ཞུགས་ཀྱིས། །གསང་སྔགས་ཀྱི་དམ་ཚིག་མ་ཉམས་སམ། །ནང་གི་
གདེང་དང་མི་ལྡན་པར། །ལས་འབྲས་ཁྱད་དུ་མ་བསད་དམ། །ཡོན་ཏན་མངའ་བའི་སྒོམ་
ཆེན་ཀུན། །ང་རྒྱལ་གྱི་རི་བོས་མ་ནོན་ནམ། །ཆོས་བརྒྱད་ཀྱི་སྒྲོག་ཏུ་མ་ཚུད་དམ། །ཚེ་
འདིའི་ལྕགས་ཀྱུས་མ་བཟུང་ངམ། །ལེགས་པར་སོམས་དང་སྒོམ་ཆེན་ཀུན། །མ་མཐོང་གི་
གཡང་སར་ལྷུང་ཉེན་ཆེའོ། །ཞེས་གསུངས་ནས་གདམས་ངག་གནང་སྟེ། །
དེ་ནས་ཞག་འགའ་ན་དགེ་བཤེས་ཁྱུང་ཚང་ཅན་དང་། དེ་ནས་རིམ་གྱིས་གཉགས་
ནག་པོ་དང་། གཉགས་དམར་པོ་དང་། དེ་ལ་སོགས་པ་དྲུག་ཅུ་ཙམ་འདུས། དེ་རྣམས་ཀྱི་
250



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
ཁྲིད་ཚར་བ་དང་། མཚམས་བྱ་དགོས་དགོངས་ཙ་ན། དབུས་གཙང་ཁམས་གསུམ་གྱི་སྣོད་
དང་ལྡན་པ་ཐམས་ཅད་འདུས་ཏེ། དེ་དག་ཀྱང་རིང་པོ་མ་ལོན་པར་རྩ་རླུང་གི་ཉམས་མྱོང་
དཔག་ཏུ་མེད་པ་དང་། མངོན་པར་ཤེས་པ་དྲུག་ཤར་བ་ཤ་སྟག་བྱུང་ཞིང་། མ་དག་པའི་
དངོས་པོ་བརྒྱད་མི་འཆང་བ་དང་། ཙོག་པུའི་རྣལ་འབྱོར་ལ་བརྩོན་པ་ལ་སོགས་(པ་)སྦྱངས་
པའི་ཡོན་ཏན་བཅུ་གཉིས་ལ་གནས་པ། གསང་སྤྱོད་དང་། སྨྲ་བཅད་དང་། རི་མཚམས་
དང་། འདག་སྦྱར་ཁོ་ནས་དུས་འདའ་བ་རྣམས་བྱུང་ངོ༌། །
དེའི་ཚེ་ཐུགས་སོ་མ་སོད་དེ། སྟོབས་ལུང་བྱ་བ་མི་མ་ཡིན་མངོན་སུམ་དུ་འདུ་བ་དེར་
བྱོན་ཏེ། འཁོར་རྣམས་འོང་མི་ནུས་དགོངས་པ་ལ་འགའ་ཙམ་བྱུང་སྟེ། ཁྱེད་རྣམས་ཆོས་ཅི་
འདོད་ཅེས་གསུངས་པས། གང་གནང་བ་ཞིག་ཞུ་ཟེར་བ་ལ་གསུངས་པ། ཡུན་རིང་མི་སྡོད་
འཆི་བར་ངེས་ཀྱིས་ཐར་པ་མྱུར་དུ་སྒྲུབས། །ཉི་མ་ནུབ་ཁའི་གྲིབ་སོ་བཞིན་དུ་མི་རྟག་ཕ་
རོལ་འགྲོ་བར་ངེས་ཀྱི། །ལེ་ལོ་སྙོམས་ལས་སྤོངས་ལ་བརྩོན་འགྲུས་དྲག་པོ་མེ་བཞིན་སྤོར། །
ཚེ་ལ་བློ་གཏད་མེད་པར་ངེས་ཀྱི་རྒྱུན་པར་ཉམས་སུ་ལོངས། །ཉམས་སུ་བླངས་ན་བློ་དང་
བྲལ་བའི་ཉམས་རྟོགས་དུས་གཅིག་འཆར། །རྒྱུ་ལས་འབྲས་བུ་འབྱུང་བར་ངེས་ཀྱི་ལས་
འབྲས་ཁྱད་མི་གསོད། །ངན་སོང་སྡུག་བསྔལ་དྲན་པར་གྱིས་ལ་གཉེན་པོ་དྲག་ཏུ་བསྐྱེད། །
རང་ཉིད་གཅིག་པུར་ཐར་པར་འདོད་ན་ཐེག་དམན་ཉན་ཐོས་ཆོས་ཡིན་པས། །མ་ཡི་དྲིན་
དྲན་གྱིས་ལ་བྱམས་པ་སྙིང་རྗེ་རྒྱུན་དུ་སྒོམས། །བྱམས་སེམས་སྒྲོལ་བའི་སྨོན་ལམ་རྟག་ཏུ་
སྒོམས། །གོམས་པར་བྱེད་ན་རང་ལ་ལྟོས་མེད་གཞན་ལ་ཕན་པ་ཤུགས་ཀྱིས་འབྱུང་། །རང་
རྒྱུད་གཏིང་ནས་འབྱོངས་ཤིང་སྒྲིབ་པ་གཉིས་པོ་ཤུགས་ཀྱིས་འཛད། །ཆོས་རྣམས་ཐམས་
ཅད་སྒྱུ་མ་རྨི་ལམ་གཟུགས་བརྙན་ལྟ་བུ་ནི། །གོ་བར་གྱིས་ལ་ཚེ་འདིའི་འདོད་དང་ཞེན་པ་
ཟིལ་གྱིས་གནོན། །དེ་ལྟར་བསྒོམ་ན་རང་བློ་གཏིང་ནས་ལྡོག །རང་བློ་མ་ལོག་འཁྲུལ་པའི་
251



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
གང་ཟག་གིས། །ཉོན་མོངས་བསལ་ནས་ཐར་པ་ཐོབ་མི་འགྱུར། །ཞེས་གསུངས་ཤིང་།
ལར་རང་རིག་པའི་ངོ་བོ་ཅིར་ཡང་མ་གྲུབ་པ་དེ་ཤེས་ན། དེའི་ངང་ལ་བཞག་པ་བས་
ལྷག་པ་ཅི་ཡང་མེད་དེ། རྣམ་པར་རྟོག་པ་ཕྲ་མོ་བྱུང་བ་ཡང་མི་སྟོ། དེ་རང་ལ་གཏད་པས་
ཚུར་ལོག་འོང་། སེམས་ཀྱི་ངོ་བོ་ཅི་ཡང་མ་ཡིན་པ་དེ་བས་ལྷག་པ་གང་ཡང་མེད་དེ། རྟོག་
མེད་ཀྱི་ཏིང་ངེ་འཛིན་ནམ་མཁའ་ལྟར་ཕྱལ་སོང་བ་དང་། རིག་པ་ངང་ལ་མ་ཡེངས་པར་
གནས་པ་གཉིས་གང་དགའ་ལྟ་སྟེ། རྟོག་མེད་དེ་ལུང་མ་བསྟན་དུ་འདུག་པས། དེས་དོན་མི་
འགྲུབ། དེ་བས་ཐ་མལ་གྱི་ཤེས་པ་རང་དགའ། ཡང་ནམ་མཁའི་ཁམས་ཐམས་ཅད་ལྷ་དང་
ལྷ་མོས་གང་བ་ལས་དེས་བདག་ཡར་དྲངས། དེ་དང་བདག་ཐ་མི་དད་དུ་གྱུར་པར་ལྟ་སྟེ།
དེ་ལྟར་སྣང་ཡང་སེམས་ཀྱི་འཁྲུལ་སྣང་འགྱུར་བ་ཅན་ཡིན་པས། དེ་བས་ཀྱང་ཐ་མལ་གྱི་
ཤེས་པ་རང་དགའ། ཡང་རང་ཉིད་སངས་རྒྱས་སུ་བྱས་ཏེ་མཚན་དཔེས་བརྒྱན་པ། འཇའ་
ཚོན་ལྟར་གསལ་བར་བྱུང་ཡང་། དེ་བློས་བྱས་བསྐྱེད་པའི་རིམ་པ་ཡིན་ཏེ། དེ་བས་ཀྱང་ཐ་
མལ་གྱི་ཤེས་པ་རང་དགའ། ཡང་བཀའ་གདམས་པ་ལྟར་གཟུང་འཛིན་གཉིས་ཀ་གཞི་རྩ་
མ་གྲུབ་པ་སྐྱེ་མེད་དུ་བྱས་ནས། ཆོས་ཐམས་ཅད་ནམ་མཁའ་རྣམ་པར་དག་པའི་དཀྱིལ་
ལྟར་གྱུར་ཀྱང་། དེ་ཡང་བློས་བྱས་ཀྱི་ཤེས་བྱ་གཤིས་ཤོར་གྱི་སྟོང་པ་ཡིན་པས། དེ་བས་
ཀྱང་ཐ་མལ་གྱི་ཤེས་པ་རང་དགའ། ཐ་མལ་གྱི་ཤེས་པ་ཉམས་སུ་མྱོང་བ་ལ་གསང་སྔགས་
ནས། གཞན་གྱིས་བརྗོད་མིན་ལྷན་ཅིག་སྐྱེས། །གང་དུ་ཡང་ནི་མི་རྙེད་དེ། །བླ་མས་དུས་
ཐབས་བསྟན་པ་དང་། །རང་གི་བསོད་ནམས་ལས་ཤེས་བྱ། །ཞེས་ཆོས་དེ་རྣམས་གནང་།
ཡང་སྒམ་པོར་ཕེབས་པའི་ཚེ་ངའི་བཀའ་གདམས་ཀྱི་བླ་མ་རྣམས་ཀྱི་ཞལ་ནས། སྟོང་ཉིད་
རྟོགས་ན་རྒྱུ་འབྲས་ལ་ཞིབ་ཆ་ཆེར་འགྲོ་གསུངས་དེ་མེད་པར་འདུག །ལར་བཀའ་གདམས་
ཀྱི་བླ་མ་རྣམས་ལ་ཡང་ཆོས་ཀྱི་བབས་ཆེན་པོ་འདུག །ད་ཁྱེད་རྣམས་ཀྱང་ཁོ་བོས་སྨྲས་པ་
252



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
འདི་ལ་ཉོན་ཅིག་ཅེས་གསུངས་པ། །
ཡོང་དགྲ་ལ་ཞེ་སྡང་ཆེ་བ་དང་། །གཉེན་ལ་གདུང་སེམས་ཆེ་བ་གཉིས། །ནོར་ལ་
ཞེན་ཆགས་ཆེ་བ་དང་གསུམ། །དེ་གསུམ་ཆོས་པའི་སྤང་བྱ་ལགས། །ཆོས་གཤའ་མ་ཞིག་
མཛད་ན་འདི་གསུམ་སྤོངས། །སྙིང་ནས་མཛད་ན་འདི་གསུམ་སྤོངས། །ལྷོ་ཚོང་བྱང་དུ་
བསྐྱིལ་བ་དང་། །རྐང་ལེབ་བྲན་དུ་འཁོལ་བ་དང་གཉིས། །ལུང་སྟོང་གི་གྲོག་པུར་
གཡེངས་པ་དང་གསུམ། །དེ་གསུམ་ཆོས་པའི་ཆོས་བརྒྱད་ཡིན། །ཆོས་གཤའ་མ་ཞིག་
མཛད་ན་འདི་གསུམ་སྤོངས། །སྙིང་ནས་མཛད་ན་འདི་གསུམ་སྤོངས། །རྐྱང་པ་རྒས་པའི་
བཟའ་དཔོན་དང་། །ཞེན་ལོག་རྒས་པའི་གསོག་འཇོག་གཉིས། །རྟོགས་ལྡན་རྒས་པའི་
སློབ་གཉེར་གསུམ། །དེ་གསུམ་ཆོས་པའི་བླ་འཚོང་ཡིན། །ཆོས་གཤའ་མ་ཞིག་མཛད་ན་
འདི་གསུམ་སྤོངས། །སྙིང་ནས་མཛད་ན་འདི་གསུམ་སྤོངས། །མང་པོ་ཐོས་པའི་ཚིག་ཡུས་
དང་། །གཅིག་པུར་བསྡད་པའི་སྒོམ་ཡུས་གཉིས། །དཀའ་ཐུབ་བྱས་པའི་སྡུག་ཡུས་གསུམ། །
དེ་གསུམ་ཆོས་པའི་ཁོང་སྐྲན་ཡིན། །ཆོས་གཤའ་མ་ཞིག་མཛད་ན་འདི་གསུམ་སྤོངས། །
སྙིང་ནས་མཛད་ན་འདི་གསུམ་སྤོངས། །སྡིག་ཟས་ཁྲ་བོའི་ཤ་དང་གཅིག །འབྱུང་བཞི་
འཁྲུག་པའི་ཆང་དང་གཉིས། །སྡོམ་པ་འཕྲོག་པའི་ན་ཆུང་དང་གསུམ། །དེ་གསུམ་ཆོས་
པའི་བཙན་དུག་ཡིན། །ཆོས་གཤའ་མ་ཞིག་མཛད་ན་འདི་གསུམ་སྤོངས། །སྙིང་ནས་
མཛད་ན་དེ་གསུམ་སྤོངས། །མ་མཐོང་མངོན་ཤེས་འཆད་པ་དང་། །མི་སོས་སྲིའུ་གསོ་བ་
དང་གཉིས། །མི་ཐུབ་ནད་པའི་སྔས་སྲུང་གསུམ། །ཚེ་འདི་གསུམ་ཆོས་པའི་སད་ཁྱེར་ཡིན། །
ཆོས་གཤའ་མ་ཞིག་མཛད་ན་འདི་གསུམ་སྤོངས། །སྙིང་ནས་མཛད་ན་འདི་གསུམ་སྤོངས། །
ཞེས་གསུངས། །
དེའི་(ཚེ་)ངོ་མཚར་སྐུའི་བཀོད་པ་རྫུ་འཕྲུལ་བསམ་གྱིས་མི་ཁྱབ་པ་མཛད་དེ། དེ་
253



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཡང་དྭགས་པོ་ལྷ་ས་བ་ན་རེ། བླ་མ་རིན་པོ་ཆེས་དགུན་ཟླ་ར་བའི་ཉ་གསུམ་གྱི་ཉིན་པར་
དྭགས་པོ་ལྷ་སར་བྱོན་ཏེ། ཚེས་བཅུ་བཞི་ལ་སྟ་གོན་མཛད། བཅོ་ལྔ་ལ་མེ་ཏོག་གཏོར། །
བཅུ་དྲུག་ལ་གཏང་རག་གི་མཆོད་པ་དང་། ཆོས་སྟོན་འབུལ་བ་རྒྱ་ཆེན་པོ་བྱས་སོ། །ཚེས་
བཅུ་བདུན་གྱི་ཉིན་པར། གསུང་རབ་མང་པོ་དང་། ནས་མར། སྣམ་བུ་ལ་སོགས་ལོངས་
སྤྱོད་ཀྱི་འབུལ་བ་བསམ་གྱིས་མི་ཁྱབ་པ་སྒམ་པོར་བསྐྱལ་ཏེ། དེའི་བསྔོ་བ་ཡང་མཛད་དོ། །
གྲལ་དེ་ཉིད་དུ་ཡོན་བདག་སྐྱེར་འབུམ་འཁོར་བཅས་བྱུང་ནས། བླ་མ་རིན་པོ་ཆེས་ངེད་ལ་
ཐུགས་ལ་བཏགས། བཅུ་བཞི་ལ་སྟ་གོན། བཅོ་ལྔ་ལ་དངོས་གཞི། བཅུ་དྲུག་ལ་གཏང་
རག་གི་མཆོད་པ་བྱས་ནས། དཔོན་སློབ་བདུན་ནམ་མཁའ་ལ་བཞུད། ངོ་མཚར་རེ་ཆེ་ཞེས་
འབུལ་བ་མང་དུ་བྱས་ཏེ་བསྔོ་བ་ཡང་མཛད་དོ། །
གཞིའི་གྲྭ་པ་རྣམས་ན་རེ། རིན་པོ་ཆེ་ནི་དུས་དང་རྣམ་པ་ཐམས་ཅད་དུ་མཚམས་
མཛད་པ་ལས། ཉ་གསུམ་ལ་མཚམས་ནས་བྱོན་ཏེ། བཅུ་བཞིའི་ཉིན་མཚམས་ལ་གཙང་པ་
རྣམས་ཀྱི་ཁྲིད་མཛད། བཅོ་ལྔའི་ཉིན་མཚམས་ལ་ཁམས་པ་རྣམས་ཀྱི་ཁྲིད་མཛད། བཅུ་
དྲུག་གི་ཉིན་མཚམས་ལ་དབུས་པ་རྣམས་ཀྱི་ཁྲིད་མཛད། བླ་མ་རིན་པོ་ཆེ་ནི་གང་དུ་ཡང་མ་
བཞུད་དོ་ཟེར། ཉེ་གནས་གསལ་བྱང་དང་། སྒོམ་པ་ལེགས་མཛེས་དང་། ཤོ་སྒོམ་བྱང་ཡེ་
གསུམ་ན་རེ། བླ་མ་རིན་པོ་ཆེས་ཟླ་བ་ཉ་གསུམ་ལ་ཆོས་ཀྱང་མ་གསུངས། གར་ཡང་མ་
བཞུད། གསོལ་བ་ཡང་མ་གསོལ། སྐྱོ་བསང་ལ་ཡང་མ་བཞེངས། སྨྲ་བཅད་མཛད་དེ་
གཟིམས་མལ་ཁོ་ན་ན་བཞུགས་སོ་ཞེས་ཟེར་རོ། །
ཡང་འབྲོ་ཁྱི་རྫིའི་འཁྲུག་པ་མ་དུམ་པ་ལ་སྤྱན་དྲངས་པས། ང་འོང་གི་གསུངས་ནས་
སྒོམ་ཆེན་རྣམས་སྡུན་ལ་བཏང་། བླ་མ་འཇའ་ལ་བཅིབས་ཏེ་བྱོན་པས་འཁྲུག་པ་ཐམས་
ཅད་རང་ཞིར་གྱུར། ཡང་ལན་གཅིག་ཙཱ་རི་ཙཱ་གོང་བྱ་བ་རྒྱ་གར་གྱི་གནས་སུ་གཤེགས་
254



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
གསུངས་ནས་དཔོན་སློབ་མང་ཞིག་གིས་བྱོན། གངས་ཁྲོད་ཏུ་སློབ་མ་རྣམས་ཆར་དྲག་གིས་
ཆེར་བངས་ཏེ། རྗེ་བཙུན་གྱི་དབུ་ཞྭ་ལ་ཆར་འབྲུ་གསུམ་ལས་མ་ཕོག་པ་བྱུང་། དེ་ཡང་དུས་
གཅིག་ན་སྒོམ་པ་ལེགས་མཛེས་ཀྱིས་སྔོན་གྱི་ཉན་ཐོས་ཆེན་པོ་རྣམས་ཀྱིས་ནི་ཟད་པར་
ཟིལ་གནོན་སོགས་མང་དུ་བསྟན་ཞིང་། ད་ལྟ་བསྟན་མི་ནུས་པ་ཅིས་ལགས་ཞུས་པས། དེ་
སེམས་སྦྱོང་མི་བྱེད་པས་ལན་པ་ཡིན་མོད། བསྒྲུབ་ན་ལོས་འགྲུབ་གསུངས། དེའི་ཕྱིར་
ནངས་པར་ཞོ་བུར་འདྲེན་དུས་སོང་བའི་ཚེ་བླ་མའི་གཟིམས་མལ་ན་མེ་ཆེན་པོ་ཞིག་འབར་
ཏེ་ཐོག་ལ་ཧྲིག་ཧྲིག་འདུག །ཤིན་ཏུ་ཞེད་པས་གསལ་བྱང་སྦྲན་ཏེ། ཕྱིན་ཙ་ན་བླ་མ་ཉིད་ཀྱི་
སྐུར་སྣང་ངོ་། །
ཡང་རེ་ཞིག་མར་མེ་འབུལ་དུ་ཕྱིན་པས། གཟིམས་ཁང་ཆུས་མེར་ཏེ་ཁེངས་ནས་
འདུག །དེ་ཅི་ཡིན་སྙམ་ནས་ཡོད་ཙ་ན། བླ་མའི་ཞལ་ནས་ཡར་ཤོག་གསུངས་ཏེ། ཆུའི་སྣང་
བ་མེད་པར་གྱུར་ཏོ། །ཡང་ཉིན་གཅིག་ཡོན་བདག་དར་རྒྱལ་མཇལ་བའི་ཞུ་བ་བྱེད་དུ་ཕྱིན་
པས་བླ་མའི་གཟིམས་མལ་ན་གསེར་གྱི་མཆོད་རྟེན་འོད་འབར་བ་ཞིག་མཐོང་སྟེ། ཡོན་
བདག་ལ་བསྟན་དགོས་སྙམ་ནས་ཁྲིད་དེ་སོང་ཙ་ན། བླ་མ་ཉིད་བཞུགས་ནས་འདུག་གོ །
ཡང་འདྲེ་བཞི་རྩད་གཅོད་ཀྱི་གདམས་ངག་ཞུ་བའི་ཕྱིར། གཏོར་མ་ཞིག་ཁྱེར་ཏེ་སོང་བ་ན།
ནང་དང་ཕྱི་རོལ་ཐམས་ཅད་དུ་གང་ནའང་མི་བཞུགས་པར། ཅི་ཞིག་ན་ཁྱོད་ཅི་འདོད་ཡར་
ཤོག་གསུངས། བླ་མ་གཟིམས་མལ་ཉིད་ན་བཞུགས་འདུག་སྟེ། དེ་རྣམས་ནི་ཟད་པར་ཆུ་
དང་། མེ་དང་། ས་དང་
། ནམ་མཁའི་སྐྱེ་མཆེད་ཕྱོགས་རེ་ཙམ་བསྟན་པ་ཡིན་ནོ། ། །
གཞན་ཡང་སྐུ་ལ་གྲིབ་མ་མེད་པ་དང་། ནམ་མཁའ་ལ་སྐྱིལ་མོ་ཀྲུང་མཛད་པ་དང་།
བྲག་རི་ཆེན་པོ་ལ་ཐལ་བྱུང་དུ་གཤེགས་པ་ལ་སོགས་པའི་རྫུ་འཕྲུལ་མང་དུ་མཛད་ཅིང་།
ཡང་ལན་གཅིག་སྒོམ་པ་བློ་བརྟན་གྱིས་ཤོག་གུ་འབུལ་དུ་བྱུང་བ་སྤྱན་སྔར་བཏང་ཙ་ན། །
255



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཕྱིར་ལོག་སྟེ་བྱུང་ནས། ཁྱེད་ཀྱི་ཐུགས་རྗེ་ཆེན་པོ་ཕྱག་སྟོང་སྤྱན་སྟོང་པའི་ལྡེར་སོ་འདི་སུ་
ཞིག་གིས་བཟོས་རེ་ལེགས། བླ་མ་གང་ན་བཞུགས། མཇལ་འདོད་ཟེར་ཏེ་ཁྲིད་ནས་ཕྱིན་
ཙ་ན། བླ་མ་ཉིད་བཞུགས་འདུག་གོ །ཡང་ཤིང་སྤངས་སུ་སྟོང་འབུལ་ཆེན་པོ་བྱུང་བའི་ཚེ།
སྒོམ་པ་ཤེར་གཞོན་སྤྱན་འདྲེན་དུ་སོང་བས། ཁྱེད་རང་སྔོན་ལ་བེར་ཐུལ་ཁུར་ཏེ་སོང་ཞིག །
ངས་སྒོ་བཅའ་བྱས་ལ་འོང་གི་གསུངས། འཕྲང་ཁར་བསྒུགས་ཏེ་བསྡད་ཙ་ན། ཡུན་དུ་མ་
བྱོན། ཕྱི་ལ་བལྟས་པས་ཁྲི་ཐོག་ཏུ་ཕྱག་ཕེབས་འདུག་སྟེ། བན་སྐྱ་སྟོང་ཙམ་གྱིས་འབུལ་བ་
བྱེད་པ་ཡང་ཚར་འདུག་གོ །།
དུས་བཟང་ཐམས་ཅད་ཀྱི་ཚེ་གཟིམས་ཁང་ལ་འཇའ་ཚོན་ཟུག་འོང་བ་ལ། མི་ཕལ་
ཆེ་དག་གིས་མཐོང་བར་འདུག །བར་དོར་འོད་གསལ་མངོན་དུ་གྱུར་པའི་རྟགས་ཡིན་ཟེར།
དགེ་བཤེས་ཁམས་པས་རྗེ་ཉིད་ལ་ཞུས་པས། དེའི་ཚེ་ཌཱ་ཀི་མ་རྣམས་འདུས་ཏེ་བྱུང་བ་ཡིན་
གསུངས། ཡང་རྩེགས་འབྱུང་གནས་ཡེ་ཤེས་ཀྱིས་གདན་དྲངས་ཏེ་འབྱོན་པར་ཞལ་གྱིས་
བཞེས་པ་ལ། ནངས་པར་ཁོ་བོ་མི་འགྲོ། བཙུན་ཆུང་ཞིག་ཙར་ཞོག །ཁྱེད་རང་ཀུན་སོང་
གསུངས་ཏེ་ཕྱིན་པ་ན། བླ་མ་སྔོན་ལ་ཕྱག་ཕེབས་འདུག་སྟེ་ཆོས་སྟོན་གྲོལ་ནས་ཡར་ཕྱིན་
ཙ་ན། རྗེ་ཉིད་གང་དུ་ཡང་མ་བྱོན་པར་བཙུན་ཆུང་ལ་ཆོས་ཤིན་ཏུ་དམར་བར་གསུངས་
འདུག་སྟེ་སྐུའི་བཀོད་པ་བསྟན་པའོ། ། །
ཡང་དུས་གཅིག་གི་ཚེ་སློབ་དཔོན་སྒོམ་པས་ཞུས་ཏེ། བྱང་ཆུབ་སེམས་དཔའ་ས་དང་
པོ་པས་སྟོང་གསུམ་རྡུལ་ཕྲན་དུ་བཅུག་པས་རྡུལ་ཆེར་མ་སོང་། སྟོང་གསུམ་ཆུང་དུ་མ་སོང་
ཟེར་བ་དེ་རང་མཚར་ཞུས་པས། དེ་ལ་མཚར་རྒྱུ་མེད། ཤེས་པའི་ཆོས་ཅན་ཡིན་ཏེ། ཀུན་
རྫོབ་ཀྱི་སྣང་བ་ལ་ཅི་ཡང་ཉན། མིའི་རྣོ་མིག་ཡུངས་འབྲུ་ཙམ་གྱི་ནང་དུ་མཐོ་གང་གི་
གཟུགས་ཚུད། མེ་ལོང་སོར་བཞི་པའི་ནང་དུ་རྟ་དང་གླང་པོའི་གཟུགས་ཚུད། ཆུ་ཕོར་གང་
256



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
གི་ནང་དུ་ནམ་མཁའ་དང་ཟླ་བའི་དཀྱིལ་འཁོར་གྱི་གཟུགས་བརྙན་ཡང་ཚུད། ཁོ་བོ་ལ་
ལྟོས་དང་གསུངས་ཏེ། བླ་མ་ཉིད་བྱང་ཆུབ་ཆེན་པོའི་སྐུ་སྒོམ་པོའི་རི་དེ་བས་ཀྱང་ཆེ་བ་ཞིག་
ཏུ་གྱུར་པ་གཟིམས་སྤྱིལ་མི་ལྔ་ལས་མི་ཤོང་བ་དེར་ཚུད་དེ་སྣང་ངོ༌། །
ཡང་ཉིན་གཅིག་ཉི་མ་གཟས་ཟིན་པ་ལ་ཤིང་སྤངས་སུ་མང་སྒོལ་བྱས། དགེ་འདུན་
སྟོང་ཙམ་འཚོགས་ནས་ཡོད་པའི་ཚེ། རིན་པོ་ཆེ་ཡང་དགོན་གྱི་ཐད་ཀའི་ནམ་མཁའ་ལ་
བྱོན་ནས། བུམ་ཆུ་མང་པོ་གཏོར་ཞིང་ཕར་བཞུད་ཚུར་བཞུད་མཛད་པ་ཐམས་ཅད་ཀྱིས་
མཐུན་པར་མཐོང་། ཡང་མགར་སྒོམ་དཀར་པོས་བདེ་མཆོག་ལྷ་བཅུ་གསུམ་པའི་ལུང་ཞུས་
པས། དེ་བྱ་གསུངས་ཏེ། ཕྲེང་སྔགས་ཞལ་ནས་ནར་གྱི་གསུངས་པའི་མོད་ལ་འོད་ཟེར་ཁ་
དོག་དམར་པོ་ཞིག་མགར་སྒོམ་གྱི་སྙིང་གར་ཐིམ། དེར་མགར་སྒོམ་གྱིས་ཕྱག་འཚལ་མོས་
པ་བྱས་པས། བླ་མ་ཉིད་བདེ་མཆོག་ཞལ་བཞི་ཕྱག་བཅུ་གཉིས་པར་གྱུར་འདུག་པ་མཐོང་། །
ཡང་སྐྱེ་སྒོམ་གྱི་མ་ཤི་ནས་དགེ་རྩར་རིགས་ལྔ་ཚར་གཅིག་བཞེངས། སྤྱན་སྔར་གདན་
དྲངས། རབ་གནས་མྱུར་བ་ཞིག་ཐུགས་ལ་འདོགས་པར་ཞུ། བདག་མ་རྒན་མོའི་རོ་སྲེག་པ་
ལ་རིངས་པར་ཡོད་ཞུས་པས། འོ་དེ་བྱ་སྤོས་རེང་ཞིག་སྲེགས། མཎྜལ་ཞིག་ཕུལ་གསུངས།
དེ་མ་ཐག་བླ་མ་བྱང་ཆུབ་ཆེན་པོར་གྱུར་ནས། གཙུག་ཏོར་ནས་འོད་ཟེར་འཇའ་ཚོན་ལྟ་བུ་
བྱུང་། ཐང་ཀ་རྣམས་ལ་སོ་སོར་ཟུག་པས། དྲིལ་ཤིང་ཀུན་ཁྲོལ་དིར་དིར། གདུགས་དང་།
རྒྱལ་མཚན་དང་། བ་དན་དང༌། རོལ་མོའི་སྒྲ་དང་། མེ་ཏོག་གི་ཆར་མང་པོ་བབ་པའི་སྣང་
བ་བྱུང་། བླ་མ་སྤྱན་ཧར་གྱིས་ཕྱེ་ནས་རབ་གནས་མྱུར་པོ་བྱེད་ན་དེ་ལྟར་བྱེད་པ་ཡིན། ད་
རྒྱུག་གསུངས། ཡང་སློབ་དཔོན་སྒོམ་པས་རོ་གཅིག་གི་རྣལ་འབྱོར་རྒྱུད་ལ་སྐྱེས་དུས་ལུས་
སེམས་སྣང་བ་གསུམ་གཅིག་ཏུ་འདྲེས་གསུངས་པ་དེ་ཇི་ལྟར་ལགས་ཞུས་པས། མདུན་གྱི་
ཀ་བ་ལ་ཐོགས་པ་མེད་པར་ཕྱག་གིས་ཕྱལ་ཕྱལ་གཡུགས་ཏེ། དེ་གསུམ་འདི་ལྟར་འདྲེ་བ་
257



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
ཡིན་གསུངས།
ཡང་གྲབ་ཀྱི་དབང་པོ་ལ་གདིང་བའི་སྟེང་དུ་བཞུགས། གཡོན་པས་ཕྲེང་བ་བགྲང་།
གཡས་པས་ཆུ་སྦྱིན་མཛད་ཅིང་གཤེགས་པ་དང་། བྲེ་གུའི་རི་ལ་བཙད་པོ་ལྷ་སྒོམ་གྱི་རབ་
གནས་མཛད་པའི་ཚེ། མེ་ཏོག་རྟེན་ལ་རང་འབྱར་དུ་སོང་བ་དང་། མེ་ཏོག་གི་སྣོད་ལྷུང་
བཟེད་ནམ་མཁའ་ལ་བཞག་པ་དང༌། སློབ་དཔོན་སྒོམ་ཚུལ་གྱིས་རླུང་ཕྱག་སོར་ལ་བཏོན་
ནས། སྤོས་རྒྱའི་ཐལ་བ་པུར་བ་ལ་ང་རྒྱལ་ཅུང་ཟད་སྐྱེས་པ་མཁྱེན་པས། ཆོས་གོས་ཉི་ཟེར་
ལ་བཀལ་ཏེ། ངས་ཀྱང་འདི་ལྟར་བྱས་ན་འོང་མོད་ཀྱི། ང་རྒྱལ་དུ་སོང་ན་ཆོས་པར་མི་འགྲོ།
དེ་ཀུན་འཕྲལ་གྱི་ཡོན་ཏན་ཡིན། མཐར་ཐུག་གི་ཡོན་ཏན་ཆོས་ཐམས་ཅད་སྐྱེ་མེད་དུ་
རྟོགས་པ་ལ་འོང་བ་ཡིན། དེ་ལྟ་བུ་ལ་ང་རྒྱལ་རྡུལ་ཙམ་ཡང་མ་བྱེད་གསུངས། ཡང་ལྷ་སྒོམ་
ལ་སོགས་པའི་མི་བརྒྱ་ཙམ་གྱིས་མཐོང་སྣང་མཐུན་པར་ཐུགས་རྗེ་ཆེན་པོ་ཁ་སཞྭ་ཎིའི་སྐུ་
མཐོང་། ཡང་དབེན་ཕུག་ན་བཞུགས་པའི་ཚེ། ཉེ་གནས་ལེགས་མཛེས་ལ། ང་ལ་ཞག་
བདུན་དུ་གཏམ་མ་བྱེད་ཅིག་གསུངས་ནས། རྩིག་པ་ལ་ཐོགས་མེད་དུ་ཕར་བཞུད་ཚུར་
བཞུད་མཛད་པ་དང་། ཀེང་རུས་ཀྱི་མི་ཆེན་པོར་སྤྲུལ་པ་དང་། གཡས་གྲི་གུག་དང་།
གཡོན་ཐོད་པ། ཁ་ཊཾ་ཁ་ཕྲག་ལ་བཀལ་ནས་སྟག་ལ་ཞོན་ཏེ། ཌོམྦི་ཧེ་རུ་ཀ་ནི་སྟག་ལ་ཞོན། །
རིགས་ངན་བུ་མོས་རབ་ཏུ་མཆོད། །དུར་ཁྲོད་གནས་རྣམས་ཁྱབ་པར་རྒྱུ། །གསུངས་ཤིང་
ནམ་མཁའ་ལ་བཞུད། ཡང་ཆོས་གོས་རྣམ་གསུམ་བསྣམས་ནས་བཞེངས་ཏེ། ཞབས་ཀྱི་
རྟིང་པ་གཉིས་སྤྲད། བདུད་རྩི་ཐལ་སྦྱོར་གྱི་ཕྱག་རྒྱ་སྤྱི་བོར་མཛད་ནས་བཞུགས་པ་ལ།
ནུབ་དང་པོ་ལ་བདུན། གཉིས་པ་ལ་བཅུ་བཞི། གསུམ་པ་ལ་གཟིམས་ཁང་ཐམས་ཅད་
ཐམ་འགགས་ནམ་འགགས་ལ་སོང་། ཡང་སྐད་ཅིག་ལ་སྐུ་དེ་རྣམས་མི་སྣང་བར་གྱུར་ཏོ། །
གཞན་ཡང་ཞག་ཅིག་ལ་རླུང་ཁུག་པ་གཉིས་ཀྱིས་ཆོག་པ་དང་། རང་རང་གི་སེམས་
258



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
ཀྱི་བསམ་པ་ཇི་ལྟ་བ་བཞིན་མཁྱེན་པའི་ཚུལ་བསམ་གྱིས་མི་ཁྱབ་པ་དང་ང་། ཞལ་བུ་
གཉན་ན་བཞུགས་པའི་དུས་སུ། ཚེས་བཅོ་ལྔའི་ཟླ་བ་ཤར་ནས་ཨེན་གཅིག་ལོན་པ་ན།།
གནས་གསུམ་གྱི་མཁའ་འགྲོ་སྤྲིན་གཏིབས་པ་ལྟ་བུའི་དབུས་ན་ཆོས་གསུངས་ཤིང་
བཞུགས་པ་དགེ་བཤེས་ཁམས་པས་གཟིགས་ཏེ་བསྟོད་པ་ཡང་མཛད། ཡང་བླ་མའི་
གཟིམས་ཁང་དུ་བུད་མེད་ཀྱི་གད་མོ་རྒྱུན་མི་ཆད་པར་བྱུང་སྟེ། དེ་ནི་ཡེ་ཤེས་ཀྱི་ཌཱ་ཀི་དུས་
རྒྱུན་པར་འདུ་བ་ཡིན་གསུངས། ཡང་སྒོམ་ཆེན་ཞིག་གིས་རི་ཟུར་དུ་ཁམས་བསང་ལ་ཕྱིན་
པས། བླ་མའི་སྐུ་མདུན་ན་བུད་མེད་མང་པོས་བྲོ་བརྡུང་ཞིང་འདུག་སྟེ། ཕྱིན་ཙ་ན་སུ་ཡང་
མི་སྣང་། དེ་ཡང་ཡེ་ཤེས་ཀྱི་ཌཱ་ཀི་མའོ། ། །
ཡང་གཉན་ན་བཞུགས་པའི་དུས་སུ་དབྲོང་ཁའི་དུས་མཆོད་ལ་བྱོན་པ་དང་། ཡ་
གིར་བཞུགས་པ་མཐུན་སྣང་གཅིག་ཏུ་བྱུང་བས། དགེ་བཤེས་ཁམས་པས་དེ་ཇི་ལྟར་
ལགས་ཞུས་པའི་ཚེ། དེ་ལ་དཀའ་རྒྱུ་མེད། རྟོག་པ་ཕྱོགས་གཉིས་སུ་བཀྱེ་བས་ཆོག་པ་ཡིན་
མོད་གསུངས། ད་རེས་ཞུ་བའི་སྐབས་ཤིག་བྱུང་སྙམ་ནས། བླ་མ་རིན་པོ་ཆེས་སྤྲུལ་པ་ཇི་
ཙམ་མཛད་པ་ལགས་ཞུས་པས། ངས་སེམས་ཅན་རེ་རེའི་མདུན་དུ་སྤྲུལ་པ་མི་འདྲ་བ་རེ་རེ་
འགྱེད་ཀྱང་དཀའ་སླ་མེད་གསུངས་ཏེ། བླ་མ་རིན་པོ་ཆེ་ལ་ཁོ་བོའི་དྲི་རྒྱུ་དེར་ཟད་པ་ཡིན་
གསུངས། གཞན་ཡང་ཨོ་རྒྱན་ལ་སོགས་པ་མཁའ་འགྲོ་མའི་གནས་སུ་བྱོན་པ་དང་།
སྔགས་ཀྱི་སྤྱོད་པ་མཛད་པ་དང་། སྐུའི་བཀོད་པ་དུ་མ་དུས་གཅིག་ཏུ་བསྟན་པ་ལ་སོགས་
དཔག་ཏུ་མེད་དེ། འདིར་ནི་ཅུང་ཟད་ཙམ་མོ། །
བླ་མ་རིན་པོ་ཆེ་སྐུ་བསོད་དཔག་ཏུ་མེད་པ་ལ། དགེ་བཤེས་བྱ་ཡུལ་བས་སྡིག་ཅུང་
ཟད་བསགས་པས། རྗེ་བཙུན་གྱི་ཞལ་ནས་ཁོང་རང་ལ་མི་གནོད་ཀྱང་ཁོང་གི་ལད་མོ་
གཞན་གྱིས་བྱས་པས་ངན་སོང་དུ་སྐྱེ་བའི་ལས་གསོག །ཁོ་བོ་ས་ཕྱོགས་གཞན་ཞིག་ཏུ་
259



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
འགྲོ་བར་རུང་གསུངས་པ་ལ། སློབ་མ་ཐུན་མོང་བ་ཞིག་ན་རེ། རྗེ་བཙུན་ཉིད་དང་འབྲེལ་
བ་ཞིག་བགྱིས་ན་མི་འཐད་ལགས་སམ་ཞུ་བ་ལ། དེ་ཡང་གྲོས་ཡིན་གསུངས་ནས་དཔོན་
སློབ་ཁ་ཡར་ཞིག་བྱ་ཡུལ་དུ་བྱོན། བྱ་ཡུལ་མིག་གིས་མཐོང་བའི་ནེའུ་ཐང་ཞིག་ཏུ་བཞུགས་ཏེ།
ཁོ་བོས་ཁོང་ལ་ཏིང་ངེ་འཛིན་ཇི་ལྟ་བུ་ཞིག་འདུག་བལྟའོ་གསུངས་ནས། ཅུང་ཞིག་ལོན་པ་ན།
ཁོང་ལ་སྒྱུ་མ་ལྟ་བུའི་ཏིང་ངེ་འཛིན་མངའ་བར་འདུག་གསུངས། དེ་ནས་མཇལ་ཏེ་ཆོས་ཀྱི་
གསུང་གླེང་མཛད་པས། གཅིག་ལ་གཅིག་ཤིན་ཏུ་དགྱེས། ཆོས་ཀྱང་ཕར་ཞུ་ཚུར་ཞུ་མཛད།
བྱ་ཡུལ་བ་ལ་སྔར་སྒྱུ་མ་ལྟ་བུ་ལ་ཕྱིས་ནམ་མཁའ་ལྟ་བུའི་ཏིང་ངེ་འཛིན་དུ་གྱུར། ཆོས་རྗེས་
ཡང་རབ་གནས་བྱ་ཡུལ་བའི་ལུགས་སུ་མཛད། ཁོ་བོའི་ཆོས་ཀྱིས་ཀྱང་ཁོང་ལ་ཕན་པར་
འདུག །ཁོང་གི་ཆོས་ཀྱིས་ཀྱང་ཁོ་བོ་ལ་ཕན་གསུངས། །
ཡང་ལན་གཅིག་བླ་མའི་ཞལ་ནས། ངའི་རྨི་ལམ་ན་སྒམ་པོའི་རི་རྩེ་ཐམས་ཅད་ལ་
དར་དམར་པོ་རེ་རེ་ཕྱར། དར་ཐོགས་པའི་བུད་མེད་མང་པོས་གར་བྱེད་ཅིང་། དེ་ཡང་སྒམ་
པོ་ཁོ་ན་ལས་གཞན་དུ་མི་འགྲོ་བ་རྨིས་ཏེ། སྒམ་པོ་འདི་ཕྱོགས་ཐམས་ཅད་དུ་གྲགས་པ་
དང་། ཁོ་བོའི་ཚེ་གཞུག་ཀྱང་འདི་རང་དུ་སྡོད་པ་ཞིག་འོང་བར་འདུག་གསུངས། དགེ་
བཤེས་ཁྱུང་ཚང་པའི་བསམ་པ་ལ། བླ་མ་རིན་པོ་ཆེས་ཀྱང་བན་གསར་བཙུན་ཆུང་འདི་
རྣམས། དང་པོར་ཐོས་བསམ་རེ་བྱེད་དུ་མི་འཇུག་པར་འབག་བཙོག་གང་ཡང་མི་ཤེས་པར་
འདུག་པ་ལ། སྒོམ་ཁོ་ན་བསྟན་ཀྱང་ཡོན་ཏན་ཅང་སྐྱེའམ་སྙམ་པ་ལས། དེ་ནུབ་ཀྱི་རྨི་ལམ་
ན་སྒམ་པོའི་རི་ཐམས་ཅད་བྲག་ཕུག་གིས་གང་ཞིང་། དེ་རྣམས་ན་རིན་པོ་ཆེའི་མཆོད་རྟེན་
མང་པོ་འདུག་པ་ལ། ཕལ་ཆེར་བཟོ་ཤིན་ཏུ་ལེགས་པ་ལ་འོད་ཟེར་ནམ་མཁའ་ལ་འཕྲོ་བ་
ཁོ་ན་འདུག །ལ་ལ་ནི་བཟོ་ཕྱེད་ཕྱེད་ཙམ་ཚར་བ་འདུག །ལ་ལ་ནི་གཟུགས་དོད་པ་ཙམ་ལ་
དཀར་ཆབ་གསོལ་ཞིང་མིང་པོས་ཕྱག་འཚལ་ནས། འདི་རྣམས་འཇིག་རྟེན་ལྷ་དང་བཅས་
26O



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
པ་རྣམས་ཀྱི་མཆོད་གནས་ཡིན་ཟེར་བ་རྨིས། དེར་ཁོང་གིས་ཞུར་བྱོན་ཙ་ན། ཕྱག་བྱེད་ཅིང་
ཡོད་པའི་ཚེ། བླ་མའི་ཞལ་ནས། སྤྱིར་ཡང་བཀའ་གདམས་ཀྱི་མཚན་ཉིད་པ་ཁྱེད་ཚོ་ང་ལ་
སྡང་། སྒོས་སུ་ཁྱེད་ཀྱིས་ང་ལ་བརྙས་པ་ཆེན་པོ་བྱས། ངའི་བཙུན་ཆུང་འདི་ཚོ་ཡང་ཁྱེད་རང་
ལ་རྨིས་པ་ཁོ་ན་བཞིན་དུ་ཡོད་པ་ཡིན། བན་གསར་སྤྲང་ཕྲུག་འདི་ཀུན་ཡང་འཇིག་རྟེན་ལྷ་
དང་བཅས་པའི་མཆོད་གནས་སུ་འོང་བ་ཡིན། ཁོ་བོ་ལ་ནི་ཆེ་རེག་ཆེ་འཚེངས། ཆུང་རེག་
ཆུང་འཚེངས་པ་ཡིན། མི་ལ་ལས་ཁོ་བོས་བསྟན་པ་བསྣུབས་ཟེར་བའང་ཡོད་དེ། བསྟན་
པའི་བདག་པོ་སུ་ཡིན། བསྟན་པ་ལ་སུས་ཕན། སེམས་ཅན་གྱི་དོན་སུས་བྱས། ཉི་འོག་གི་
རྒྱལ་ཁམས་འདི་ན་བསྟན་པ་སུས་བསྲུངས། རང་རེ་ཚོ་ད་སྟེ་ལོ་འགའ་ན་གསལ་ཏེ་འོང་།
ལ་ལ་ཞིག་ཁོ་བོ་ལ་འདུས་བྱས་ཁྱད་ཏུ་བསད་པས་ཆད་ལྟ་བ་ཡིན་ཟེར་བའང་ཡོད་དེ། བྱ་
ཅའི་ཆོས་སྤྱོད་བཅོག་མ་མྱོང་ཞེས་མགུར་བཞེངས་པ།
དཔལ་འཁོར་ལོ་སྡོམ་པའི་བདེ་མཆོག་དང་། །རྗེ་བཙུན་རྡོ་རྗེ་རྣལ་འབྱོར་མ། །
མཁའ་འགྲོ་རྗེ་བཙུན་དམར་ཆུང་གསུམ། །འདི་བསྐྱེད་རིམ་སྒོམ་པའི་ལྷ་གསུམ་ཡིན། །
བཅོམ་ལྡན་འཕགས་པ་རྟ་མགྲིན་དང་། །སྒྲོལ་མ་ཡིད་བཞིན་འཁོར་ལོ་གཉིས། །བདག་
བསྐྱེད་ཕྱག་ན་རྡོ་རྗེ་གསུམ། །འདི་གསུམ་བར་ཆད་སེལ་བའི་ལྷ་གསུམ་ཡིན། །ཆོས་སྐྱོང་
དཔལ་ཆེན་མགོན་པོ་དང་། །བྲན་པ་སྔགས་བདག་ཆེན་པོ་གཉིས། །གནོད་སྦྱིན་ལས་
མཁན་རྒྱལ་པོ་གསུམ། །འདི་ཕྲིན་ལས་སྒྲུབ་པའི་ལྷ་གསུམ་ཡིན། །གསོལ་འདེབས་མཎྜལ་
འབུལ་བ་དང་། །ཟབ་མོ་གསང་སྔགས་བཟླས་བརྗོད་གཉིས། །ཚོགས་གསོག་ཆུ་སྦྱིན་
གཏོར་མ་གསུམ། །འདི་འདུས་བྱས་བྱ་ཅའི་ཆོས་གསུམ་ཡིན། །བསྐྱེད་རིམ་ལྷ་ཡི་རྣལ་
འབྱོར་དང་། །ཟབ་མོ་རྩ་རླུང་རྫོགས་རིམ་གཉིས། །ཟུང་འཇུག་སྣང་སྟོང་དབྱེར་མེད་
གསུམ། །འདི་ཐུན་བཞིར་སྒོམ་པའི་རྣལ་འབྱོར་ཡིན། །གཉིད་དང་བསམ་གཏན་བསྲེ་བ་
261



རིས་མེད་ཆོས་རིག་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
དང་། །རྨི་ལམ་ལམ་དུ་སློང་བ་གཉིས། །སྒྱུ་ལུས་འཕོ་བ་སྦྱང་བ་གསུམ། །འདི་མཚན་མོ་
ཐུན་གྱི་ཆོས་གསུམ་ཡིན། །མ་བསྒོམས་སངས་རྒྱས་འཕོ་བ་དང༌། །ཟབ་མོ་གྲོང་འཇུག་རླུང་
སེམས་དང་། །སྒྱུ་ལུས་མེ་ལོང་གཟུགས་བརྙན་གསུམ། །འདི་ཉིན་མོ་ཐུན་གྱི་ཆོས་གསུམ་
ཡིན། །བར་དོ་བསྲེ་བའི་མཚམས་སྦྱོར་དང་། །ངོ་སྤྲོད་ཕྱག་རྒྱ་ཆེན་པོ་གཉིས། །གདམས་
ངག་ལྷན་ཅིག་སྐྱེས་སྦྱོར་གསུམ། །འདི་དུས་རྒྱུན་དུ་སྒོམ་པའི་ཆོས་གསུམ་ཡིན། །མི་ངེད་
དང་ངེད་གཅིག་མི་ཟེར་ཏེ། །ངེད་ནི་གཅན་གཟན་སེང་གེའི་བུ། །མ་ཡི་མངལ་ནས་རྩལ་
གསུམ་རྫོགས། །མ་འགྲོ་བུ་འགྲོ་མཉམ་དུ་འགྲོ། །མ་དང་མཉམ་པར་གངས་ཁྲོད་འགྲིམ། །
གཅན་གཟན་འཚོགས་ཀྱང་ཉམ་མི་ང་། །མི་ངེད་དང་ངེད་གཅིག་མི་ཟེར་ཏེ། །ངེད་ནི་
འདབ་ཆགས་ཁྱུང་གི་བུ། །སྒོ་ངའི་ནང་ནས་གཤོག་དྲུག་རྫོགས། །མ་འཕུར་བུ་འཕུར་
མཉམ་དུ་འཕུར། །མ་དང་མཉམ་པར་ནམ་འཕང་གཅོད། །འདབ་ཆགས་འཚོགས་ཀྱང་
ཉམ་མི་ང་། །མི་ངེད་དང་ངེད་གཅིག་མི་ཟེར་ཏེ། །ངེད་ནི་རྟོགས་ལྡན་བླ་མའི་བུ། །ངོ་སྤྲོད་
ཅིག་ཅར་བཏབ་ཙ་ན། །ཕ་འཚེངས་བུ་འཚེངས་མཉམ་དུ་འཚེངས། །བློ་དམན་ཕལ་ལ་ཅི་
ཆ་ཡོད། །ཅེས་གསུངས།
གཞན་ཡང་བདག་ཉིད་ཆེན་པོ་དེ་ལ། མཐོང་ཐོས་དྲན་རེག་གི་འགྲོ་བ་སྨིན་གྲོལ་ལ་
བཀོད་པའི་ཡོན་ཏན་ཡོད་དེ། ར་རྫི་སྒོམ་སྐྱེས་ཀྱི་མཚན་ཐོས་པ་ཙམ་གྱིས་སྒོམ་བྱུང་བ་དང་། རྒྱ་
སྒོམ་རྡོར་སེང་གིས་ཞལ་ཡེ་མ་མཐོང་། ཡང་མཎྜལ་ཕུལ་མོས་གུས་བྱས་པ་ཙམ་གྱིས་སྒོམ་
བྱུང་བ་དང་། ནམ་པ་འཕེན་ནེ་ལ་སོགས་པས་ཞལ་མཐོང་བ་ཙམ་གྱིས་སྒོམ་བྱུང་བ་དཔག་
ཏུ་མེད་དོ། །
ཡང་ཉ་སྟོན་དང་། ཤེ་སྒོམ་གཉིས་ཀྱིས་སྒོམ་ཞུ་ཕྱིན་པས། སྒོམ་པོར་མ་སླེབ་པར་རི་
ཐང་མཚམས་སུ་ཉལ་བ་ལ། སྲོད་ལ་ཉ་སྟོན་ལ་ཕྱག་རྒྱ་ཆེན་པོའི་རྟོགས་པ་སྐྱེས། ཐོ་རངས་
ལ།
262



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
ཤེ་སྒོམ་ལ་ཕྱག་རྒྱ་ཆེན་པོའི་རྟོགས་པ་སྐྱེས། ནངས་པར་བླ་མའི་སྤྱན་སྔར་ཕྱིན་ཏེ། སྣམ་བུ་
བུབས་རེའི་ཕྱག་རྟེན་བྱས་ཕྱག་འཚལ་ཞིང་ཡོད་པ་ལ། མདངས་ཁྱེད་གཉིས་ཀྱི་དོན་གྲུབ་
ཨང་གསུངས། ཡང་འོལ་ཁའི་མཛེ་མོ་ཞིག་གིས་རྐང་ལག་ཆད་ནས་འགྲོ་ནུས་པ་མེད་པས།
བླ་མ་བཞུགས་སའི་གངས་དཀར་མེ་བ་ལ་བལྟས་ནས་མོས་གུས་པས་ནད་སོས། མ་ཧཱ་མུ་
དྲའི་སྒོམ་སྐྱེས། དྲོད་རང་འབར་ལ་སོང་། ཕྱིས་བླ་མས་སྣོད་ལྡན་དུ་གཟིགས་ཏེ་སྒོམ་
བཏབ་པས་བེའུ་ཆུང་དུ་བཙུན་མ་ངོ་མཚར་ཅན་ཞིག་ཏུ་གྱུར་ཏོ། །
གཞན་ཡང་སྐྱེས་བུ་ཆེན་པོ་དེ་ཉིད་གང་དུ་བྱོན་ཡང་འཇའ་འོད་ཀྱིས་ལམ་སྣ་འདྲེན་
ཞིང་གང་དང་གང་དུ་གཤེགས་པ་དེར། མི་ནད་ཕྱུགས་ནད་ཡམས་ནད་ཀྱི་ནད་ལ་སོགས་
པ་ཐམས་ཅད་རྒྱུན་ཆད་ཅིང་། བཀྲ་ཤིས་བདེ་ལེགས་དང་ལྡན་པར་མཛད་པ་ཡིན་ཏེ། དགེ་
བཤེས་ཁམས་པའི་བསྟོད་པ་ལས་ཀྱང་། ཁྱེད་ནི་མཐོང་ཐོས་དྲན་པ་ཙམ་གྱིས་ཀྱང་། །སྡུག་
བསྔལ་ཟུག་རྔུ་མ་ལུས་གཅོད་པར་བྱེད། །སྨན་པའི་རྒྱལ་པོ་ཁྱེད་ལ་ཕྱག་འཚལ་ལོ། །ཞེས་
འབྱུང་། ཡང་འབྲོ་དམར་ཡུ་བ་བྱ་བས་དང་པོར་དགེ་སློང་བྱས། གཏུམ་མོའི་ཁྲིད་རྫོགས་
པར་ཞུས། ཕྱིས་ལས་ཀྱི་དབང་གིས་ཁྱིམ་ཐབ་བྱས་ཏེ། བུ་སྨད་མང་པོ་ཡོད། ཕག་མང་པོ་
གསོ། ཉིན་པར་ཆང་དང་སྒོག་པ་ལ་ཟས་བྱེད། མཚན་མོ་གཉིད་ནམ་སད་པ་དང་སྒོམ་བྱེད་
པ་ཞིག་ཡོད་དེ། ཅི་ཞིག་ན་ནད་དྲག་པོས་ཟིན། འཆི་ལ་ཉེ་བར་སོང་བ་དང་། སྤུན་ཟླ་ཀུན་
གྱིས་ད་ཁྱོད་འཆི་བར་འདུག་པ། སྡོམ་པ་ཤོར། དམ་ཚིག་ཉམས། རིན་པོ་ཆེའི་གསུང་
བཅག །སྡིག་པ་ནི་ཁྱོད་ལས་ཆེ་བ་མེད། ད་དགེ་བཤེས་ནམ་པ་འདུལ་བ་འཛིན་པ་ཆེན་པོ་
བོས་ལ་འབུལ་བ་བྱ། སྐྱབས་འགྲོ་ཞུ་དགོས་བྱས་པས་དེ་རུང་ཟེར། དགེ་བཤེས་བོས་ཏེ་
སྐྱབས་འགྲོ་ཞུས་པས། ནད་པ་ན་རེ། ངའི་བླ་མ་རིན་པོ་ཆེའི་སྐྱབས་འགྲོ་དང་མི་མཐུན་
པར་འདུག་ཟེར། དེ་ཇི་ལྟར་མི་མཐུན་བྱས་པས། རིན་པོ་ཆེའི་ཞལ་ནས། སེམས་ཀྱི་ཆོས་
263



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ཉིད་སྤྲོས་པའི་མཐའ་ཐམས་ཅད་བྲལ་བར་རྟོགས་ན་སངས་རྒྱས་ལ་སྐྱབས་སུ་སོང་བ་ཡིན།
སྤྱོད་ལམ་རྣམ་བཞིར་མཉམ་རྗེས་མེད་པར་དུས་ཐམས་ཅད་དུ་ཉམས་མྱོང་དྲན་ཤེས་ཀྱི་
ཐག་པས་བཟུང་ནས་མཉམ་རྗེས་མེད་ན་ཆོས་ལ་སྐྱབས་སུ་སོང་བ་ཡིན། དེའི་ངང་ནས་
དགེ་བ་ཅི་བྱེད་ཐེག་པ་ཆེན་པོའི་ལམ་དུ་སོང་ཞིང་སེམས་ཅན་གྱི་དོན་འབའ་ཞིག་བྱེད་ན་
དགེ་འདུན་ལ་སྐྱབས་སུ་སོང་བ་ཡིན། ཞེས་)གསུངས་པས་ངས་དེ་ཁོ་ན་བཞིན་དུ་བྱས།
ཁྱེད་ཀྱི་དེ་ཁ་ཚིག་གི་སྐྱབས་འགྲོ་ཙམ་དུ་འདུག་པ་ཟེར། དེར་དགེ་བཤེས་ན་རེ། རེ་སྡུག་རེ་
སྡུག་འདི་དམྱལ་བར་འགྲོ་བར་འདུག །ངའི་ཆོས་ལ་ལོག་ལྟ་སྐྱེས་ཟེར་ནས་སོང་། དེ་ནས་
འབྲོ་དམར་ཡུ་བ་ཤི་སྟེ་རོ་བསྲེགས་པས་རིང་བསྲེལ་ཁ་དོག་སྣ་ལྔ་ཕུལ་ལ་མཇལ་བས་ཆོག་
པ་བྱུང་། དུ་བ་ཐམས་ཅད་འཇའི་དཀྱིལ་འཁོར་དུ་གྱུར། རྒལ་ཚིགས་ལ་དེ་བཞིན་
གཤེགས་པའི་སྐུ་ཚོན་གང་བ་བྱུང་། དེ་ལ་སོགས་པ་སྡིག་པ་ཆེ་རྣམས་ཀྱང་མཇལ་བ་ཙམ་
གྱིས་ལྟས་བཟང་པོ་དང་བཅས་ཏེ་སོང་བ་ལ་ཟད་པ་མེད་དོ། །
ཡང་ཟངས་རི་རས་པས་བདག་ལན་གཅིག་ཡུལ་དུ་འགྲོ་བར་ཞུ་ཞུས་པས། མགུར་
བཞེངས་ཏེ་གསུངས་པ། ཡོངས་སྟོངས་པ་མེད་པའི་འཁོར་བ་དང་། །ཟིན་པ་མེད་པའི་སོ་
ནམ་གཉིས། །ཟད་པ་མེད་པའི་ལོང་གཏམ་གསུམ། །འདི་གསུམ་ཡང་དམ་པའི་ཆོས་དང་
འགལ། །མི་བདག་གིས་ཀྱང་རྒྱབ་ཏུ་བསྐྱུར་ནས་བཞག །ཁྱེད་རང་ཡང་རྒྱབ་ཏུ་བསྐྱུར་ན་
ལེགས། །གཞི་བདག་ཏུ་འཛིན་པའི་དགོན་པ་དང་། །ངོ་སྲུང་དགོས་པའི་ཡོན་བདག་
གཉིས། །ཁ་ལན་དགོས་པའི་ཚོགས་གསོག་གསུམ། །འདི་གསུམ་ཡང་དམ་པའི་ཆོས་དང་
འགལ། །མི་བདག་གིས་ཀྱང་རྒྱབ་ཏུ་བསྐྱུར་ནས་བཞག །ཁྱེད་རང་ཡང་རྒྱབ་ཏུ་བསྐྱུར་ན་
ལེགས། །ཡོན་ཏན་མེད་པའི་སློབ་དཔོན་དང་། །མོས་གུས་མེད་པའི་སློབ་མ་གཉིས། །སྨྲ་
ཞིང་གཤེ་བའི་མཆེད་གྲོགས་གསུམ། །འདི་གསུམ་ཡང་དམ་པའི་ཆོས་དང་འགལ། །མི་
264



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
བདག་གིས་ཀྱང་རྒྱབ་ཏུ་བསྐྱུར་ནས་བཞག །ཁྱེད་རང་ཡང་རྒྱབ་ཏུ་བསྐྱུར་ན་ལེགས། །ཕ་
ཡུལ་བདུད་ཀྱི་བཙོན་ར་དང་། །སྡུག་གསོགས་བྱས་པའི་ནོར་རྫ་ས་གཉིས། །མགུ་བ་མེད་
པའི་ངོ་སྲུང་གསུམ། །འདི་གསུམ་ཡང་དམ་པའི་ཆོས་དང་འགལ། །མི་བདག་གིས་ཀྱང་
རྒྱབ་ཏུ་བསྐྱུར་ནས་བཞག །ཁྱེད་རང་ཡང་རྒྱབ་ཏུ་བསྐྱུར་ན་ལེགས། །གྲོགས་ཅིར་མི་འོང་
བའི་གདུང་སེམས་དང་། །དགྲ་སྙིང་དུ་སྡུག་པའི་བུ་ཚ་གཉིས། །དོན་མེད་ཀྱི་ས་མཐའ་
བསྐོར་བ་གསུམ། །འདི་གསུམ་ཡང་དམ་པའི་ཆོས་དང་འགལ། །མི་བདག་གིས་ཀྱང་རྒྱབ་
ཏུ་བསྐྱུར་ནས་བཞག །ཁྱེད་རང་ཡང་རྒྱབ་ཏུ་བསྐྱུར་ན་ལེགས། །ཞེས་གསུངས་པས། བླ་མ་
སྐུ་མ་འདས་ཀྱི་བར་དུ་བསྟེན་པ་ཡིན་སྐད། །
ཡང་དུས་སྐབས་ཤིག་ན་བླ་མ་རིན་པོ་ཆེའི་ཞལ་ནས། སྒོམ་པ་ཚུལ་ཁྲིམས་སྙིང་པོ་
དང་། ཤེས་རབ་བྱང་ཆུབ་གཉིས་ཁོ་བོ་དང་ཁུ་ཚན་ཡིན་བསམ་སྟེ། ཐ་མལ་གྱི་རྟོག་པ་ཡིན་
མོད། སྐྱེས་མཐའི་བྱང་ཆུབ་སེམས་དཔའ་སྲིད་པ་ཐ་མ་པར་མི་གདའ་འམ་གསུངས། ཡང་
བྱ་ལྐོག་ན་བཞུགས་པའི་དུས་ན་ད་ནི་ཁོ་བོ་ཡང་འཇིག་རྟེན་ན་ཡུན་རིང་དུ་མི་སྡོད། ཆོས་
ལྷག་མ་ཞུ་བ་དང་དྲི་བར་འདོད་པ་རྣམས་མྱུར་དུ་གྱིས་ཤིག །འོན་ཀྱང་ཉམས་སུ་ལེན་པར་
འདོད་པ་རྣམས་ཚིག་མང་མི་དགོས་པས་གདམས་ངག་འདི་ཡིད་ལ་ཞོག་ཅིག །
དུས་གསུམ་རྒྱལ་བ་ཐམས་ཅད་འདུས་པའི་སྐུ། །ཐུགས་རྗེའི་འོད་ཟེར་ཕྱོགས་
བཅུར་རབ་བཀྱེ་བས། །བདག་བློའི་སྙིང་གི་མུན་པ་སེལ་མཛད་པའི། །དུས་གསུམ་བླ་མ་
རྣམས་ལ་ཕྱག་འཚལ་ལོ། །ཨེ་མ་རང་རིག་ཡེ་ཤེས་སྐྱོང་འདོད་ན། །རས་བལ་བཞིན་དུ་
ཤེས་པ་གློད་ལ་ཞོག །བྱ་བ་ཐོང་ལ་སེམས་ལ་བརྟེན་མ་བཅའ། །ཤེས་པ་ཆེད་དུ་མ་
འགུགས་ཡན་པར་ཐོང་། །བྱིང་རྒོད་བྱུང་ན་དེ་ཀ་རང་ལ་ལྟོས། །སེམས་ལ་གནོད་པའི་
ལས་རྣམས་ཁད་ཀྱིས་སྤོངས། །ཞེ་འདོད་བྱུང་ན་བདུད་དུ་ཤེས་པར་གྱིས། །མ་བཅོས་
265



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
བཞག་པའི་སེམས་འདི་སངས་རྒྱས་ཡིན། །བཅོས་མའི་སེམས་ནི་རྒྱལ་བའི་དགོངས་པ་
མིན། །ཉིན་མཚན་འགྲོ་འཆག་ཀུན་ལ་ལྷུག་པར་ཞོག །དེ་ལྟར་བཞག་པའི་སེམས་ཉིད་དེ། །
གསལ་ལ་འཛིན་མེད་ནམ་མཁའ་འདྲ། །ཕྱོགས་སུ་མ་ལྷུང་ལྟ་བ་ཡིན། །ཉམ་ང་མེད་པ་
ཤུགས་ལས་འབྱུང་། །དག་ཅིང་དྲི་མེད་ཤེལ་སྒོང་འདྲ། །གསལ་ལ་འཛིན་མེད་སྒོམ་པ་ཡིན། །
རྒྱུན་ཆད་མེད་པ་ཤུགས་ལས་འབྱུང་། །མ་བཅོས་ལྷུག་པ་བུ་ཆུང་འདྲ། །ཞེན་པ་བྲལ་བ་སྤྱོད་
པ་ཡིན། །དགག་སྒྲུབ་མེད་པ་ཤུགས་ལས་འབྱུང་། །རྒྱུ་འབྲས་དུས་མཚུངས་ཨ་མྲྀ་ཏ། །རེ་
དོགས་མེད་པ་འབྲས་བུ་ཡིན། །རང་བྱུང་ལྷུན་གྲུབ་ཤུགས་ལས་འབྱུང༌། །དེ་ལྟར་རང་
སེམས་སངས་རྒྱས་མ་ལགས་པ། །ཕྱོགས་བཅུ་དུས་གསུམ་མ་ལུས་གང་ན་ཡང་། །སངས་
རྒྱས་ཕྱི་ནས་བཙལ་བས་རྙེད་མི་འགྱུར། །དེ་བས་རང་སེམས་ལྟ་བ་གོམས་པར་གྱིས། །
གསུངས། དེ་ལྟར་དྲང་སྲོང་ཆེན་པོ་དེ་ལ་སྐྱེ་འཆིའི་འཇིགས་པ་མི་མངའ་ནའང་། །གདུལ་
བྱ་ལེ་ལོ་ཅན་རྣམས་ཆོས་ལ་ལ་བསྐུལ་བའི་ཕྱིར། སྐུ་ཁམས་ཅུང་ཟད་མ་བདེ་བའི་ཚུལ་
བསྟན་ཏེ། སྙིང་ཟུག་ཆེར་མེད་ཀྱང་གསོལ་དང་འགྲིབས། སྐུ་ཤེད་ཅུང་ཆུང་བར་གྱུར་པ་ལ།
སྒོམ་པ་ལེགས་མཛེས་ཀྱིས་སྙན་དྲིས་པའི་ལན་དུ་གསུངས་པ། །
བླ་མ་དམ་པའི་མཚན་ཐོས་ནས། །ཚེ་འདི་བློ་ཡིས་བཏང་ནས་ཀྱང་། །འཇིག་རྟེན་
ཆོས་བརྒྱད་ཡལ་བར་དོར། །ཆགས་ཞེན་མེད་པས་རྣལ་འབྱོར་བདེ། །བློ་འདས་ལྟ་བ་
མཐའ་བྲལ་དེ། །དྲན་མེད་བདུད་ཀྱིས་མ་བསླུས་སམ། །བདེ་སྟོང་སྒོམ་པ་ཞེན་མེད་དེ། །
རྟོག་མེད་ལྟེང་པོས་མ་བསླུས་སམ། །ཤུགས་འབྱུང་སྤྱོད་པ་གཏད་མེད་དེ། །གཉིས་འཛིན་
མཐའ་རུ་མ་ལྷུང་ཙམ། །འབྲས་བུ་སེམས་ཉིད་འོད་གསལ་དེ། །ཕྱི་དུས་ཡིད་སྨོན་མ་ལུས་
ཙམ། །བློ་ལས་འདས་པའི་ཆོས་ཉིད་དེ། །ཡིན་མིན་ཚིག་དང་བྲལ་བས་བདེ། །ཡོད་མེད་
མཐའ་ལས་འདས་པས་བདེ། །ནང་ནས་ཤར་བས་ངོ་མཚར་ཆེ། །ཞེས་གསུངས།
266



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
ཡང་ལན་གཅིག །ཁོ་བོ་སྐྱས་ཆེན་པོ་འདེགས་པས་གདམས་ངག་ལྷག་མ་དང་དྲི་རྒྱུ་
ཡོད་པ་ཚོ་དྲིས་ཤིག །ཅེས་གསུངས་པ་དེ། སྒོམ་ཆེན་པ་རྣམས་ཀྱི་བསམ་པ་ལ་ཞལ་བཀྱལ་
ཡིན་སྙམ་པ་ལ། དགེ་བཤེས་ཁམས་པའི་གསལ་སྣང་ལ་ཤར་ནས། བླ་མ་དམ་པ་འདི་ལྟ་
བུའི་སྤྱན་སྔར་ཅུང་ཟད་རེ་སྡོད་པ་ལ་ཡང་དཀའ་ལས་དཔག་ཏུ་མེད་པས། སྒྱུ་འགྲུལ་མ་
བྱེད་པར་གདམས་ངག་ཞུས་ཤིག་ཅེས་གསུངས་བྱེས་སུ་འགྲོ་བ་རྣམས་ཀྱང་བཤོལ་བཏབ།
དེའི་ལོ་ལ་ཆོས་གང་ཞུས་ཀྱང་ཕྱག་རྒྱ་ཆེན་པོ་འབའ་ཞིག་ཏུ་འདེབས། ཡང་ཞལ་འཛུམ་པ་
མཛད་ནས་ཁྱེད་ཀྱིས་མཐོང་ངམ། ང་རང་གིས་ནི་མཐོང་གསུངས། དེའི་དུས་ན་ཕྱག་རྒྱ་
ཆེན་པོ་འབའ་ཞིག་གིས་ངང་ནས། སངས་རྒྱས་ཀྱི་ཞིང་ཁམས་བསམ་གྱིས་མི་ཁྱབ་པ་
གཟིགས་ཡོད་པར་འདུག་སྟེ་ཞུ་བར་མ་སྤོབས་སྐད། དེའི་ཚེ་སློབ་དཔོན་སྒོམ་པས་བླ་མ་
རིན་པོ་ཆེ་གལ་ཏེ་སྐུ་མྱ་ངན་ལས་འདས་ན་ཕྱི་རབས་ཀྱི་གདུལ་བྱ་རྣམས་ལ་བཟླས་སུ་རུང་
བའི་ཞལ་ཆེམས་གདམས་ངག་དང་བཅས་པ་ཞིག་ཐུགས་ལ་འདོགས་པར་ཞུ་ཞུས་པས།
ཁོ་བོས་དེ་སྔ་ཚོགས་དབེན་པར་བཤད་པ་དེ་ཚོ་རང་ཡིན་མོད། དེ་མིན་ལོགས་པ་ཞིག་
བཤད་རྒྱུ་མེད། འོ་ན་ཡང་ཁྱེད་ཀྱིས་འདི་སེམས་ལ་ཟུང་། ད་མན་ཆད་འཆི་བའི་དུས་ཚུན་
ཆད་དུ་ཡང་ཁོ་བོ་དྲན་པར་གྱིས། དེ་རང་གིས་ཆོག་པ་ཡིན། ཁོ་བོས་སེམས་ཅན་ངན་སོང་
ནས་འདོན་པའི་ལས་ཚན་པོ་ཆེ་བསགས་པས་ཁོ་བོའི་མིང་ཐོས་པ་ཙམ་ཡང་འདྲེན་པར་
ནུས་པ་ཡིན། ད་ཁ་ཆེམས་རླུང་པོ་ལ་འཇོག །ཁ་ཆེམས་གཞན་བཞག་རྒྱུ་མེད་གསུངས།
ཡང་ནན་ཏན་དུ་ཞུས་པས། འདི་སྐད་གསུངས། དུས་གསུམ་གྱི་སངས་རྒྱས་ཐམས་ཅད་ཀྱི་
ངོ་བོར་གྱུར་པ་བླ་མ་དམ་པ་རྣམས་དང་། བྱང་ཆུབ་ཀྱི་སེམས་གཅིག་ཏུ་འདྲེས་པའི་ཡི་དམ་
གྱི་ལྷ་ཇོ་བོ་དཀོན་མཆོག་གསུམ། མཁའ་འགྲོ་ཆོས་སྐྱོང་བའི་སྲུང་མ་རྣམས་ཀྱིས་སེམས་
ཅན་ཐམས་ཅད་ལ་ཐུགས་རྗེའི་སྤྱན་རས་དག་པས་གཟིགས་ཤིག །བསྐྱབ་པ་དང་། བསྲུང་
267



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
བ་དང་། བསྐྱང་བ་དང་། ཐུགས་རྗེ་ཆེན་པོས་གཟུང་དུ་གསོལ་ལོ།
ད་ཡང་འདི་ལྟར་བསམ་པར་ཞུ། །འཆི་བ་ཞེས་ནི་རྣམ་རྟོག་ཡིན། །དཔའ་བོ་རྣལ་
འབྱོར་མ་ཚོགས་ཀྱིས། །མཁའ་སྤྱོད་གནས་སུ་ཁྲིད་པར་བྱེད། །རྣམ་རྟོག་གཅིག་ནས་
གཅིག་འགྲོ་བ། །དེ་ལ་འཆི་རྒྱུ་ག་ལ་ཡོད། །ཆོས་སྐུ་རྣམ་པར་དག་པའི་ངང་། །དེ་ལ་འཆི་
རྒྱུ་ག་ལ་ཡོད། །འཇའ་ཚོན་རི་མོ་རང་ཡལ་ལ། །དེ་ལ་འཆི་རྒྱུ་ག་ལ་ཡོད། །འབྱུང་བཞི་རང་
སར་རྣམ་པར་དག །དེ་ལ་འཆི་རྒྱུ་ག་ལ་ཡོད། །སྒྱུ་མའི་གྲོང་ཁྱེར་རང་ཞིག་སྟེ། །དེ་ལ་འཆི་
རྒྱུ་ག་ལ་ཡོད། །སྟོང་ཉིད་སྙིང་རྗེ་དབྱེར་མེད་ལ། །དེ་ལ་འཆི་རྒྱུ་ག་ལ་ཡོད། །འོད་གསལ་
རྣམ་པར་དག་པའི་ཀློང་། །དེ་ལ་འཆི་རྒྱུ་ག་ལ་ཡོད། །སྐྱེ་འཆི་གཉིས་མེད་གདོད་མའི་
སེམས། །དེ་ལ་འཆི་རྒྱུ་ག་ལ་ཡོད། །རྟེན་ཅིང་འབྲེལ་འབྱུང་སེམས་ཀྱི་རྩལ། །དེ་ལ་འཆི་རྒྱུ་
ག་ལ་ཡོད། །རང་སེམས་སྐྱེ་འགག་མེད་པའི་དབྱིངས། །དེ་ལ་འཆི་རྒྱུ་ག་ལ་ཡོད། །འགྲོ་
འོང་མེད་དེ་དག་པའི་ཞིང་། །དེ་ལ་འཆི་རྒྱུ་ག་ལ་ཡོད། །བཏགས་པ་མིང་གི་རྡོ་རྗེ་སྟེ། །ང་
སོང་བའི་དུས་དག་ན། །ང་ལ་སེམས་པའི་གདུལ་བྱ་རྣམས། །སྡུག་བསྔལ་མྱ་ངན་མ་བྱེད་
པར། །ནང་དུ་རང་གི་སེམས་ལ་ལྟོས། །མ་བཅོས་ངོ་བོ་མཐོང་བ་ན། །ང་དང་འབྲལ་བ་
མེད་པ་ཡིན། །ནཱ་རོའི་ཆོས་དྲུག་སྒོམ་པ་ན། །ང་དང་འབྲལ་བ་མེད་པ་ཡིན། །ལྷ་སྐུ་དབྱེར་
མེད་སྒོམ་པ་ན། །ང་དང་འབྲལ་བ་མེད་པ་ཡིན། །ཆོས་རྣམས་རྟེན་འབྲེལ་གོ་བ་ན། །ང་དང་
འབྲལ་བ་མེད་པ་ཡིན། །སྟོང་ཉིད་སྙིང་རྗེ་འདྲེས་པ་ན། །ང་དང་འབྲལ་བ་མེད་པ་མཐོང་། །
རང་སེམས་བླ་མར་ཤེས་པ་ན། །ང་དང་འབྲལ་བ་མེད་པ་ཡིན། །བྱང་ཆུབ་སེམས་གཉིས་
འབྱོངས་པ་ན། །ང་དང་འབྲལ་བ་མེད་པ་ཡིན། །རྣམ་རྟོག་ཅིར་ཡང་གཟིགས་པ་ན། །ང་
དང་འབྲལ་བ་མེད་པ་ཡིན། །རྟག་ཏུ་རི་ཁྲོད་འགྲིམ་པ་ན། །ང་དང་འབྲལ་བ་མེད་པ་ཡིན། །
འཇིག་རྟེན་བློ་ཡིས་གཏོང་བ་ན། །ང་དང་འབྲལ་བ་མེད་པ་ཡིན། །སྐྱེ་འཆི་གཉིས་མེད་
268



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
རྟོགས་ཙ་ན། །ང་དང་འབྲལ་བ་མེད་པ་ཡིན། །ཆོག་ཤེས་འདོད་པ་བྲལ་ཙ་ན། །ང་དང་
འབྲལ་བ་མེད་པ་ཡིན། །ཀུན་ལ་བུ་བཞིན་སྐྱོང་བ་ན། །ང་དང་འབྲལ་བ་མེད་པ་ཡིན། །བླ་
མའི་གསུང་བཞིན་བསྒྲུབ་པ་ན། །ང་དང་འབྲལ་བ་མེད་པ་ཡིན། །དམ་ཚིག་གཙང་མར་
བསྲུང་བ་ན། །ང་དང་འབྲལ་བ་མེད་པ་ཡིན། །
ཁོ་བོ་གཉིས་མེད་ཀྱི་དབྱིངས་སུ་གཤེགས་པ་ན་བླ་མ་མེད་པར་གྱུར་སྙམ་དུ་མ་
སེམས་པར། བླ་མ་དམ་པ་དུས་གསུམ་གྱི་སངས་རྒྱས་རྣམས་དང་ངའི་སེམས་དབྱེར་མི་
ཕྱེད་པ། བརྟན་གཡོ་ཐམས་ཅད་ལ་ཁྱབ་པར་གནས་པ་ཡིན་པས་དེ་བཞིན་དུ་གོ་ཞིང་
རྟོགས་པར་ཞུ། ཆོས་ཐམས་ཅད་ཀྱི་མཐར་ཐུག་པའི་དོན་སྟོང་པ་དང་སྙིང་རྗེ་གཉིས་སུ་
བསྒོམ་པར་ཞུ། ལམ་རྣམས་ཀྱི་ནང་ནས་མཆོག་ཏུ་གྱུར་པ་ཟབ་ལམ་ནཱ་རོའི་ཆོས་དྲུག་
བསྒོམ་པར་ཞུ། ཡོན་ཏན་སྐྱེས་ཚད་ལ་མཆོག་ཏུ་མ་འཛིན་པར་གོང་ནས་གོང་དུ་བརྩེག་
པར་ཞུ། སྒོམ་སྐྱོན་དང་ཐེ་ཚོམ་བྱུང་ན་གེགས་སེལ་གྱི་དཔེ་རྣམས་ལ་གཟིགས་པར་ཞུ།
རང་ཞི་བདེ་འདོད་ན་འདོད་ཆུང་ཆོག་ཤེས་ལ་བརྟེན་པར་ཞུ། རྫོགས་པའི་སངས་རྒྱས་
བཞེད་ན་རི་ཁྲོད་ཀྱི་དགོན་པ་འགྲིམ་པར་ཞུ། འཁོར་བའི་སྡུག་བསྔལ་དྲན་པར་གྱིས་ལ་ཚེ་
འདི་བློ་ཡིས་གཏོང་བར་ཞུ། བླ་མ་རང་སེམས་ཡིན་པས་གཞན་ནས་མི་འཚོལ་བར་ཞུ།
རྣམ་རྟོག་མི་མངའ་ས་ལེ་མཁྱེན་པའི་ཆོས་རྣམས་རྟེན་འབྲེལ་དུ་རྟོགས་པར་ཞུ། སྨོན་ལམ་
ཇི་ལྟར་བཏབ་པ་བཞིན་དུ་འགྲུབ་པ་ཡིན་པས་སྨོན་ལམ་ཟབ་ཅིང་རྒྱ་ཆེ་བ་འདེབས་པར་ཞུ།
གཞི་སྐྱེ་བ་མེད་པ་ཆོས་ཀྱི་སྐུ། ལམ་འགག་པ་མེད་པ་ལོངས་སྤྱོད་རྫོགས་པའི་སྐུ། འབྲས་
བུ་གང་ལ་གང་འདུལ་སྤྲུལ་པའི་སྐུ་གསུམ་དུ་ངའི་ཆོས་ཐམས་ཅད་མ་འདུས་པ་མེད་པས་དེ་
བཞིན་གོ་ཞིང་རྟོགས་པར་མཛོད། མ་འོངས་པའི་གང་ཟག་ང་དང་མ་འཕྲད་སྙམ་པ་ཀུན་
ཀྱང་། ཁོ་བོས་བརྩམས་པའི་བསྟན་བཅོས་ལམ་མཆོག་རིན་པོ་ཆེའི་ཕྲེང་བ་དང་། རྣམ་
269



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
པར་ཐར་པའི་རྒྱན་ལ་སོགས་པ་རྣམས་ལ་གཟིགས་དང་། ང་དང་མངོན་སུམ་འཕྲད་པ་དང་
ཁྱད་མེད་ཀྱི། ད་ལྟ་ངའི་འཁོར་སྙིང་མེད་པོ་འགའ། བླ་མ་དུས་གསུམ་གྱི་སངས་རྒྱས་འདི་
ལྟ་བུ་དང་མཇལ་ནས་སྒོམ་མེད་སེམས་པ་ཀུན་ཀྱང་། འབད་དེ་གསོལ་བ་ཐོབ་དང་། བྱིན་
རླབས་ཀྱི་ཡོན་ཏན་རང་འབར་དུ་འབྱུང་བས་དེ་ལྟར་དགོངས་པར་ཞུ། སེམས་ཅན་ལ་
གནོད་པ་ནི་འོང་། ཕན་པ་ནི་དཀའ་བས་གདན་ས་དང་། སྐུ་ལྡེར་དང་། འབུམ་པ་ལ་
སོགས་མི་མཛད་པར་ཞུ། གདན་ས་དང་བླ་མའི་རྣམ་ཐར་ལ་སོགས་པ་གང་ཡིན་ན། ཆོས་
དང་མཐུན་པ་དེ་ཡིན་པས། རྒྱལ་བའི་བཀའ་དང་མི་འགལ་བ་ཞིག་མཛད་པར་ཞུ། ལར་ན་
བླ་མར་སྣང་བ་རྨི་ལམ་ཙམ་པ་འདི་ནུབ་ཀྱང་ཐུགས་རྗེ་དང་བྱིན་རླབས་ཆུང་དུ་མི་འགྲོ་ཞིང་།
སྡུག་བསྔལ་ལས་སྐྱོབ་པ་དང་། འཁོར་བར་མི་ལྟུང་བ་ང་རང་ཤེས་ཀྱི། མོས་པ་དང་གུས་
པའི་གདུང་བ་མི་བརྗེད་པར་ཞུ། ཀ་ཡེ་རང་ལ་སེམས་པའི་སློབ་མ་རྣམས། །འཁོར་བར་མི་
ལྟུང་ང་རང་ཤེས། །སྡུག་བསྔལ་ལས་སྐྱོབ་ང་རང་ཤེས། །སྡུག་བསྔལ་མ་བྱེད་བུ་སློབ་
རྣམས། །སྡུག་བསྔལ་སྙིང་པོ་ག་ལ་ཡོད། །འཁྲུལ་སྣང་སྙིང་པོ་མ་མཆིས་པས། །བུ་གཅིག་
ཤི་བའི་མ་རྒན་ཡང་། །ཞག་གསུམ་ནངས་པར་འཛུམ་བུ་འཆོར། །མཤོར་བ་ལ་ངོ་མཚར་
མེད། །དེ་བས་བུ་དང་སློབ་མ་རྣམས། །ཕྱི་རུ་མྱ་ངན་མ་བྱེད་པར། །ནང་དུ་རང་གི་སེམས་
ལ་ལྟོས། །བཅོས་མིན་གཉུག་མ་མཐོང་བ་ན། །ང་དང་འབྲལ་བ་མེད་པ་ཡིན། །བྱང་ཆུབ་
སེམས་ལྡན་སྐྱེས་བུ་ང་ལ་ཉོན། །བདག་གིས་འགྲོ་བ་སེམས་ཅན་མ་ལུས་པ། །དག་པ་
མངོན་དགའི་ཞིང་ཁམས་ལ་སོགས་སམ། །ཡང་དག་ལམ་མཆོག་དེར་ནི་འཁྲིད་པར་ཤོག །
ཁྲིད་ནས་འཁོར་བའི་རྒྱ་མཚོ་ཆེན་པོ་ལས། །ངེས་པ་ཉིད་དུ་ཡུད་ཀྱིས་སྒྲོལ་བར་ཤོག །ཅེས་
གསུངས།
དེ་ནས་སློབ་དཔོན་སྒོམ་པས། ཆུ་བཀོལ་ཅོང་ཞི་བཏབ་པ་འདྲེན་པར་བརྩམས། ཤོ་
270



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
སྒོམ་གྱིས་ཞེ་ས་ཕུལ་ནས། སྙིང་འདྲི་དགོས་སྙམ་ཙ་ན། སྐུ་དྲང་པོར་བསྲངས། སྤྱན་ནམ་
མཁའ་ལ་ཧྲིག་མཛད་ནས། རྣམ་རྟོག་མི་མངའ་ཅི་ཡང་ས་ལེ་མཁྱེན། དེ་ཁྱེད་ཀྱིས་གོའམ།
ང་རང་གིས་ནི་གོ་ཞེས་ཡང་ཡང་གསུངས་ཤིང་། ཆོས་ཐམས་ཅད་ཀྱི་གནས་ལུགས་སྐྱེ་
འགག་སྤྲོས་པའི་མཐའ་ཐམས་ཅད་དང་བྲལ་བའི་ངང་ལ་སྙོམས་པར་བཞུགས་སོ། །དུས་
ཚོད་ནི་ཉི་མ་རི་སྐེད་སླེབ་པ་ཙམ། ཚེས་བཅོ་ལྔ། སྐར་མ་ཁྲུམས་སྟོད། ཟླ་བ་དབྱར་འབྲིང་སྟེ།
གཉལ་བ་དང་། འོལ་ཁ་བ་དང་། དབྲོང་ཁ་བ་རྣམས་ཀྱི་ཞིང་སེར་མའི་བཙས་མ་བྱེད་པའི་
དུས། བྱ་ལོ་ལ་བབ་པའི་ཚེ་དགུང་ལོ་བདུན་ཅུ་རྩ་ལྔ་ལ་སྐུ་གཤེགས་པའི་ཚུལ་བསྟན། དེ་
ནུབ་ནམ་མཁའ་འཇའ་འོད་ཀྱིས་གང་བ་དང་། སྒམ་པོའི་ཐད་ཀྱི་ནམ་མཁའ་ལ་ཤེལ་གྱི་
མཆོད་རྟེན་བརྒྱ་རྩ་བརྒྱད་འོད་འཕྲོ་བ་དང་། ལྷའི་རྔ་ལྟ་བུའི་སྒྲ་ཆེན་པོ་གྲག་པ་དབྲོང་ཁ།
འོལ་ཁ། གཉལ་བ་ལ་སོགས་པ་ཐམས་ཅད་ཀྱི་མཐུན་སྣང་དུ་བྱུང་། དགེ་བཤེས་ཁམས་
པས། ཁོང་རང་གི་སྤྱིལ་པོ་དང་ཡང་དགོན་འཇའ་འོད་ཀྱིས་སྤྲེལ་བར་གཟིགས། ཨ་ཙ་ར་
ར་ནི་བྱ་བས་འོད་ཀྱིས་སྒམ་པོ་གང་བར་མཐོང་བ་དང་། ལྷ་རྗེ་སྙི་སྒོམ་འདས་སོ་ཟེར་བའི་
སྒྲ་ཐོས། དེ་ནས་གདུང་ལྷ་གང་དུ་གདན་དྲངས། དར་ཟབ་དང་རིན་པོ་ཆེའི་ཁྲི་ལ་བཞུགས་
ཏེ་མཆོད་པའི་བཀོད་པ་སྣ་ཚོགས་ཀྱིས་མཛེས་པར་བྱས་ནས། བཙུན་ཆུང་གཉིས་ཀྱིས་
མཆོད་གཉེར་བྱས་པས་ཀྱང་། ཕྱག་རྒྱ་ཆེན་པོའི་སྒོམ་སྐྱེས། སྒོམ་ཆེན་ཐམས་ཅད་སོ་སོ་
ནས་མཚམས་བཏོན་ཏེ་གདུང་གི་དྲུང་དུ་འདུས་ནས། གདོང་མཆི་མས་གང་བཞིན་དུ་
གསོལ་བ་བཏབ་པས། ཞག་གསུམ་གྱི་བར་དུ་གཉིད་རྨུགས་པ་དང་བཟའ་བཏུང་གི་སྣང་
བ་ཡེ་མེད་དེ། ཏིང་ངེ་འཛིན་གྱི་ཉམས་མྱོང་ཁྱད་པར་ཅན་དང་ལྡན་པར་གྱུར་ཏོ། ། །
ཞག་གསུམ་གྱི་ནངས་པར་མཆོད་པའི་ཁྱད་པར་ཤིན་ཏུ་རྒྱས་པ་དང་བཅས་ཏེ་གདུང་
བཞུས་ནས། གདུང་རུས་འོ་མ་ལ་འདྲེན་པའི་ཕྱིར་སྐམ་པས་ལེན་པར་བརྩམས་པས། འོད་
271



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
རྫ་མ་ཙམ་ཞིག་སྤུར་ཁང་ནས་འདྲིལ་བར་མཐོང་། ནམ་མཁའ་ལ་འཇའ་སྤུངས་པ་གུར་ལྟ་
བུ་དང་། མཁའ་འགྲོའི་ཚོགས་རྣམས་ཀྱིས་བསྐོར་བ་བྱེད་པ་དང་། སྤུར་ཁང་མཆོད་རྟེན་
བརྒྱ་རྩ་བརྒྱད་ཀྱིས་བསྐོར་བ་དང་། འཇག་སྤྱིལ་དང་སྤུར་ཁང་གི་བར་འཇའ་སུམ་སྦྲེལ་
གྱིས་སྦྲེལ་བ་དང་། བུད་མེད་སྨྲ་ར་ཡོད་པ་མང་པོས་གདུང་ལ་མཆོད་པ་བྱེད་པ་དང་། དེ་ལ་
སོགས་པ་ཕུལ་དུ་ཕྱིན་པའི་ལྟས་བསམ་གྱིས་མི་ཁྱབ་པ་བྱུང་ཞིང་། ཁྱད་པར་དུ་སྤུར་ཁང་དུ་
ཐུགས་ལ་མེས་མ་གནོད་པར་བྱོན་པ་ལ། སླར་ཡང་སླང་ངའི་ནང་དུ་སོལ་མེས་དྲག་ཏུ་
བསྲེགས་ཀྱང་རྣམ་པ་གསལ་དུ་སོང་བས།
སློབ་དཔོན་སྒོམ་པའི་ཞལ་ནས། འདི་འོ་སྐོལ་རྣམས་ལ་ཐུགས་རྗེ་འཛིན་པའི་རྟེན་
དུ་བྱོན་པ་ཡིན་པར་འདུག་གསུངས་ཏེ། རྗེ་མཉམ་མེད་བླ་མ་རིན་པོ་ཆེ། །ཅིར་སྣང་ཆོས་
སྐུར་སྟོན་མཛད་ཅིང་། །བདེ་བ་ཆེན་པོར་གཟིགས་མཛད་པ། །རྗེ་དུས་གསུམ་གསལ་ལ་
ཕྱག་འཚལ་བསྟོད། །ཉིན་མཚན་དུས་རྣམས་ཐམས་ཅད་དུ། །ཆོས་ཉིད་ངང་ལས་གཡོ་བ་
མེད། །རྣམ་པར་སྣང་མཛད་སྤྲུལ་པ་ཞིག །རྗེ་ཡེ་ཤེས་སྒྲོན་ལ་ཕྱག་འཚལ་བསྟོད། །འགྲོ་
དྲུག་སེམས་ཅན་ཐམས་ཅད་ལ། །ཐུགས་རྗེའི་ཆུ་རྒྱུན་མི་གཅོད་པ། །སྤྱན་རས་གཟིགས་ཀྱི་
སྤྲུལ་པ་ཞིག །རྗེ་འགྲོ་བ་འདྲེན་ལ་ཕྱག་འཚལ་བསྟོད། །ཁམས་གསུམ་འཁོར་བའི་རྒྱ་མཚོ་ནི། །
ཉོན་མོངས་ནད་ཀྱིས་གདུངས་པ་ལ། །སྨན་པའི་རྒྱལ་པོའི་སྤྲུལ་པ་ཞིག །རྗེ་དུག་ལྔ་སེལ་
ལ་ཕྱག་འཚལ་བསྟོད། །འགྲོ་བ་སེམས་ཅན་ཐམས་ཅད་ལ། །སྣ་ཚོགས་སྒོ་ནས་དོན་མཛད་
ཅིང་། །ཡེ་ཤེས་སྒྲོན་མེ་འདེགས་མཛད་པ། །རྗེ་སྤྲུལ་སྐུ་ཁྱེད་ལ་ཕྱག་འཚལ་བསྟོད། །
བདག་གིས་ཁྱེད་ལ་དེ་བསྟོད་པས། །དེ་ལས་བྱུང་བའི་བསོད་ནམས་ཀྱིས། །འགྲོ་དྲུག་
སེམས་ཅན་ཐམས་ཅད་ཀུན། །ཉོན་མོངས་ནད་ལས་གྲོལ་བར་ཤོག །ཅེས་བསྟོད་དེ།
ཐུགས་དེ་དྲི་དང་སྤོས་ཆབ་ཀྱིས་སྐུ་ཁྲུས་གསོལ་ནས་སྒོམ་ཆེན་པ་རྣམས་ལ་ཞལ་བསྟན་ཅིང་
272



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
དབང་བསྐུར་རོ། །
དེ་བས་སྡེ་པ་རྣམས་ཀྱིས་བཟང་འགྲན་བྱས་ནས་གདུང་གདན་འདྲེན་དུ་བྱུང་བ་ལ།
སྡེ་པ་རྣམས་ཀྱིས་བཞི་ཆ། སྒོ་མངས་ཀྱི་ནང་དུ་བཞུགས་རྒྱུ་བཞི་ཆ། སྒོམ་ཆེན་རྣམས་ཀྱིས་
ཕྱེད་ཐོབ་པ་ལ། སློབ་དཔོན་སྒོམ་པས་གསེར་ཞོ་ལ་བཏེག་ནས། དམ་ཚིག་ལ་བཀར་ཏེ་
རྒྱལ་ཕམ་མེད་པར་བགོས་ཏེ། སྡེ་པ་རྣམས་ཀྱིས་ཕྱོགས་ཕྱོགས་སུ་གདན་དྲངས་ནས་
མཆོད་པའི་རྣམ་འགྱུར་དུ་མ་བྱས་པས། ནམ་མཁའ་འཇའ་འོད་དང་། བར་སྣང་སྤོས་དུད་
ཀྱིས་འཁྲིགས། མི་མ་ཡིན་པ་རྣམས་དུས་ཤིང་སྨྲེ་སྔགས་བཏོན་པས་ས་གཡོ་བ་ཙམ་དུ་གྱུར།
སྒོམ་ཆེན་རྣམས་ཀྱང་ཕྱོགས་ཕྱོགས་ཀྱི་རི་ཁྲོད་ཏུ་གྱེས། སའི་བཀྲག་ཉམས་ཏེ་སྡོད་མི་
འདོད་པར་གྱུར་ཀྱང་། དགེ་བཤེས་ཁམས་པའི་ཞལ་ནས། ཡུགས་ས་མོ་ཁྲེལ་ཆེ་བར་
འདོད་པ་ཀུན་ཀྱང་དབྱར་རེ་དགུན་རེའི་མྱ་ངན་བྱེད་པར་འདུག་པ། ཁོ་བོ་ཡང་ད་ལོ་སློབ་
དཔོན་རིན་པོ་ཆེའི་དྲུང་དུ་སྡོད་པ་ཡིན་གསུངས་ནས། འཚོ་བ་དཀོན་པོ་ལས་མེད་ཀྱང་།
སློབ་དཔོན་སྒོམ་པའི་ཆགས་ཕྱིར་བཞུགས། །
དེའི་ཚེ་རིན་པོ་ཆེ་འདས་དུས་མ་སླེབས་པའི་སྒོམ་ཆེན་རྣམས་ཀྱིས་དྲི་རྨེད་བྱས་པའི་
ལན་དུ། གདུང་སྦྱངས་སྨྲེ་སྔགས་ཀྱིས་ང་རོ་གསུངས་པ། སྐྱེས་ཆེན་མི་ཡི་སེང་གེ་ཉི་མ་ནི། །
དུས་ཀྱི་རྒྱལ་པོ་བྱ་ལོ་ཤར་བའི་ཚེ། །སྟོན་ཟླ་འབྲིང་པོ་བཅོ་ལྔའི་༼འདི་ནག་རྩིས་པའི་
ལུགས་ཡིན་༽སྔ་དྲོ་ལ། །སངས་རྒྱས་ཉི་མ་གདུལ་བྱའི་སྣང་ངོར་ནུབ། །རྒྱུ་སྐར་ཁྲུམས་སྟོད་
མཁའ་ལ་རྒྱུ་བའི་དུས། །རྩི་ཤིང་ནགས་ཚལ་འབྲས་བུ་སྨིན་གྱུར་ཅིང་། །ཉེ་དང་རིང་བའི་སྐྱེ་
བོ་ཐམས་ཅད་ཀྱིས། །འཇའ་ཡི་གུར་ཕུབ་མཆོད་རྟེན་སྣང་བ་ཤར། །དུ་བ་འོད་ཀྱི་ཕུང་པོ་
ཆེན་པོར་འཁྱིལ། །མཁའ་འགྲོའི་ཚོགས་རྣམས་སྤྲིན་ཕུང་བཞིན་དུ་འཐིབས། །སྤྲིན་ཚོགས་
རབ་དེངས་ཉི་མའི་དཀྱིལ་འཁོར་དེ། །འོད་ཟེར་རབ་བཀྱེ་མེ་ཏོག་ཆར་པ་ཕབ། །ཡེ་ཤེས་
273



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
མེ་ལ་ཐུགས་ཉིད་ཞུ་གྱུར་ཀྱང་། །འགྱུར་བ་མེད་པར་ཆོས་རྗེའི་ཕྱག་ཏུ་བྱོན། །རྗེས་འཇུག་
བཀའ་འབངས་རྣམས་ལ་ཐུགས་རྗེ་ཡི། །ལྕགས་ཀྱུའི་ཞགས་པས་དུས་གསུམ་གཟིགས་
པར་ངེས། །ཟླ་བ་གཅིག་ཏུ་གདུང་ལ་མཆོད་པ་ཕུལ། །མཆོད་པའི་རྟེན་དུ་གདུང་རྣམས་སོ་
སོར་བགོས། །སྡེ་པ་རྣམས་ཀྱིས་ཕྱོགས་ཕྱོགས་རྣམས་སུ་ཡང་། །ཤིང་རྟ་རབ་བཅས་རྒྱལ་
མཚན་བསྒྲེང་བྱས་ཏེ། །གདུགས་རྣམས་རབ་ཕུབ་མཆོད་པའི་ཚོགས་ཀྱིས་བསྐོར། །སྤོས་
ཀྱི་དུད་པས་སྟོང་གསུམ་ཁྱབ་གྱུར་ཅིང་། །ནམ་མཁའ་འཇའ་དང་འོད་ཀྱིས་ཁེངས་པར་
གྱུར། །དགེ་འདུན་རྣམས་ཀྱི་གདོང་ཡང་མཆི་མས་གཡོགས། །མཁའ་འགྲོ་རྣམས་ཀྱང་རང་
བཞིན་གནས་སུ་གཤེགས། །སྒོམ་ཆེན་རྣམས་ཀྱང་རང་རང་ཡུལ་དུ་བཞུད། །ཆོས་སྐྱོང་
རྣམས་ཀྱང་རྟོགས་ལྡན་ཕྱི་བཞིན་འབྲངས། །དབེན་ཞིང་ཉམས་དགའི་དགོན་པ་སྟོངས་
པར་གྱུར། །ཡི་དྭགས་རྣམས་ཀྱི་གཏོར་མའི་རྒྱུན་ཡང་ཆད། །འགྲོ་བའི་ཉི་མ་སྒམ་པོར་ནུབ་
པར་གྱུར། །དགོས་འདོད་ནོར་བུ་ཆོས་དབྱིངས་རྒྱ་མཚོར་སྟོར། །ཤེས་རབ་སྒྲོན་མེ་དུས་ཀྱི་
རླུང་གིས་བསྐྱོད། །ས་ཡི་བཀྲག་ཉམས་ཐར་པའི་གྲོང་ཁྱེར་ཞིག །ཀྱི་ཧུད་འདོད་འཇོའི་རྒྱ་
མཚོ་བསྐམས་པར་གྱུར། །ཐུབ་བསྟན་སྒམ་པོའི་རི་ལ་ནུབ་པར་གྱུར། །འདི་འདྲའི་བཤེས་
གཉེན་རྙེད་པར་ག་ལ་འགྱུར། །འོད་གསལ་ཉི་མ་ནུབ་པར་གྱུར་པ་ལ། །ལྟ་ངན་མུན་པ་
གང་གིས་སེལ་བར་འགྱུར། །གྲུ་ཆེན་རྒྱལ་པོ་ཞིག་པར་གྱུར་པ་ལ། །ཆུ་བོ་བཞི་ལ་གང་
གིས་སྒྲོལ་བར་འགྱུར། །ཡེ་ཤེས་རི་བོ་ཉིལ་བར་གྱུར་པ་ལ། །ཤེས་རབ་ཉི་མ་གང་ལ་
འཆར་བར་འགྱུར། །བསྡུ་བའི་ཆར་པ་ཆད་པར་གྱུར་པ་ལ། །དམན་པའི་མྱུ་གུ་གང་གིས་
འགྲན་པར་འགྱུར། །ཀྱི་ཧུད་སྐྱེ་མཆོག་ཆེན་པོ་གང་དུ་གཤེགས། །འགྲོ་བའི་སྒྲོན་མེ་གང་དུ་
གཤེགས་པར་གྱུར། །སྔོན་གྱི་དུས་ན་མེ་ཏོག་ཟླ་མཛེས་དེ། །ཐུབ་པའི་སྤྱན་སྔར་ཟླ་འོད་
གཞོན་ནུར་གྱུར། །ལྔ་བརྒྱའི་དུས་འདིར་སྐྱེ་མཆོག་ཆེན་པོ་ཉིད། །ཁྱེད་ཀྱིས་མཐོང་ངམ་
274



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
ཐོས་སམ་དྲན་གྱུར་ཀྱང་། །ཁྱེད་ལ་དད་པའི་སྐྱེ་བོ་མ་ལུས་རྣམས། །སྡིག་པ་རབ་ཟད་
རྟོགས་པ་མཐར་ཐུག་འཆར། །སྐྱེས་བུ་ཁྱེད་ཀྱི་ཐུགས་རྗེའི་འོད་ཟེར་གྱིས། །སངས་རྒྱས་
ཞིང་དུ་ཁྱེད་དང་མི་འབྲལ་ཤོག །ཅེས་བསྟོད་ནས། བླ་མ་རིན་པོ་ཆེ་མིན་ན་ད་རེས་ཀྱང་ཁོ་
བོའི་མི་ལུས་དོན་མེད་ལ་དེའུ་སོང་གསུངས་ཤིང་། སློབ་མ་བྱ་བ་བླ་མའི་རྣམ་ཐར་འཛིན་པ་
ལ་ཟེར་བས། ཁོ་བོ་ཡང་རིན་པོ་ཆེའི་རྣམ་ཐར་བཞིན་བྱེད་པ་ཡིན་གསུངས་ནས། དུས་རྟག་
ཏུ་མཚམས་ལ་གནས་པ། རྐང་བཞིའི་འབུལ་བ་མི་ལེན་པ། གསེར་དངུལ་ཕྱག་ཏུ་མི་
འཛིན་པ། ཡར་ངོ་ལ་སྐུ་མཚམས་མཛད་པ། མར་ངོ་ལ་ཁྲིད་མཛད་པ། དེ་ལ་སོགས་པ་
རིན་པོ་ཆེའི་རྣམ་ཐར་བཞིན་མཛད་དོ། ། །
དེ་ནས་སློབ་དཔོན་སྒོམ་པས་བཀྲ་ཤིས་སྒོ་མངས་སོགས་ཕྱིའི་རྟེན་རྣམས་གྲུབ་པ་ན།
གྲྭ་པ་བྱིང་གིས་ཆོས་ཞུས་པའི་ལན་དུ། བློ་འདས་ཀྱི་ལྟ་བ་མཐའ་བྲལ་ལ། །ཐེ་ཚོམ་ཟ་ཡང་
མི་འཚལ་ལོ། །བདེ་སྟོང་གི་སྒོམ་པ་ཞེན་མེད་ལ། །སྒོམ་ཐུན་དུ་བཅད་ཀྱང་མི་འཚལ་ལོ། །
རང་ཤུགས་ཀྱི་སྤྱོད་པ་ཞེན་མེད་ལ། །ཚུལ་འཆོས་བགྱི་ཡང་མི་འཚལ་ལོ། །འབྲས་བུ་རང་
སེམས་འོད་གསལ་ལ། །རེ་དོགས་བགྱི་ཡང་མི་འཚལ་ལོ། །ཞེས་གསུངས་པས། དེ་
ཉམས་སུ་ལེན་པའི་ཐབས་ཤིག་ཞུ་ཞེས་པ་ལ་ཡང་གསུངས་པ། ཐེ་ཚོམ་མེད་པའི་ལྟ་བ་ལ། །
གཞི་རྩ་ཆོད་པའི་རྟོགས་པ་འཚལ། །སྒོམ་ཐུན་དུ་བཅད་དུ་མེད་པ་ལ། །དུས་གསུམ་གཉུག་
མར་འཆར་ཡང་འཚལ། །ཚུལ་འཆོས་མེད་པའི་སྤྱོད་པ་ལ། །རང་འཁྲིས་མེད་པའི་གཞན་
ཕན་འཚལ། །རེ་དོགས་མེད་པའི་འབྲས་བུ་ལ། །གོམས་པ་རྒྱུན་ལ་བསྟེན་ཡང་འཚལ། །
ཞེས་གསུངས་པས།
དེ་ལག་ཏུ་བླང་རྒྱུའི་གདམས་ངག་ཞིག་ཐུགས་ལ་འདོགས་པར་ཞུ་ཟེར་བ་ལ། ཡང་
གསུངས་པ། དབྱངས་དེ་དང་གཅིག་སྟེ་འདི་དང་གཉིས། །ལྷན་ཅིག་སྐྱེས་པའི་སེམས་ཉིད་
275



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
འདི། །བཙིར་གྱིས་བཟུང་ན་གཉུག་མ་ཡིན། །ལྷོད་ཀྱིས་གློད་ན་སྤྲོས་བྲལ་ཡིན། །ལྷན་
གྱིས་རྟོགས་ན་ཆོས་སྐུ་ཡིན། །རྣམ་རྟོག་སྤང་བྱར་མི་འདོད་ཅིང་། །མི་རྟོག་ཆེད་དུ་མི་སྒྲུབ་
པ༑ ༑མཉམ་བྲལ་སེམས་ཀྱི་ངོ་བོ་ཡིན། །གསལ་སྟོང་གི་རིག་པ་རྗེན་པ་འདི། །མ་ཡེངས་
སྐྱོང་བ་མན་ངག་ཡིན། །ཡོད་ན་བླ་མ་དཀོན་མཆོག་མཆོད། །མེད་ན་ཤེས་པ་ཀློད་ལ་ཞོག །
ཕ་འཛམ་གླིང་གྲགས་པས་དེ་སྐད་གསུངས། །ཞེས་གསུངས། །
རྗེ་སྒོམ་པ་འདི་ཉིད་ཀྱང་། བླ་མ་རིན་པོ་ཆེའི་ཕྲིན་ལས་ཀྱི་རྣམ་འཕྲུལ་བསྟན་པའི་
བདག་པོ་ཡིན་ཏེ། རྒྱ་པ་སེ་རེ་དང་། ཚེ་ལྕམ་གཉིས་ལ་སྲས་གསུམ་ཡོད་པའི་འབྲིང་པོ།
སྒོམ་པ་གྲགས་མཛེས་བྱ་བ་ཏིང་ངེ་འཛིན་དུ་མ་དང་ལྡན་པ་བྱོན་ཡང་སྔ་བར་འདས། གཅེན་
པོ་སློབ་དཔོན་སྒོམ་པ་ཡུམ་གྱི་ལྷུམས་ན་བཞུགས་པའི་ཚེ་ལྟོ་བ་ནས་ཉི་མ་ཤར་བས་འཛམ་
གླིང་འོད་ཀྱིས་གང་བ་རྨིས་པས། ཕྱིས་མཚན་ཡང་འཛམ་གླིང་གྲགས་པ་ཞེས་བྱ་བར་
བཏགས། ལོ་ལྔ་པ་ལ་བླ་མ་ཆེན་པོ་དང་མཇལ། མི་གཡོ་བའི་སྒོམ་ལུང་ཕོག་པས་ཞལ་
གཟིགས། ལོ་བཅུ་གཅིག་པ་ལ་སྒྱུ་མ་ལྟ་བུའི་ཏིང་ངེ་འཛིན་འཁྲུངས། བཅུ་བདུན་པ་ལ་
མངའ་རིས་པས་མཁན་པོ་མཛད་དེ་དགེ་ཚུལ་མནོས། ཉི་ཤུ་པ་ལ་ཤ་བ་གླིང་པའི་གམ་དུ་
དགེ་སློང་མཛད། མཚན་ཚུལ་ཁྲིམས་སྙིང་པོ་ཞེས་བྱ་བར་གསོལ། བླ་མ་ཆེན་པོས་མན་
ངག་ཐམས་ཅད་རྫོགས་པར་གནང་ནས། གཉགས་ལྷ་བྱར་མ་དང་། ཤུ་འུག་དོམ་ཚང་ལ་
སོགས་རི་ཁྲོད་དུ་མ་བསྟེན། མཆོག་ཐུན་མོང་གི་དངོས་གྲུབ་བརྙེས། དབང་ཞུ་ཕུག་སྣ་
རིངས་ཀྱི་སྣ་བལྟབས་ཏེ་མནབས་པས་བསྒོམ་ཞྭ་ཞེས་གྲགས་པ་བྱུང་། བླ་མ་ཆེན་པོའི་ཞལ་
ནས་སྒོམ་ཚུལ་འདི་ཀུན་སྔར་ནས་ཐུགས་རྒྱུད་སྦྱངས་སྦྱངས་པ་ཁོ་བོས་སད་པར་བྱས་པ་
ཙམ་ཡིན་ཞེས། ཤིན་ཏུ་དགྱེས་པར་མཛད། ཕྱིས་སྟོད་ལུང་གི་གནས་བརྟན་ཤེས་རབ་
གྲགས་ཀྱིས་གདན་དྲངས། མཚུར་ལྷ་ལུང་གི་དགོན་པ་བཏབ། དབུས་གཙང་ཁམས་
276



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
གསུམ་གྱི་དགེ་འདུན་དཔག་ཏུ་མེད་པ་སྨིན་གྲོལ་ལ་བཀོད། དེ་དུས་འདྲེ་སྲིན་གདུག་པ་
ཅན་རྣམས་ཀྱི་བྱེད་པས་ལྷ་ས་འཕྲུལ་སྣང་གི་གཙུག་ལག་ཁང་མེར་བསྲེགས། རི་རུལ་དུ་
སོང་གསོ་མཁན་མེད་པ་ལ། ཆོས་སྐྱོང་མགོན་པོ་དང་། རེ་མ་ཏི་དང་། རྫོང་བཙན་གསུམ་
གདན་འདྲེན་དུ་ལྷགས་ཏེ་ལྷ་སར་སྡེ་འཁྲུགས་བྱུང་བས་དུམ་མཛད་པར་ཞུ་ཞེས་ཞུ་བ་ལ་
ཞལ་གྱིས་བཞེས་ཏེ་བྱོན་ནས། བསྡུམས་པས་ཡུན་རིང་དུ་ཐོགས། གྲྭ་པ་རྣམས་སྐྱོ་བར་
གྱུར་ཏེ་འགྲོ་བར་བརྩམས་པས། འགྲོ་མི་བཏུབ་པར་འདུག་གསུངས། དེ་ཇི་ལྟར་ལགས་
ཞུས་པས། མདང་རྨི་ལམ་ན་བླ་མ་ཆེན་པོ་བྱོན་ནས། སྒོམ་ཚུལ་ཁྱོད་ཀྱིས་ང་འཇོག་ཕོད་
དམ་བྱ་བ་གསུངས། བླ་མ་ཆེན་པོ་དང་ཇོ་བོ་ཐ་དད་མི་འདུག་གསུངས།
ཡང་ལན་གཅིག་ཇོ་བོའི་ཞལ་ནས། འཁྲུག་པ་འདི་ཁྱོད་ཀྱིས་མི་བསྡུམས་ན་སུས་
བསྡུམ་གསུང་སྟེ། སྤྱན་ཆབ་བྱུང་བ་ཀུན་གྱི་མཐོང་སྣང་དུ་གྲུབ་པ་བྱུང་། དེ་ནས་བསྡུམས་
པས་ཚེགས་མ་བྱུང་། འཕྲུལ་སྣང་གི་ལྕགས་རི་དང་། བསྐོར་ཁང་དང་། སྤེན་བད་དང་།
ཞལ་ཞལ་ལ་སོགས་པའི་ཞབས་ཏོག་མང་དུ་མཛད། སློབ་དཔོན་གཉལ་སྟོན་ལ། ཁྱོད་
ཀྱིས་ལྷ་ས་འདི་ཅིར་མཐོང་གསུངས། ཇོ་བོ་འདི་ལྟར་བཞུགས། བྱམས་པ་འདི་ལྟར་
བཞུགས་ཞེས་བྱ་བ་ལ་སོགས་པ་ཞུས་པས། ཁོ་བོ་དེ་ལྟར་མ་མཐོང་། ལྷ་སའི་གཙུག་ལག་
ཁང་འདི་དཔལ་གསང་བ་འདུས་པའི་དཀྱིལ་འཁོར་དུ་མཐོང་གསུངས། བདག་གིས་ཀྱང་
མཐོང་ཐབས་ཡོད་ལགས་སམ་ཞུས་པས། མོས་གུས་གྱིས་དང་མཐོང་གི་གསུངས། གསོལ་
བ་བཏབ་པས་གསང་འདུས་དཀྱིལ་འཁོར་གྱི་གཙོ་བོ་སློབ་དཔོན་ཉིད་ཀྱིས་མཛད་པ། རང་
ཉིད་ཀྱང་ལྷ་གྲལ་དུ་ཚུད་པར་མཐོང་སྟེ།
ཁོང་ན་རེ། འོ་སྐོལ་རྣམས་ལ་ནཱ་རོ་པ་ཙམ་གྱི་དད་པ་ཡོད་ན། སློབ་དཔོན་འདི་ལ་ཏེ་
ལོ་པ་ཙམ་གྱི་བྱིན་རླབས་ཡོད་ངེས་ཤེས་པར་འདུག་གསུང་སྐད།
277



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
གཞན་ཡང་རྡོ་རྗེ་གདན་སྐད་ཅིག་གིས་བསྐོར་བ་དང་། སངས་རྒྱས་ཀྱི་ཞིང་བརྗོད་
དུ་མེད་པ་གཟིགས་པ་དང༌། སྤྱན་རས་གཟིགས་དང་རྡོ་རྗེ་ཕག་མོ་ལ་སོགས་པ་ཡི་དམ་གྱི་
ལྷ་བསམ་གྱིས་མི་ཁྱབ་པ་ཞལ་གཟིགས། སྐུ་མི་སྣང་བ་དང་དུ་མར་བསྒྱུར་བ་ལ་སོགས་
པའི་རྫུ་འཕྲུལ་དང་། མངོན་པར་ཤེས་པའི་ཡོན་ཏན་དུ་མ་དང་ལྡན་པ་ཡིན་ཞིང་། ཆོས་
རྒྱལ་ཆེན་པོའི་བཀའ་ཆེམས་ལས་ལུང་བསྟན་པའང་ཡོད་དེ། ཇི་སྐད་དུ། བྱང་ཆུབ་སེམས་
དཔའ་ཤར་ལྷོར་སྐུ་འཁྲུངས་པ། །གསང་སྔགས་འཆང་བའི་རྣལ་འབྱོར་ཆེན་པོ་ནི། །སྙིང་
པོའི་མཐའ་ཅན་སྐྱེས་བུ་དམ་པ་སྟེ། །གཙུག་ལག་ཁང་ཆེ་འདི་ལ་ཕན་པར་འགྱུར། །ཞེས་
སོགས་འབྱུང་ངོ་། །བདག་ཉིད་ཆེན་པོ་འདི་ནི་བླ་མ་ཆེན་པོ་དང་ངོ་བོ་གཅིག་ཀྱང་། ཐུགས་
ཀྱི་སྲས་ལྟ་བུར་སྣང་བ་མི་ལས་འདས་པ་ཡིན་ཏེ། རྗེ་བཙུན་ཁུ་དབོན་འདི་དག་གིས་སྲས་
མཆོག་ཏུ་གྱུར་པ། རྗེ་དུས་གསུམ་མཁྱེན་པ་དང་། བདེ་གཤེགས་རིན་པོ་ཆེ་ཕག་མོ་གྲུབ་པ་
དང༌། དཔལ་ལྡན་འབའ་རོམ་པ་རྣམས་སོ་སོར་ཡང་ཡོན་ཏན་བསམ་གྱིས་མི་ཁྱབ་པ་དང་
ལྡན་པ། འགྲོ་བ་འདྲེན་པའི་གཙོ་བོར་གྱུར་པའོ། ། །
དེ་བཞིན་དུ་ཐང་ལྷ་མོན་སྒོམ། ཏི་སྒྲོ་ཉང་སྒོམ། གནམ་མཚོ་དོ་སྒོམ། འོལ་ཁ་ཆོས་
གཡུང་ཞེས་བྱ་བ་རྣམས་དང་། རྨོག་ཅོག་པ། ཁྱུང་ཚང་བ། ཟངས་རི་བ། ལ་ཡག་ཇོ་སྲས་
ཞེས་བྱ་བ་དང་། སྒོམ་པ་འདུལ་འཛིན། མགར་སྒོམ་དཀར་པོ། སྐྱེ་སྒོམ་ཡེ་རྡོར། ཞིག་པོ་
ལྗང་ཐུལ་ཞེས་བཞི་དང་། ཇོ་ལྡན། ལེགས་མཛེས། བྱང་ཡེ། གསལ་བྱང་སྟེ་ཉེ་གནས་བཞི་
སོགས་ཕྱི་ནང་གི་ཡོན་ཏན་དཔག་ཏུ་མེད་པ་མངའ་བའི་སློབ་མ་བསམ་གྱིས་མི་ཁྱབ་པ་བྱུང་
རྗེ་སྒོམ་པ་དང་། དགེ་བཤེས་ཁམས་པ་དང་། རིན་པོ་ཆེ་དབུ་སེ་ལ་སོགས་པ་ཐུགས་
ཀྱི་སྲས་མང་ཞིག་འདུས་པའི་དུས་སུ། བླ་མ་རིན་པོ་ཆེའི་ཞལ་ནས། སྔོན་བཅོམ་ལྡན་
278



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
འདས་ཀྱི་སྤྱན་སྔར་ཁོ་བོ་ཟླ་འོད་གཞོན་ནུ་ཞེས་བྱ་བར་གྱུར་ནས། ཏིང་ངེ་འཛིན་དམ་པ་
བཙལ་ཞིང་། འདིར་ཡང་ཁོ་བོས་ཁྱེད་རྣམས་ཏིང་ངེ་འཛིན་ལ་བཀོད་དེ། སངས་རྒྱས་ཀྱི་
བསྟན་པ་ལ་བྱ་བ་ཆེར་བྱས་པ་ཡིན་ཞེས་གསུངས་ཏེ། དེའི་དོན་མདོ་ཉིད་དུ་ལུང་བསྟན་པ།
ཟླ་འོད་གཞོན་ནུར་གྱུར་པ་འདི་ཉིད་ཀྱིས། །མཚུངས་པ་མེད་པར་དགའ་བས་སངས་རྒྱས་
བསྟོད། །སངས་རྒྱས་ཡོན་ཏན་བྱེ་བྲག་འཕགས་བརྗོད་པས། །རྟག་ཏུ་འཁོར་མོར་ཤིན་ཏུ་
བསྔགས་པར་གྱུར། །སྔོན་ཡང་རྒྱལ་པོའི་ཁབ་ཀྱི་གྲོང་ཁྱེར་འདིར། །སངས་རྒྱས་དག་ཀྱང་
བྱེ་བ་ཕྲག་སྟོང་མཐོང་། །རྒྱལ་བ་དེ་དག་ཀུན་གྱི་དྲུང་དུ་འདིས། །ཏིང་འཛིན་ཞི་བ་མཆོག་
ནི་རབ་ཏུ་དྲིས། །བྱང་ཆུབ་སྤྱོད་པ་མཆོག་ནི་སྤྱད་པ་ན། །འདི་ནི་ཀུན་ཏུ་ང་ཡི་བུ་འགྱུར་ཏེ། །
ཐམས་ཅད་དུ་ཡང་སྤོབས་དང་ལྡན་པར་གྱུར། །ཀུན་ཏུ་རྟག་པར་ཚངས་པར་སྤྱོད་སྤྱད་པ། །
འདི་ནི་ཕྱི་དུས་འཇིགས་པ་ཆེན་པོ་ལ། །རྟག་ཏུ་ཚངས་སྤྱོད་གཙང་ལ་རབ་གནས་པས། །
ཏིང་འཛིན་འདི་ནི་ཤིན་ཏུ་རྒྱས་བྱེད་འགྱུར། །འདི་ལ་མ་ཕམ་ཁྱོད་ཉིད་ང་ཡི་དབང་། །ཏིང་
འཛིན་དམ་པ་འདི་ནི་རབ་འཚོལ་ཞིང་། །ལམ་འདིར་ཞུགས་པས་བྱང་ཆུབ་དེ་ཐོབ་འགྱུར། །
སངས་རྒྱས་བྱེ་བ་མང་པོས་ཡོངས་བཟུང་སྟེ། །འདྲེན་པ་རྣམས་ལ་མཆོད་པས་མཆོད་བྱེད་
འགྱུར། །ང་ནི་ཡེ་ཤེས་ལ་ཡང་རབ་གནས་ཏེ། །ཟླ་འོད་སྤྱོད་པ་ཁྱད་ཞུགས་ལུང་བསྟན་ཞིང་། །
འདི་ཡི་སྲོག་དང་ཚངས་པར་སྤྱོད་པ་དག །ཕྱི་མའི་དུས་ན་བར་ཆད་མེད་པར་བྱས། །ལག་
མཐིལ་ཀྱུ་རུ་འབྲུ་ལྔ་བཞག་པ་བཞིན། །མ་འོངས་པ་ན་གང་ལ་མཆོད་འགྱུར་བ། །སངས་
རྒྱས་བྱེ་བ་དག་ནི་ཕྲག་སྟོང་དང་། །དེ་བས་ལྷག་པ་གངྒའི་བྱེ་སྙེད་ཅེས། །ལྷ་རྣམས་ཀླུ་
རྣམས་བྱེ་བ་བརྒྱད་ཅུ་དང་། །གནོད་སྦྱིན་བྱེ་བ་སྟོང་ཕྲག་བདུན་ཅུ་རྣམས། །ཕྱི་མའི་དུས་ལ་
བརྩོན་པ་བྱེད་པར་འགྱུར། །རྐང་གཉིས་གཙོ་བོ་ལ་ཡང་མཆོད་པར་བྱེད། །རྐང་གཉིས་
གཙོ་ལ་མཆོད་པ་མཆོག་བྱས་ཏེ། །ཡེ་ཤེས་བླ་མེད་དེ་ནི་རབ་བསྒྲུབས་ནས། །ཕྱི་མའི་དུས་
279



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
ལ་དེ་ནི་འཇིག་རྟེན་མགོན། །རྒྱལ་བ་དྲི་མེད་འོད་ཅེས་བྱ་བར་འགྱུར། །ཞེས་དང་།
ཟླ་འོད་གཞོན་ནུར་གྱུར་པ་སེམས་དགའ་ནས། །སངས་རྒྱས་སྤྱན་སྔར་འདུག་སྟེ་
ཚིག་སྨྲས་པ། །སྐྱེས་བུ་དམ་པ་མྱ་ངན་ཡོངས་འདས་ནས། །མ་འོངས་དུས་ན་བདག་གིས་
མདོ་འདི་བཟུང་། །བདག་གི་ལུས་དང་སྲོག་ཀྱང་ཡོངས་བཏང་སྟེ། །འཇིག་རྟེན་སྐྱིད་པ་ཅི་
མཆིས་ཀུན་བཏང་བ། །བདག་གིས་འཇིགས་པ་ཆེན་པོའི་དུས་འདིར་ཡང་། །ཏིང་འཛིན་ཞི་
མཆོག་འདི་ནི་བཟུང་བར་བགྱི། །དེ་ཡི་ཚེ་ན་ཏིང་འཛིན་ལྡན་པ་གང་། །ལྔ་བརྒྱ་ལས་ནི་མི་
ཉུང་དེར་འབྱུང་སྟེ། །མདོ་སྡེ་མཆོག་འདི་རྒྱ་ཆེར་བཟུང་བ་ལ། །དེ་དག་སྔོན་དུ་འདྲེན་པ་
གཞོན་ནུ་ཡིན། །ཞེས་དང་། །
སངས་རྒྱས་གསེར་གྱི་མདོག་འདྲ་བ། །སྤྱི་བོ་ལ་ནི་ཕྱག་བཞག་སྟེ། །དེ་བཞིན་
གཤེགས་པ་འཇམ་དཔལ་དབྱངས། །ཟླ་འོད་ལ་ནི་སྟོན་པས་གསུངས། །གཞོན་ནུ་ཕྱི་མའི་
དུས་དག་ན། །ཁྱོད་ཀྱིས་ཚངས་པར་སྤྱོད་པ་དང་། །སྲོག་གི་བར་ཆད་མི་འབྱུང་བར། །ཁྱོད་
ལ་བྱིན་གྱིས་བརླབ་པར་བྱ། །ཆོས་སྨྲ་བ་ནི་གཞན་དག་ཀྱང་། །བརྒྱད་བརྒྱ་པོ་དག་ལངས་
ནས་སུ། །ཕྱི་མའི་དུས་ལ་བདག་ཅག་ཀྱང་། །མདོ་སྡེ་འདི་ནི་འཛིན་པ་ལགས། །ལྷ་དང་ཀླུ་
དང་གནོད་སྦྱིན་ཡང་། །བྱེ་བ་བརྒྱད་ཅུ་ཉེར་ལྷགས་ཏེ། །གཞན་ཡང་ཁྲག་ཁྲིག་དྲུག་ཅུ་
རྣམས། །འཇིག་རྟེན་མགོན་ལ་འདི་སྐད་གསོལ། །དགེ་སློང་དག་ནི་འདི་རྣམས་ལ། །དེ་
རིང་སུ་དག་ལངས་པ་རྣམས། །ཕྱི་དུས་ཚེ་དེ་བདག་ཅག་གིས། །འདྲེན་པ་རབ་ཏུ་བསྲུང་
བར་བགྱི། །ཞེས་སོགས་མང་དུ་འབྱུང་མོད་ཀྱི། རྒྱས་པར་ཏིང་ངེ་འཛིན་རྒྱལ་པོའི་མདོ་ཉིད་
དུ་བལྟ་བར་བྱའོ། ། །
དོན་འདི་ཉིད་དང་མཐུན་པར། སྙིང་རྗེ་པདྨ་དཀར་པོ་ལས་ཀྱང་ལུང་བསྟན་ཏེ། ཇི་
སྐད་དུ། ཀུན་དགའ་བོ། ང་འདས་ནས་མ་འོངས་པའི་དུས་ན། བྱང་ཕྱོགས་ཀྱི་རྒྱུད་དུ་དགེ་
280



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
སློང་འཚོ་བྱེད་ཅེས་བྱ་བ། སྔོན་གྱི་རྒྱལ་བ་ལ་ལྷག་པར་བྱ་བ་བྱས་པ། སངས་རྒྱས་བརྒྱ་སྟོང་
མང་པོ་ལ་བསྙེན་བཀུར་བྱས་པ། དགེ་བའི་རྩ་བ་བསྐྱེད་པ་ལྷག་པའི་བསམ་པ་བསྐྱེད་པ།
ཐེག་པ་ཆེན་པོ་ལ་ཡང་དག་པར་ཞུགས་པ། སྐྱེ་བོ་མང་པོ་ལ་ཕན་པ་དང་། བདེ་བའི་ཕྱིར་
ཞུགས་པ། མང་དུ་ཐོས་པ། བྱང་ཆུབ་སེམས་དཔའི་སྡེ་སྣོད་འཛིན་པ། ཐེག་པ་ཆེན་པོའི་
བསྔགས་པ་བརྗོད་པ། ཐེག་པ་ཆེན་པོ་ཡང་དག་པར་རབ་ཏུ་སྟོན་པ་ཞིག་འབྱུང་བར་འགྱུར་ཏེ།
ཞེས་བླ་མ་ཆེན་པོ་ཉིད་ཀྱི་ལུང་བསྟན་དང་། དེས་ངའི་སྐུ་གདུང་ཞིག་ཅིང་རལ་བ་རྣམས་
མཐོང་ནས་གསེར་གྱིས་བརྒྱན་པར་བྱེད། གདུགས་དང་། རྒྱལ་མཚན་དང་། བ་དན་དང་།
དར་དང་། དྲིལ་བུ་གཡེར་ཁའི་དྲ་བས་གཡོགས་པ་དང་། དེ་བཞིན་གཤེགས་པའི་སྐུ་
གཟུགས་དང་། མཆོད་རྟེན་གྱི་ཁང་པ་དང་། མཆོད་རྟེན་རྣམས་སེང་གེའི་རྒྱལ་མཚན་གྱིས་
བརྒྱན་ཏེ། ལྷ་དང་མི་རྣམས་དགའ་བ་བསྐྱེད་ཅིང་ཡོངས་སུ་བསྐྱང་བ་དང་། ངའི་བསྟན་པ་
ཡོངས་སུ་བསྐྱང་བ་དང་། སེམས་མ་དྭངས་བ་རྣམས་དྭངས་བར་བྱ་བ་དང་། དྭངས་བ་
རྣམས་ཕྱིར་ཞིང་འཕེལ་བ་དང་། སྐྱེ་བོ་མང་པོ་དགེ་བའི་རྩ་བའི་ཚོགས་བསགས་པའི་ཕྱིར་
བསྔོ་བ་བྱེད་དུ་འཇུག་པར་འགྱུར་རོ། །ཞེས་སློབ་དཔོན་སྒོམ་པ་ལོ་ལྔ་པའི་ཚེ་མཇལ་བ་དེ་
གཙུག་ལག་ཁང་གི་ཞིག་གསོས་བྱེད་ཏུ་བཅུག་པ་ལ་དགོངས་པ་ཡིན་ནོ། །ཞེས་ཚད་མར་
གྱུར་པ་རྣམས་གསུངས་སོ། །
ཀུན་དགའ་བོ་དེའི་ཚེ་དགེ་སློང་བརྩོན་པ་ལྷོད་པ། ལོངས་སྤྱོད་མང་བ། སྤོང་བ་
ལས་ཉམས་པ། ཚུལ་ཁྲིམས་ཉམས་པ། ཚུལ་ཁྲིམས་འཆལ་བ། སྡིག་པའི་ཆོས་ཀུན་ཏུ་
སྤྱོད་པ། འདུ་འཛི་ལ་དགའ་བ། རབ་ཏུ་དབེན་པ་ལ་མི་ལྟ་བ། བརྩོན་པ་བོར་བ། གནས་
གཅིག་ན་འཁོད་པ། ཡོངས་སུ་འཛིན་པ་ལ་བརྩོན་པ། ཁྱིམ་པ་དང་། རབ་ཏུ་བྱུང་བ་རྣམས་
འདྲེས་པ། དཀོན་མཆོག་དང་མ་འདྲེས་པ། མ་གུས་པ། དགེ་སློང་ལྟར་བཅོས་པ་དག་ནི་
281



རིས་མེད་ཆོས་རིག་གཏེར་མཛོད་ལས། མར་མི་དྭགས་གསུམ་གྱི་རྣམ་ཐར།
མང་དུ་འབྱུང་བར་འགྱུར་རོ། །དགེ་སློང་བརྩོན་འགྲུས་བརྩམས་པ། རབ་ཏུ་དབེན་པ། དྲན་
པ་ཉེ་བར་བཞག་པ། མཉམ་པར་བཞག་པ། ཤེས་རབ་དང་ལྡན་པ། སེམས་རྩེ་གཅིག་པ།
དགེ་བའི་ཆོས་ཅན། འདོད་པ་ཆུང་བ། ཆོག་ཤེས་པ། བསོད་སྙོམས་ལ་རྒྱུ་བ། འཕགས་
པའི་རིགས་ལ་གནས་པ། མང་དུ་ཐོས་པ། ཐོས་པ་བསགས་པ་དག་ནི་ཉུང་ངུ་འབྱུང་བར་
འགྱུར་ཏེ། ཞེས་དག་པ་དང་། མ་དག་པའི་འཁོར་ལུང་བསྟན། དེ་ལ་དགེ་སློང་འཚོ་བྱེད་དེ་
འཁོར་དེ་རྣམས་ལ་ཁྲོ་བའི་སེམས་པ་དང་། དབང་པོ་མ་ཉམས་པ་དང་། དད་པ་དང་།
མཆོག་དང་ལྡན་པས་གོས་ངུར་སྨྲིག་བགོས་ཤིང་། ཚུལ་ཁྲིམས་ཅན་ཐམས་ཅད་ལ་སྦྱིན་
གནས་སུ་འདུ་ཤེས་བསྐྱེད་ནས་སྦྱིན་པ་བྱིན། དགེ་བའི་རྩ་བ་བསྐྱེད་པར་བྱེད་དོ། །བྱང་
ཆུབ་སེམས་དཔར་བྱེད་པའི་དགེ་བའི་རྩ་བ་རྒྱ་ཆེན་པོ་རྣམ་པ་སྣ་ཚོགས་བསགས་ནས།
འཆི་བའི་དུས་བྱས་མ་ཐག་ནུབ་ཕྱོགས་སུ་སངས་རྒྱས་ཀྱི་ཞིང་བྱེ་བ་བརྒྱ་སྟོང་འདས་པ་ན།
དེ་བཞིན་གཤེགས་པ་འོད་དཔག་མེད་ཀྱི་སངས་རྒྱས་ཀྱི་ཞིང་འཇིག་རྟེན་གྱི་ཁམས་བདེ་བ་
ཅན་དུ་སྐྱེ་བར་འགྱུར་ཏེ། འཇིག་རྟེན་གྱི་ཁམས་ཡོན་ཏན་ཐམས་ཅད་ཀྱིས་བརྒྱན་པ་ཞེས་
བྱ་བར། དེ་བཞིན་གཤེགས་པ་འོད་དྲི་མ་མེད་པ་ཞེས་བྱ་བར་འགྱུར་རོ། ། །
ཀུན་དགའ་བོ། དགེ་སློང་འཚོ་བྱེད་དེས་ཀྱང་ངའི་བསྟན་པ་འདི་ཡངས་ཤིང་རྒྱས་
པར་བྱེད་པར་འགྱུར་ཞིང་། ཀུན་དགའ་བོ་ཁྱེད་མྱ་ངན་མ་བྱེད། སྨེ་སྔགས་མ་འདོན་ཞིག །
ཀུན་དགའ་བོ། ངའི་ཚངས་པར་སྤྱོད་པ་རྒྱས་པ་དང་། ལྷ་དང་མི་རྣམས་ཀྱིས་མངོན་པར་
འགྱུར་རོ། །ཞེས་དང་། ཡང་མདོ་གཞན་དག་ལས། རྡོ་རྗེ་གདན་གྱི་བྱང་ཕྱོགས། ཁ་བ་ཅན་
གྱི་ལྗོངས། ཆུ་བོ་མ་ཧཱ་ལོ་ཧི་ཏའི་འགྲམ། རི་བྲག་ཚང་ཚིང་ཅན་ན། དགེ་སློང་འཚོ་བྱེད་ཅེས་
གྲགས་པ། དག་པའི་འཁོར་དང་། མ་དག་པའི་འཁོར་འདྲེས་པ། ལྔ་བརྒྱ་ལས་མི་ཉུང་བ་
དང་ལྷན་ཅིག་ཏུ། དེ་བཞིན་གཤེགས་པའི་ཡེ་ཤེས་ལ་ལོངས་སྤྱོད་པ། ཞེས་སོགས་མདོ་སྡེ་
282



ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་དན།
དུ་མ་ནས་ལུང་བསྟན་ཏེ་ཐེ་ཚོམ་དང་བྲལ་བ་ཡིན་ནོ། །
གཞན་ཡང་འདི་དག་ལས་ཆེས་མཆོག་ཏུ་གྱུར་པའི་རྣམ་པར་ཐར་པ་མང་ཞིག་ཀྱང་
སྣང་མོད་ཀྱི། བརྗོད་པར་མ་སྤོབས་སོ། །འདི་དག་ནི་རྗེ་ཉིད་ཀྱིས་གསུངས་པའི་རྣམ་པར་
ཐར་པ་རྒྱས་བསྡུས་གསུམ་དང་། ཉེ་གནས་རྣམས་ཀྱིས་བསྒྲིགས་པ་དང་། བྲན་ཁ་རིན་པོ་
ཆེས་རྒྱས་པར་མཛད་པ་དང་། འདུལ་འཛིན་གྱིས་ཟིན་བྲིས་སུ་མཛད་པ་རྣམས་གུང་
བསྒྲིགས་ཏེ། མདོ་སྡེ་རིན་པོ་ཆེའི་ཁུངས་དང་སྦྱར་ནས། མོས་པའི་བློ་ཁོ་ནས་ཡི་གེར་
བགྱིས་སོ། །
མེ་ཏོག་ཟླ་མཛེས་རྒྱལ་བའི་སྲས་པོ་མཆོག །གང་སྔོན་ཟླ་འོད་གཞོན་ནུ་ཞེས་བྱར་
གྱུར། །གངས་རིའི་ཁྲོད་འདིར་དཔལ་ལྡན་སྒམ་པོ་པ། །རྒྱལ་མཆོག་དྲི་མེད་འོད་ལ་ཕྱག་
འཚལ་ལོ། །གང་གིས་བསྐལ་མང་སྔོན་ནས་རྗེས་བཟུང་ཡང་། །དྲན་དང་བློ་གྲོས་ཏིང་
འཛིན་དམན་དབང་གིས། །ཇི་བཞིན་མ་རྟོགས་དེ་ལྟ་ན་ཡང་འདིར། །དཔལ་ལྡན་བླ་མའི་
རྣམ་ཐར་ཡིད་བཞིན་ཕྲེང་། །རབ་མཛེས་བཀོད་པའི་བ་དན་རྣམ་མཛེས་པ། །མགོན་
མཆོག་ཐུགས་རྗེའི་མཐུ་ལས་ལེགས་གྲུབ་སྟེ། །མ་ལུས་སྐྱེ་དགུའི་མིག་གི་བདུད་རྩི་ནི། །
ཟད་མེད་ཕྱི་མཐའི་བར་དུ་རབ་གནས་པའོ། །བདག་ནི་དུས་རྣམས་ཀུན་ཏུ་བཅོམ་ལྡན་
འདས། །བདེ་ཆེན་རབ་སྩོལ་ཁྱེད་དང་མི་འབྲལ་ཞིང་། །ཌོམྦི་རྣལ་འབྱོར་བཟང་པོའི་ལམ་
བཟང་ལ། །འགྲོ་རྣམས་ཡུད་ཀྱིས་རྣམ་འདྲེན་ཉིད་གྱུར་ཅིག ། །
ཆོས་ཀྱི་རྗེ་དཔལ་ལྡན་སྒམ་པོ་པ་ཆེན་པོའི་རྣམ་པར་ཐར་པ་ཀུན་ཁྱབ་སྙན་པའི་བ་
དན་ཞེས་བྱ་བ། མངའ་བདག་ལྷའི་བཙད་པོའི་ཞབས་ཀྱི་པདྨོ་ཐོག་མར་བཀོད་པའི་རི་བོའི་
རྒྱུད་ཀྱི་ངོགས་སུ། མཁའ་སྤྱོད་པ་དྲི་མེད་དཔལ་ཡེ་ཤེས་ཀྱིས་གུས་པར་སྤེལ་བའོ། །འདིས་
(ཀྱང་)སེམས་ཅན་ཐམས་ཅད་སྨིན་གྲོལ་གྱི་ལམ་ལ་འགོད་ནུས་པར་གྱུར་ཅིག །
283



རིས་མེད་ཆོས་གཏེར་མཛོད་ལས།
མར་མི་དྭགས་གསུམ་གྱི་རྣམ་ཐར།
དགེའོ།། །།
284

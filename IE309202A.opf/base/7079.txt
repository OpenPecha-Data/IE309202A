༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN7099
ImageGroup: 113CN7103
ISBN: n/a
LCCN:
n/a
Title:
རིས་མེད་ཆོས་རིག་གཏེར་མཛོད་ལས།
ཐེངས་གཉིས་པ་དང་གསུམ་པ།
|ris med chos rig gter mdzod las/_thengs gnyis pa dang gsum pa/
to-be-supplied
Author:
to-be-supplied
II C
Descriptor:
Original Publication:
Place:
Publisher:
II
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
Ina
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



དཀར་ཆག་
བ......................... (1)
བསྟན་རྩིས་གསལ་བའི་ཉིད་བྱེད་ལྷག་བསམ་
རབ་དཀར།...
ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ་གསལ་བར་བྱེད་པ་བློ་གསལ་
མགྲིན་རྒྱན་ལེགས་བཤད་ནོར་བུའི་ཕྲེང་བ། ..........
(229)



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
༄༅། །བསྟན་རྩིས་གསལ་བའི་ཉིད་བྱེད་ལྷག་བསམ་
རབ་དཀར་ཞེས་བྱ་བ་བཞུགས་སོ། །
༄༅། །བྱམས་པའི་འདབ་སྟོང་བློ་གྲོས་ཟེ་བས་མཛེས། །རྣམ་དཔྱོད་སྦྲང་
རྩིས་ལེགས་བཤད་དྲི་བསུང་སྤེལ། །བློ་གསལ་བུང་བ་སྡུད་པའི་ཆུ་སྐྱེས་ཚལ། །
རྒྱལ་བའི་བསྟན་འཛིན་མཚན་ལྡན་བླ་མ་རྒྱལ། །ཚངས་དང་ལྷ་དབང་ཁྱབ་འཇུག་
དབང་ཕྱུག་སོགས། །ལྷ་དང་ལྷ་མིན་འཇིག་རྟེན་ ཀུན་ གྱི་སྐྱབས། །གསུང་སྐྱེས་
བསེ་རུ་སོགས་ཀྱི་བླ་མ་སྟེ། །བློ་ལྡན་སེམས་དཔའི་ཡབ་གྱུར་ཐུབ་དབང་རྒྱལ། །
གང་དེའི་བསྟན་པ་ལུང་རྟོགས་དམ་པའི་ཆོས། །དེ་འཛིན་སྨྲ་དང་སྒྲུབ་པའི་བཤེས་
གཉེན་མཆོག །དེ་ཉིད་བསྲུང་བའི་ས་སྐྱོང་རྒྱལ་པོ་ཆེ། །བསྟན་པ་བསྟན་འཛིན་
བསྟན་སྐྱོང་བཅས་ཀུན་རྒྱལ། །དེ་ལྟའི་ཐུབ་དབང་བསྟན་པ་གནས་པའི་ཚུལ། །
བསྟན་འཛིན་སྐྱེས་བུ་ཇི་ལྟར་བྱོན་པའི་ཚུལ། །བསྟན་རྩིས་འདི་ནི་ལྷག་བསམ་
རབ་དཀར་བས། །བསྟན་ལ་དད་པའི་ཀླུ་སྒྲུབ་བདག་གིས་འཆད། །དེ་ལྟར་ཅུང་
ཟད་མཆོད་པར་བརྗོད་ཅིང་རྩོམ་པར་དམ་བཅའ་བ་སྔོན་དུ་བཏང་ནས། བསྟན་
རྩིས་གསལ་བའི་ཉིན་བྱེད་ལྷག་བསམ་རབ་དཀར་ཞེས་བྱ་བ་འདི་འཆད་པར་
འདོད་ལ། དེ་ཡང་གཞི་གང་ཞིག་ལ་བརྟེན་ནས་རྩོམ། བརྗོད་བྱ་ཇི་ལྟ་བུ་ཞིག་ཏུ་
བསྡུད་ནས་རྩོམ་སྙམ་ན་ཁོ་བོའི་བསྟན་རྩིས་འདི་ནི། རང་བཟོ་མ་ཡིན་པར། རྗེ་
བཙུན་འཇམ་པའི་དབྱངས་ཀྱི་ངོ་བོ་དཔལ་ལྡན་ས་སྐྱ་པཎྜི་ཏས་མཛད་པའི་སྡོམ་
གསུམ་རབ་དབྱེ་ལས། སངས་རྒྱས་གསུང་རབ་དྲི་མ་མེད། །བསྡུ་བ་དང་པོ་བྱས་
པའི་རྗེས། །ཞེས་པ་ནས། དེ་ནས་ཆོས་རྗེ་ས་སྐྱ་པ། །ཆེན་པོ་བཞུགས་པ་ཡན་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཆད་དུ། །ཆོས་ལོག་སྤྱོད་པ་ཉུང་ཞེས་ཐོས། །ཞེས་སོགས་ཀྱི་བར་གྱི་གཞུང་ལ་
གཞི་བཅས། རྗེ་བཙུན་བསོད་ནམས་རྩེ་མོས་མཛད་པའི་ཆོས་ལ་འཇུག་པའི་སྒོ་
དང་། རྗེ་བཙུན་གྲགས་པས་མཛད་པའི་རྒྱལ་རབས་ཀྱི་ཡི་གེ་གཉིས་རྒྱབ་རྟེན་གྱི་
ལུང་ཚད་མར་བྱས། མཚུངས་མེད་རྡོ་རྗེ་རྒྱལ་མཚན་གྱིས་མཛད་པའི་དུས་གསལ་
གྱི་རྩ་བ་དང་། རེ་མིག་ཏུ་བཀོད་པའི་རང་འགྲེལ་དང་། ཐུགས་སྲས་བྱམས་པ་
དཀོན་ མཆོག་ དཔལ་ གྱིས་ མཛད་ པའི་ རེ་ མིག་ སྟེ། རྩ་ འགྲེལ་ དེ་ གསུམ་ གྱིས་
གསལ་བྱེད་ ཀྱི་མིག་བྱས། མཁས་པ་གཞན་དག་གིས་མཛད་པའི་བསྟན་རྩིས་
དང་། ལོ་རྒྱུས་དང་རྣམ་ཐར་སོགས་སུ་བཀོད་པའི་འཁྲུལ་པའི་དྲི་མ་རྣམས་དངོས་
སྟོབས་ཀྱི་རིགས་པས་སུན་ཕྱུང་། འཁྲུལ་མེད་ཀྱི་ཞིབ་ཆ་ཅུང་ཟད་ཀྱིས་ཟུར་ནས་
ཁ་བསྐངས་ཏེ་འཆད་པར་བཞེད་ པ་ཡིན་ལ། བརྗོད་བྱའི་དོན་ནི། བསྟན་པའི་
གནས་ཚད་བཤད་ནས་བསྟན་པ་དར་བའི་རིམ་པ་བཤད་པ། བསྟན་འཛིན་གྱི་
སྐྱེས་བུ་ངོས་བཟུང་ནས་བསྟན་པ་ལ་བྱ་བ་མཛད་པའི་ཚུལ་བཤད་པ། བསྟན་སྐྱོང་
གི་སྦྱིན་བདག་ངོས་བཟུང་ནས་སྐུ་ཚེའི་ཚད་བཤད་པ། བསྟན་པའི་གནས་གཞི་
ངོས་བཟུང་ནས་ངོ་མཚར་གྱི་རྟེན་བྱོན་ཚུལ་བཤད་པ་དང་བཞི་ཡིན་ཞིང་། དེ་ལ་
ཡང་འཕགས་ཡུལ་དང་གངས་ཅན་གཉིས་སུ་ཕྱེ། གངས་ཅན་ལ་ཡང་སྔ་དར་དང་
ཕྱི་དར་གཉིས་སུ་ཕྱེ་ནས་འཆད་པར་བྱེད་པ་ཡིན་ནོ། །དེ་ཡང་བསྟན་པའི་གནས་
ཚད་གཙོ་བོར་བཤད་ནས། གཞན་གསུམ་ཞར་བྱུང་གི་ཚུལ་དུ་འཆད་པར་བྱེད་
པས། ཐོག་མར་གནས་ཚད་བཤད་ན་གསུམ། སྟོན་པས་ཆོས་འཁོར་བསྐོར་བའི་
ཚུལ། བསྐོར་བའི་བསྟན་ པ་ ངོ་ཡིས་གཟུང་། བཟུང་བ་བསྟན་པའི་ གནས་ཚད་
བཤད་པའོ། །དང་པོ་གཉིས་རེ་ཞིག་བཞག་ནས་གསུམ་པ་འཆད་པ་ལ་གསུམ།
སོ་སོའི་ལུང་བཤད་ཚུལ་འགོད། བཤད་པའི་སྙིང་པོ་ངོ་ཡིས་གཟུང་། སྙིང་པོ་རྩིས་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར། །
ཀྱིས་གཏན་ལ་ཕབ་པའོ། །དང་པོ་ནི་བསྐལ་བཟང་། འདུལ་ལུང་། མཛོད་འགྲེལ་
སོགས་ལས་བསྟན་ པ་ལོ་སྟོང་གནས་པར་བཤད། སྙིང་ རྗེ་ པད་དཀར་སོགས་
ལས་ཕྱེད་དང་ཉིས་སྟོང་གནས་པར་བཤད། རྡོ་རྗེ་གཅོད་པའི་འགྲེལ་པར་ཕྱེད་
དང་སུམ་སྟོང་གནས་པར་བཤད། དབྱིག་གཉེན་གྱིས་འབུམ་ཊིཀ་སོགས་ལས་ལོ་
ལྔ་སྟོང་གནས་པར་བཤད། དགའ་བའི་བཤེས་གཉེན་གྱི་རྟོགས་པ་བརྗོད་པ་ལས་
ཡར་འཕེལ་དྲུག་བརྒྱ་པའི་བར་དུ་ཡང་གནས་པར་བཤད་པ་དང་དྲུག་ཡོད་པའི་
སོ་སོའི་ལུང་ནི་མང་བས་མ་བྲིས་སོ། །གཉིས་པ་ནི་དེ་ལྟར་དྲུག་ལས་ལྔ་སྟོང་དུ་
གནས་པར་བཤད་ པ་ནི། སྒྲ་ཇི་བཞིན་པའི་ངེས་དོན་གྱི་ཚིག་ཡིན་ཏེ། ལྔ་བརྒྱ་
ཕྲག་བཅུའི། ལྔ་བརྒྱ་ཕྲག་དང་པོ་གསུམ་ལ་རིམ་བཞིན་དགྲ་བཅོམ་པ། ཕྱིར་མི་
འོང་། རྒྱུན་དུ་ཞུགས་པའི་འབྲས་བུ་ཐོབ་པ་མང་དུ་འབྱུང་བས། འབྲས་བུའི་དུས་
ཀྱི་ལྔ་བརྒྱ་ཕྲག་གསུམ་ཞེས་བྱ་ཞིང་། དེ་གསུམ་ལ་འབྲས་བུའི་བསྟན་པ་གནས་
སོ༑ ༑དེ་ནས་ལྔ་བརྒྱ་ཕྲག་གསུམ་ལ་རིམ་བཞིན་ལྷག་པའི་ཤེས་རབ་ཀྱི་བསླབ་པ།
ཏིང་ངེ་འཛིན་གྱི་བསླབ་པ། ཚུལ་ཁྲིམས་ཀྱི་བསླབ་པ་རྣམ་པར་དག་པ་ལ་གནས་
པ་མང་དུ་འབྱུང་བས། སྒྲུབ་པའི་དུས་ཀྱི་ལྔ་བརྒྱ་པ་ཕྲག་གསུམ་ཞེས་བྱ་ཞིང་། དེ་
གསུམ་ལ་རྟོགས་པའི་བསྟན་པ་གནས་སོ། །དེ་ནས་ལྔ་བརྒྱ་པ་ཕྲག་གསུམ་ལ་
རིམ་བཞིན་མངོན་པའི་སྡེ་སྣོད། མདོ་སྡེའི་སྡེ་སྣོད། འདུལ་བའི་སྡེ་སྣོད་ཤེས་པ་
མང་དུ་འབྱུང་བས་ལུང་གི་དུས་ཀྱི་ལྔ་བརྒྱ་པ་ཕྲག་གསུམ་ཞེས་བྱ་ཞིང་། དེ་གསུམ་
ལ་ལུང་གི་བསྟན་པ་གནས་སོ། །དེ་ནས་ལྔ་བརྒྱ་ཕྲག་གཅིག་ལ་ནི་རྟགས་ཙམ་
འཛིན་པ་ལས་ལུང་རྟོགས་ཀྱི་བསྟན་པ་རྣལ་མ་མེད་པས། རྟགས་ཙམ་འཛིན་པའི་
ལྔ་བརྒྱ་པ་ཕྲག་གཅིག་ཅེས་བྱའོ། །འོ་ན་སྟོང་སོགས་སུ་གནས་པར་བཤད་པ་དང་
མི་འགལ་ལམ་སྙམ་ན། མི་འགལ་བའི་རྒྱུ་མཚན། དེ་དག་ནི་དྲང་དོན་དགོངས་པ་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
ཅན་ཏེ། དེ་ ཡང་ དགོངས་གཞི། སྟོང་ནས་ཕྱེད་ དང༌ སུམ་ སྟོང་ གི་བར་ ལས་ མི་
གནས་པར་བཤད་པ་ནི་འབྲས་སྒྲུབ་ཀྱི་བསྟན་པ་ལ་དགོངས། ཡར་འཕེལ་ཐུག་
གནས་པར་བཤད་པ་ནི། སྐུ་གདུང་དང་གླེགས་བམ་སོགས་གནས་པ་ཙམ་ལ་
དགོངས། དགོས་པ་ཕྱེད་དང་སུམ་སྟོང་གི་བར་ཙམ་ལས་མི་གནས་པར་བཤད་པ་
ནི་གདུལ་བྱ་སྐྱོ་བ་བསྐྱེད་དེ་ཆོས་ལ་བསྐུལ་བའི་ཆེད་དང་། ཡར་འཕེལ་ཐུག་
གནས་པར་བཤད་པ་ནི། ཧ་ཅང་ཞུམ་པ་གཟེངས་བསྟོད་དེ་ཆོས་ལ་བསྐུལ་བའི་
ཆེད་ཡིན་ལ། དངོས་ལ་གནོད་བྱེད་ནི་ལྷ་མོ་དྲི་མ་མེད་པ་ལུང་བསྟན་པའི་མདོ་
ལས། ང་ཡོངས་སུ་མྱ་ངན་ལས་འདས་ནས་ལོ་ཉིས་སྟོང་ལྔ་བརྒྱ་ན་གདོང་དམར་
ཅན་གྱི་ཡུལ་དུ་དམ་པའི་ཆོས་དར་བར་འགྱུར་རོ། །ཞེས་སྟོན་པ་འདས་ནས་ལོ་
ཕྱེད་དང་སུམ་སྟོང་ནས་ གདོང་དམར་ཅན་གྱི་ཡུལ་དུ་བསྟན་པ་དར་བར་ལུང་
བསྟན་པས་གནོད་པའི་ཕྱིར་རོ། ། །
གསུམ་པ་དེ་ཉིད་རྩིས་ཀྱིས་གཏན་ལ་ཕབ་པ་ལ་བསྟན་བཤད་གཉིས་ཀྱི་
དང༌ པོ་ ལའང་ གསུམ། མཁས་ པའི་ བཞེད་ པའི་ རྣམ་ གྲངས་ བཀོད། རང་ ཉིད་
འཐད་པའི་ལུགས་སྲོལ་ངོས་གཟུང་། གཞན་གྱིས་བཏགས་པའི་རྩོད་པ་སྤོང་བའོ།།
དང་པོ་ལ་བཞི། འཁྲུལ་པ་ཟད་པའི་རྗེ་བཙུན་ས་སྐྱ་པའི་ལུགས། བྱང་ཆུབ་སེམས་
སྦྱོང་ཇོ་བོ་བཀའ་གདམས་པའི་ལུགས། ཁ་ཆེའི་པཎ་ཆེན་ཤཱཀྱ་ཤྲཱིའི་ལུགས། རྒྱུད་
ཀྱི་ཟབ་བཅུད་དུས་འཁོར་བའི་ལུགས་སོ། །དང་པོ་སྤྱིར་ཐུབ་པའི་འདས་ལོ་ངོས་
གཟུང་བ་ལ། བལྟམས་ལོ་ངོས་ཟིན་དགོས་པས། ཐུབ་པའི་དབང་པོ་དུས་ནམ་གྱི་
ཚེ་བྱོན་ཞིང་། ལོ་གང་ལ་བལྟམས་ནས། ནམ་ཞིག་མྱ་ངན་ལས་འདས་པའི་ཚུལ་
བསྟན་ སྙམ་ན། ཆོས་ལ་འཇུག་ པའི་ སྒོ་ལས། གཡུལ་བརྟན་འོག་ཏུ་ཉིས་སྟོང་
ལོན། །དགའ་བྱེད་ འོག་ཏུ་བརྒྱད་བརྒྱ་ སྟེ། །ཞེས་ སོགས་དང་། ཡུལ་དབུས་ན་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར། །
དགྲ་ངན་གྱི་སྲས་བརྒྱའི་གཅེན་འཐབ་པར་དཀའ་བ་ཞེས་བྱ་བ་བལྟམས་པའི་དུས་
སུ༑ རྩོད་དུས་ཀྱི་མགོ་བཟུང་ངོ༌། །དེའི་ འགྲན་ཟླ་རྒྱལ་པོ་སྐྱབས་སེང་གི་ སྲས་
ལྔའི་གཅེན་གཡུལ་ངོར་བརྟན་པ་ཞེས་བྱ་བས། ལོ་བཅོས་ནས་ཉིས་སྟོང་དུ་ཉེ་
བའི་ཚེ་ཤཱཀྱ་ཐུབ་པ་བྱོན་ནོ། །ཞེས་པའི་རྡོ་རྗེའི་ཚིག་དེ་ཉིད་བཀྲོལ་ཏེ་བཤད་ན།
གཡུལ་ངོར་བརྟན་པས་དགྲ་ངན་དཔུང་ཚོགས་བཅོ་བརྒྱད་༼བཅུ་གཉིས་ཞེས་པའང་
བཅོམ་པའི་དུས་ནི། མི་རྣམས་ཚེ་ལོ་བརྒྱ་བཅོ་བརྒྱད་པ་ཡིན་ལ། དེའི་དུས་སུ་
བསྐལ་པ་ཙམ་ལ་དུས་བཞིར་ཕྱེ་བའི་རྩོད་དུས་ཀྱི་མགོ་བརྩམ་པ་ཡིན་ལ། དེ་ནས་
ལོ་སྟོང་དང་བདུན་བརྒྱ་དོན་དགུ་ལོན་པ་ན་མི་རྣམས་ཚེ་ལོ་བརྒྱ་པ་ཡིན་ཞིང་། དེ་
ནས་ལོ་གསུམ་འདས་པའི་མེ་མོ་ཡོས་རབ་བྱུང་གི་ལོའི་ས་ག་ཟླ་བའི་ཉ་ལ་ལྷུམས་
སུ་ཞུགས་ནས། རྣམ་བྱུང་གི་ལོ་ས་ཕོ་འབྲུག་ལ་སྐུ་བལྟམས། སོ་ལྔ་པ་ཆུ་ཕོ་སྟག་
ལ་སངས་རྒྱས། བརྒྱད་ཅུ་པ་མེ་མོ་ཕག་ལ་མྱ་ངན་ལས་འདའ་བའི་ཚུལ་བསྟན་པ་
ཡིན་ནོ། །འོ་ན་ལོ་དེ་ཉིད་ཀྱི་ཟླ་བ་གང་གི་ཚེས་པ་གང་ལ་མྱ་ངན་ལས་འདས་སྙམ་
ན༑ ས་ག་ཟླ་བའི་ཚེས་བཅོ་ལྔ་ལ་འདས་པ་དང་། སྨིན་དྲུག་ཟླ་བའི་ཚེས་བརྒྱད་
ལ་འདས་པར་བཤད་པའི་མདོ་ཐ་དད་པ་གཉིས་འདུག་ཅིང་། མཁས་པའི་བཞེད་
པ་ཡང་མི་མཐུན་པ་དེ་བཞིན་ཡོད་མོད། ཆོས་ལ་འཇུག་པའི་སྒོ་ལྟར་ན། སྨིན་
དྲུག་ཟླ་བའི་ཚེས་བརྒྱད་ལ་ངོས་བཟུང་བར་སྣང་སྟེ། མེ་མོ་ཕག་གི་ལོ་རྫོགས་ནས་
ས་ཕོ་བྱི་བའི་མགོ་བརྩམ་པའི་ཚེ་མྱ་ངན་ལས་འདས་སོ་ཞེས། ཆོས་ལ་འཇུག་པར་
བཤད་པ་གང་དག་གི དེ་ཉིད་སྨིན་དྲུག་ཟླ་བ་ལ་འབྱོར་གྱི། ས་ག་ཟླ་བ་ལ་འབྲེལ་
མེད་པའི་ཕྱིར་རོ། །དེས་ན་སྟོན་པ་འདས་པའི་མེ་མོ་ཕག་གི་ཕྱི་དེའི་ལོ་ས་ཕོ་བྱི་བ་
ནས་སུམ་སྟོང་སུམ་བརྒྱ་ལོན་པའི་ཚེ་ཆོས་ལ་འཇུག་པའི་སྒོ་བརྩམས་པ་ཡིན་ལ།
དེའི་འཕྲོ་མཐུད་ནས་རྩིས་པ་ན། འདས་ལོའི་ས་ཕོ་བྱི་བ་ནས་སུམ་སྟོང་དྲུག་བརྒྱ་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
དགུ་བཅུ་རྩ་དྲུག་འདས་པའི་རྩ་བདུན་པ ( སྤྱི་ལོའི་སྔོན་གྱི་ལོ་༢༡༣༣ ) ནི། ད་ལྟའི་
ཤིང་ཕོ་བྱི་ལོ་འདི་ཡིན་ནོ། །ཞེས་བྱ་བ་འདི་ནི་དཔལ་ལྡན་ས་སྐྱ་པའི་ལུགས་སོ། །
གཉིས་པ་ཇོ་བོ་རྗེས་འབྲང་དང་བཅས་པའི་ལུགས་ལ། སྟོན་པ་ས་ཕོ་བྱི་བ་ལ་
ལྷུམས་སུ་ཞུགས། ས་མོ་གླང་ལ་སྐུ་བལྟམས། ས་མོ་ཕག་ལ་སངས་རྒྱས། ས་ཕོ་
སྤྲེལ་ལོའི་སྨིན་དྲུག་གི་ཚེས་བརྒྱད་ལ་མྱ་ངན་ལས་འདས་པའི་ཕྱི་དེ་ནས་སུམ་སྟོང་
དྲུག་བརྒྱ་གོ་དགུ་འདས་པའི་བདུན་བརྒྱའི་སྟེང་ན་ཤིང་ཕོ་བྱི་ལོ་(སྤྱི་ལོའི་སྔོན་གྱི་ལོ་
༢༡༣༦) འདི་ཡོད་དོ་ཞེས་ཤེས་པར་བྱའོ། །གསུམ་པ་ཁ་ཆེ་པཎ་ཆེན་གྱི་ལུགས་ནི།
པཎ་ཆེན་དེའི་བསྟན་རྩིས་ཀྱི་ཐོག་མ་ནི་མེ་མོ་སྦྲུལ་ནས་བཟུང་བ་ཡིན་པས། མེ་
སྦྲུལ་དེ་ནས་ཉིས་སྟོང་བརྒྱ་དང་དྲུག་འདས་པའི་བདུན་པ་ (སྤྱི་ལོའི་སྔོན་གྱི་ལོ་༥༤ ༣)ནི་
ཤིང་ཕག་(བྱི་)འདི་ཡིན་ནོ། །
བཞི་པ་དཔལ་དུས་ཀྱི་འཁོར་ལོའི་ལུགས་ལ། སྟོན་པ་མེ་ཕོ་རྟའི་ས་གའི་
ཉ་ལ་ལྷུམས་སུ་ཞུགས། ཆུ་སྟོད་ཀྱི་ཟླ་ལྷག་དང་བཅས་པའི་ཟླ་བ་བཅུ་རྫོགས་
པའི་མཆུའི་ཉ་ལ་སྐུ་བལྟམས། སོ་བདུན་པ་ཆུ་ཕོ་རྟའི་ས་གའི་ཉ་ལ་སངས་རྒྱས།
སོ་བརྒྱད་པ་ཆུ་མོ་ལུག་གི་ནག་པའི་ཉ་ལ་དུས་འཁོར་རྩ་རྒྱུད་གསུངས། ལོ་ངོ་གྱ་
གཉིས་དང་ཧྲིལ་པོ་བརྒྱད་ཅུ་དང་ཟླ་བ་གསུམ་རྫོགས་པའི་མེ་མོ་ཡོས་ས་ག་ཟླ་
བའི་ ཉ་ ལ་ མྱ་ངན་ ལས་འདས། དེའི་བསྟན་ པ་བསྟན་པའི་དུས་བཞི་ སྔ་ ཕྱི་
བསྡོམས་པའི་ལོ་ལྔ་སྟོང་དང་བརྒྱད་དུ་གནས་པ་ལས། འདས་ལོའི་ཕྱི་དེ་ནས་
ཉིས་སྟོང་སུམ་བརྒྱ་དང་གོ་དྲུག་འདས་པའི་གོ་བདུན་པ་ནི་ཤིང་ཕོ་བྱི་ (སྤྱི་ལོའི་སྔོན་གྱི་
ལོ་༨ ༣༣)ལོ་འདི་ཡིན་ལ། དུས་འཁོར་གསུངས་པའི་རྩ་རྒྱུད་ནས་ད་ལྟའི་བར་ལ་
ཉིས་སྟོང་བཞི་བརྒྱ་དང་ཉི་ཤུ་རྩ་གཉིས་སུ་སླེབས་ པ་ཡིན་ནོ། །གཉིས་པ་རང་
ལུགས་འཐད་པའི་ཕྱོགས་ནི། རྗེ་བཙུན་འཇམ་པའི་དབྱངས་ཀྱི་ངོ་བོ་དཔལ་ལྡན་
6



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ས་སྐྱ་པའི་ལུགས་གཞིར་བཞག་ནས་རྩིས་པ་ཡིན་པས། འདི་ཉིད་ལྔ་བརྒྱ་ཕྲག་
བཅུ་དང་སྦྱར་ན། ད་ལོའི་ཤིང་ཕོ་བྱི་ལོ་འདི། འདས་ལོའི་ཕྱི་དེ་ནས་སུམ་སྟོང་
དྲུག་བརྒྱ་གོ་བདུན་པ་ཡིན་པས། འབྲས་བུའི་དུས་ཀྱི་ལྔ་བརྒྱ་ཕྲག་གསུམ་དང་།
སྒྲུབ་པའི་དུས་ ཀྱི་ལྔ་བརྒྱ་ཕྲག་གསུམ་སྟེ་སུམ་སྟོང་འདས་ཤིང་། ལུང་གི་དུས་ལྔ་
བརྒྱ་ཕྲག་གསུམ་ཡོད་པའི་མངོན་པའི་དུས་ཀྱི་ལྔ་བརྒྱ་ཕྲག་གཅིག་ཀྱང་འདས།
མདོ་སྡེའི་དུས་ཀྱི་ལྔ་བརྒྱ་ཕྲག་གཅིག་གི་སྟེང་ནས་བརྒྱ་དང་གོ་དྲུག་འདས་པ་གོ་
བདུན་པའི་སྟེང་ན་ཞུགས་པས། ད་ཕྱིན་ཆད་ཀྱི་དབང་དུ་བྱས་ན། ད་ལྟའི་ཤིང་ཕོ་
བྱི་བ་ནས་མདོ་སྡེའི་དུས་ཀྱི་སུམ་བརྒྱ་དང་བཞི། འདུལ་བའི་དུས་ཀྱི་ལྔ་བརྒྱ་ཕྲག་
གཅིག རྟགས་ཙམ་འཛིན་པའི་ལྔ་བརྒྱ་ཕྲག་གཅིག་སྟེ་ཀུན་དྲིལ་བས་ལོ་སྟོང་དང་
སུམ་བརྒྱ་དང་ཉག་མ་བཞི་ནི་བསྟན་པའི་ལྷག་མར་གནས་ཤིང་། དེ་ཡང་བསྟན་
པ་རྣལ་མ་ནི་བརྒྱད་བརྒྱ་དང་ཉག་མ་བཞི་ཁོ་ནར་ངེས་ཏེ། ལྔ་བརྒྱ་ཕྲག་གཅིག་ནི།
ལྔ་བརྒྱ་ཐ་མ་ལ་དམ་པའི་ཆོས་ལྟར་བཅོས་པ་འབྱུང་ཞེས་པ་དེ་ཉིད་ཡིན་པའི་ཕྱིར་
རོ༑ ༑དེ་ལྟར་ན་སྟོན་པ་འདས་པའི་ས་ཕོ་བྱི་ལོ་ནས་སུམ་སྟོང་འདས་པའི་ཕྱི་དེའི་
ས་ཕོ་བྱི་ལོ་ནི་ལུང་ངམ་མངོན་པའི་དུས་ཀྱི་བསྟན་པའི་ཐོག་མ་ཡིན་ལ། ས་བྱི་དེ་
ནས་དྲུག་བརྒྱ་གོ་བདུན་པ་ནི། ད་ལྟའི་ཤིང་ཕོ་བྱི་བ་འདི་ཡིན་ཞིང་། འདས་ལོ་
ནས་སུམ་སྟོང་ལྔ་བརྒྱ་འདས་པའི་ཕྱི་དེའི་ས་ཕོ་སྤྲེལ་ལོ་ནི། མདོ་སྡེའི་དུས་ཀྱི་
བསྟན་པའི་ཐོག་མ་ཡིན་ལ། ས་སྤྲེལ་དེ་ནས་བརྒྱ་དང་གོ་བདུན་པ་ནི་ད་ལྟའི་ཤིང་
ཕོ་བྱི་བ་འདི་ཡིན་ནོ། །
གསུམ་པ་གཞན་གྱི་རྩོད་པ་སྤོང་བ་ནི། འོ་ན་ས་ལུགས་དང་ཇོ་ལུགས་
གཉིས་ལ་ལོ་གསུམ་གྱི་ཁྱད་པར་ལས་མེད་པས་འགལ་བ་ཆེར་མེད་མོད། དུས་
འཁོར་ལུགས་དང་ལོ་སྟོང་དང་སུམ་བརྒྱ་ལྷག་ཅིག་གི་ཁྱད་ཞུགས་པ་དང་། དེ་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བཞིན་དུ་ཁ་ཆེ་པཎ་ཆེན་གྱི་ལུགས་དང་ཡང་བར་ཁྱད་ཧ་ཅང་ཆེ་བར་ཡོད་པས་ཇི་
ལྟར་ཡིན་སྙམ་ན། འདི་ལ་འཇམ་དབྱངས་ས་པཎྜི་ཏའི་གསུང་གིས་ཁ་ཆེ་པཎ་ཆེན་
གྱི་ལུགས་དེ་ལྟར་རྒྱ་བལ་གྱི་པཎྜི་ཏ་མང་པོ་ཡང་བཞེད་མོད། འཐད་པ་མ་ཡིན་ཏེ།
རྒྱ་གར་ན་ཉན་ཐོས་སེན་བ་རྣམས། སྟོན་པ་འདས་ནས་ལོ་དུ་སོང་རྩི་བ་ཞིག་ཡོད་
པ་ལས། མ་ག་དྷའི་ཐུབ་པ་ཆེན་པོའི་སྐུ་གཟུགས་དེ། སློབ་དཔོན་མཐོ་བཙུན་གྲུབ་
རྗེ་དང་། བདེ་བྱེད་བདག་པོས་མཛད་པར་བཞེད་ནས་ཙན་དན་གྱི་ལྡེ་གུ་སྤུངས་པ་
ན༑ རང་བྱོན་དུ་བྱུང་བའི་དུས་དེ་ནས་ལོ་དུ་སོང་བརྩི་བའི་རྩིས་དང་། ཕན་ཚུན་
འཁྲུགས་ནས། པཎ་ཆེན་གྱི་རྩིས་དེ་ནི་མཧཱ་བོ་དྷི་རང་བྱོན་དུ་བྱུང་བའི་དུས་ཀྱི་
ཐོག་མ་ལ། སྟོན་པའི་འདས་ལོར་བཟུང་བ་ཡིན་ཏེ། གཞན་དུ་ན་ལྷ་མོ་དྲི་མ་མེད་
པའི་འོད་ལུང་བསྟན་པའི་མདོ་དང་། ཀླུ་སྒྲུབ་སོགས་ལུང་བསྟན་པའི་ལུང་དང་།
རྒྱལ་ རབས་ སོགས་བསྒྲིགས་པའི་ལུང་རིགས་དང་འགལ་བའི་ ཕྱིར་རོ། །ཞེས་
གསུངས། འདི་ལ་ཕྱིས་ཀྱི་མཁས་པ་ཅུང་ཟད་རྣམ་དཔྱོད་ལྡན་པ་ཁ་ཅིག་ན་རེ།
དུས་འཁོར་ལུགས་ཀྱི་བསྟན་རྩིས་ནི་རྣམ་པར་དག་པའི་འཁྲུལ་མེད་ཁོ་ན་ཡིན་ལ།
པཎ་ཆེན་ཤཱཀྱ་ཤྲཱིའི་ལུགས་ཀྱང་དེ་དང་ཅུང་ཟད་ཉེ་བས་མི་འཐད་པ་ཆེར་མེད་ལ།
ས་ལུགས་དང་ཇོ་བོའི་ལུགས་གཉིས་ནི་ཆེས་མི་འཐད་དེ། ཀླུ་སྒྲུབ་ཀྱིས་རྡོ་རྗེ་
གདན་གྱི་མཧཱ་བོ་དྷི་ལ་བདག་རྐྱེན་མཛད་པར་བཤད་པའི་དུས་བསྒྲིགས་ན་ཡང་
མི་འགྲིག་འདུལ་བའི་མཁན་བརྒྱུད་གསར་རྙིང་དང་། བོད་ཀྱི་རྒྱལ་རབས་སོགས་
ཀྱི་དུས་བསྒྲིགས་ན་ཡང་མི་འགྲིག་པའི་སྐྱོན་ཡོད་པའི་ཕྱིར། སྐྱོན་དང་པོ་འདི་
ལྟར་ཡོད་དེ། ཁྱོད་ཀྱི་ལུགས་ལ་རྡོ་རྗེ་གདན་གྱི་མཧཱ་བོ་དྷི་ནི། སྟོན་པ་འདས་ནས་
ལོ་སྟོང་དང་ལྔ་བརྒྱ་ལྷག་པའི་དུས་སུ་བྱོན་པར་ཁས་ལེན་དགོས་ལ། སྟོན་པ་
འདས་ནས་ལོ་བཞི་བརྒྱ་ན་ཀླུ་སྒྲུབ་བྱོན། དེས་ལོ་དྲུག་བརྒྱ་བཞུགས་ནས་མྱ་ངན་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ལས་འདས་པས། སྟོན་པ་འདས་ནས་ལོ་སྟོང་ལོན་པའི་ཚེ་ཀླུ་སྒྲུབ་འདས་ནས་མི་
བཞུགས་པ་གང་དག་གི་ཀླུ་སྒྲུབ་ཀྱིས་རྡོ་རྗེའི་གདན་ལ་རྡོའི་ར་བས་དྲྭ་མིག་གིས་
བསྐོར་བ་སོགས་མཧཱ་བོ་དྷི་ལ་བདག་རྐྱེན་མཛད་དོ། །ཞེས་ཀྱང་གྲགས་པའི་ཕྱིར་
རོ༑ ༑སྐྱོན་གཉིས་པ་ནི་འདི་ལྟར། ཁྱོད་ཀྱིས་སྟོན་པ་འདས་ནས་ལོ་ཉིས་སྟོང་ལྔ་
བརྒྱ་ན་གདོང་དམར་ཅན་གྱི་ཡུལ་དུ་དམ་པའི་ཆོས་རྒྱས་པར་ལུང་བསྟན་པའི་
གདོང་དམར་ཅན་དེ་བོད་ཡིན་ན། དེ་ནས་ལོ་ཉིས་སྟོང་ལྔ་བརྒྱ་ལོན་པའི་དུས་དེ། །
མཁན་པོ་དཔལ་སྦས་བྱོན་པའི་དུས་ཙམ་ཡིན་དགོས་ཏེ། ཀླུ་སྒྲུབ་མྱ་ངན་ལས་
འདས་ནས་ལོ་སྟོང་ཐིམ་པ་ཡིན་ལ། དེ་ནས་ལེགས་ལྡན་འབྱེད། དཔལ་སྦས། ཡེ་
ཤེས་སྙིང་པོ། ཞི་བ་འཚོ་རྣམས་བར་མ་ཆད་པ་ཡིན་ཞིང་། ཞི་བ་འཚོ་ཁྲི་སྲོང་ལྡེ་
བཙན་གྱི་སྐུ་ངོ་ལ་ཡིན་ལ། སྲོང་བཙན་ནས་ཁྲི་སྲོང་གི་བར་རྒྱལ་རབས་བཞི་ཙམ་
སོང་བའི་ཕྱིར་རོ། །དེ་ལྟར་ན་ལེགས་ལྡན་འབྱེད་རྐྱང་པའི་ངོ་ལ་ལོ་སྟོང་ཙམ་འགྲོ་
དགོས་པས་ཧ་ཅང་མི་འགྲིག་པའི་ཕྱིར་དང་། མཁན་རབས་གསར་པའི་ལུགས་
ལའང་། ཀླུ་སྒྲུབ་ནས་མཁན་རབས་བདུན་གྱི་བར་ལ་ལོ་ཉིས་སྟོང་དང་བཞི་འགྲོ་
དོན་མེད་པའི་ཕྱིར་རོ། །ཞེས་ཟེར། དེ་ལ་ལན་ཇི་ལྟར་སྙམ་ན། ཀླུ་སྒྲུབ་ཀྱིས་རྡོ་རྗེ་
གདན་གྱི་མཧཱ་བོ་དྷི་ལ་བདག་རྐྱེན་མཛད་པར་བཤད་དུ་ཆུག་མོད་ཀྱང༌། མཧཱ་བོ་
དྷི་དེ། མཐོ་བཙུན་གྲུབ་རྗེའི་དུས་ཀྱི་རང་བྱོན་དེ་ཉིད་ཡིན་པའི་ངེས་པ་ནི་མེད་དེ།
སྤྱིར་འཕགས་ཡུལ་རྡོ་རྗེ་གདན་དུ་བྱང་ཆུབ་ཆེན་པོ་མཧཱ་བོ་དྷིའི་སྐུ་མང་དུ་བྱོན་པ་
ལས། སངས་རྒྱས་ཀྱི་རབ་གནས་ཅན་གྱི་སྐུ་དེ་ནི་དེང་སང་བོད་ན་བཞུགས་པ་
འདི་ཡིན། དེ་མཚམས་མ་ག་དྷའི་ཁྱིམ་བདག་མཧཱ་པཱ་ལ་དང་ཡུམ་ཡེ་ཤེས་ཀྱི་
མཁའ་འགྲོ་མ་ཞིག་ལ་བུ་གསུམ་བྱུང་བའི་ཆེ་བ་གཉིས་ཕྱི་པ་དང་། ཆུང་བ་ནང་པ་
ལ་དད་པས་འཐབ་བོ། །མས་རྐང་མགྱོགས་བྱིན་ཏེ། ཏི་སིའི་གངས་ཅན་དུ་བཏང་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བ་ན། ཚེས་བཅོ་ལྔ་ལ་མཧཱ་དེ་ཝ་ཨུ་མ་དང་བཅས་པས་དགྲ་བཅོམ་པ་རྣམས་ལ་
ཆོས་སྟོན་འདྲེན་པ་དང་འཛོམས། སུ་བཟང་དྲིས་པས་ནང་པ་ལ་བརྟེན་ནས་ང་
ཡང་མཐར་ཐུག་སངས་རྒྱས་བར་འདོད་ཟེར་བས་བུ་གསུམ་ནང་པ་ལ་ཞུགས། ཆེ་
བས་ཝཱ་རཱ་ན་སཱིར་ལྷ་ཁང་དང་། བར་པས་ཛེ་ཏའི་ཚལ་དུ་ལྷ་ཁང་རྩིགས། ཆུང་
བས་རྡོ་རྗེ་གདན་དུ་ཕྱི་གནྡྷོ་ལ་ནང་དུ་ལྷ་ཁང་བྱས་ཏེ། མ་ན་རེ་བུ་ཁྱོད་བཟོ་བོ་
རྒྱགས་གསུམ་ནང་དུ་ཆུག་ལ་སྒོ་ལ་ལྕགས་གཟེར་རྒྱོབ་ལ་ཟླ་བ་གསུམ་ཞག་
གསུམ་ལ་ཚར་བར་གྱིས་ཟེར། ཟླ་བ་གསུམ་དང་ཞག་གཉིས་ནས། མ་ན་རེ། སྒོ་
ཕྱེ་ཞིག སང་ང་འཆི་ད་ལྟ་སངས་རྒྱས་མཐོང་བ་ང་བས་མེད་པས་ངས་འདྲ་མི་འདྲ་
ལྟ་དགོས་ཟེར། སྒོ་ཕྱེ་བས་ལྷ་བཟོ་བ་སྤྲུལ་པ་ཡིན་པས་ནམ་མཁའ་ལ་ཡལ། སྐུ་
ཤིན་ཏུ་མཚར་བ་དགུང་ལོ་སུམ་ཅུ་པའི་སྐུ་ཚད་ཅིག་བཞེངས། ཞག་གཅིག་མ་ཚང་
བས་ཞབས་གཡས་པའི་མཐེའུ་ཆུང་ཅུང་ཟད་མ་རྫོགས་ཞེས་འབྱུང་བའི་སྐུ་དེ་ནི་
སྟོན་པ་འདས་ནས་ལོ་བརྒྱ་སྐོར་ལ་བྱུང་། དེ་རྗེས་མཐོ་བཙུན་གྲུབ་རྗེ་མཆེད་ཀྱིས་
བཞེངས་པའི་སྐུ་ནི། སྟོན་པ་འདས་ནས་ལོ་སྟོང་དང་ལྔ་བརྒྱ་གྱ་དགུ་འདས་པའི་
དགུ་བཅུ་པ་མེ་མོ་སྦྲུལ་ལ་བྱོན་པ་ཡིན་པས། ཀླུ་སྒྲུབ་ཀྱིས་བདག་རྐྱེན་མཛད་པའི་
མཧཱ་བོ་དྷི་དེ། ཁྱིམ་བདག་མཧཱ་པཱ་ལའི་བུ་ཆུང་བས་བཞེངས་པའི་གནྡྷོ་ལའི་ནང་
གི་སྐུ་དེ་ཡིན་ནོ། །ཞེས་བཤད་ན་སྐྱོན་ཅི་ཡང་མེད་པའི་ཕྱིར་དང་། གལ་ཏེ་མཐོ་
བཙུན་གྲུབ་རྗེའི་རང་བྱོན་གྱི་སྐུ་ཡིན་པར་བྱེད་ན་ཡང་། ཀླུ་སྒྲུབ་ཀྱིས་ལོ་དྲུག་བརྒྱ་
ལས་མ་བཞུགས་པ་ནི། ཀླུ་སྒྲུབ་རང་གི་དབུ་རྒྱལ་པོ་མཐར་འགྲོ་གཞོན་ནུའི་སྲས་
གཞོན་ནུ་ནུས་ལྡན་ལ་སྦྱིན་པར་མ་བཏང་གི་བར་གྱི་སྤྱིར་བཏང་གི་སྐད་ཆ་ཡིན་
གྱི༑ དམིགས་བསལ་ལ་དབུ་སྦྱིན་པར་བཏང་ནས་བདེ་བ་ཅན་དུ་གཤེགས་པའི་
རྗེས་སུ་ཡང་། དབུ་དང་སྐུ་ལུས་འགྲིག་ནས་འགྲོ་བའི་དོན་མཛད་ཅེས་བཤད་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
པས། སླར་ཡང་སྐུ་ཚེ་ལོ་མང་པོའི་བར་དུ་བཞུགས་པར་གྲུབ་པའི་ཕྱིར་རོ། །སྐྱོན་
གཉིས་པའི་གནོད་པ་ནི། ཁྱེད་ཀྱི་རྩོད་པ་ནི། རྒྱ་གར་གྱི་པཎ་གྲུབ་དག་གི་སྐུ་ཚེའི་
ཚད་བློར་མ་ཤོང་བའི་བབ་ཅོལ་ཁོ་ནས་དཀྲུགས་པ་ཡིན་ལ། ཁོ་བོ་ཅག སྟོན་པ་
འདས་ནས་ལོ་ཉིས་སྟོང་ལྔ་བརྒྱ་ནས་གདོང་དམར་ཅན་གྱི་ཡུལ་དུ་ཆོས་དར་བར་
ལུང་བསྟན་པའི་དོན་ནི། ཉིས་སྟོང་ལྔ་བརྒྱ་དང་བཞི་བཅུ་པ་མེ་མོ་ལུག་གི་ལོ་ (སྤྱི་
ལོ་༤ ༠༧) བོད་ཀྱི་རྒྱལ་པོ་ཐོ་ཐོ་རི་གཉན་བཙན་གྱིས་དགུང་ལོ་དྲུག་ཅུ་བཞེས་པའི་
ཚེ་དམ་པའི་ཆོས་ཀྱི་གླེགས་བམ་བྱུང་བ་ལ་ངོས་བཟུང་བ་ཡིན་ལ། དེ་དུས་མཁན་
རབས་ཀྱི་དབང་དུ་བྱས་ན་མཁན་པོ་ཞི་བ་འཚོའི་སྐུ་ངོ་ལ་ཡིན་ཏེ། དམ་པའི་ཆོས་
ཀྱི་གླེགས་བམ་དེ་ཡང་ཁོང་གིས་རྒྱ་གར་ནས་སྤྱན་དྲངས་པ་ཡིན་ལ། ཁོང་གིས་དེ་
ནས་བཟུང་སྟེ། བཙན་པོ་ཁྲི་སྲོང་ལྡེ་བཙན་གྱི་བར་དུ་བཞུགས་ནས་འགྲོ་བའི་དོན་
མཛད་ཅེས་མཁས་པ་དག་གིས་འཆད་པའི་ཕྱིར་རོ། ། །
གཉིས་པ་རྒྱས་པར་བཤད་པ་ལ། འཕགས་ཡུལ་དུ་བསྟན་པ་ཇི་ལྟར་བྱུང་
བའི་ཚུལ། བོད་གངས་ཅན་དུ་ཇི་ལྟར་བྱུང་བའི་ཚུལ་ལོ། །དང་པོ་ལ་གཉིས། སྟོན་
པ་ཞལ་བཞུགས་པའི་དུས་ཇི་ལྟར་བྱུང་བའི་ཚུལ། སྟོན་པ་སྐུ་མྱ་ངན་ལས་འདས་
ནས་ ཇི་ ལྟར་ བྱུང་ བའི་ཚུལ་ལོ། །ཏིའི་ར་པའི་དུས་འཁོར་གྱི་ཆོས་འབྱུང་ལས། སྟོན་པ་སོ་ལྔ་པ་ལ་
རྣམ་སྨིན་གྱི་ལུས་བཞག་ནས་ཡེ་ཤེས་ཀྱི་ལུས་འོག་མིན་དུ་མངོན་བྱང་ལྔས་སངས་རྒྱས་སླར་རྣམ་སྨིན་ལུས་ལ་
ཞུགས་ནས་སོ་དྲུག་པ་ལ་རྡོ་རྗེ་གདན་དུ་སངས་རྒྱས་ཞེས་བཤད་དོ། །
དང་པོ་ནི་བདག་ཅག་གི་སྟོན་པ་ཆུ་ཕོ་སྟག་གི་ས་ག་ཟླ་བའི་ཚེས་བཅོ་ལྔ་
ལ་སངས་རྒྱས་པ་ཡིན་ལ་དེའི་ཚེ་བཙུན་མོ་གྲགས་སྒྲ་འཛིན་མ་ལ་སྲས་སྒྲ་གཅན་
འཛིན་དང་། སྟོན་པའི་ཕུ་བོ་བདུད་ རྩི་སྐྱེས་ཀྱི་སྲས་སུ་ཀུན་དགའ་བོ་ཡང་
བལྟམས་ཏེ། དེའི་ཚེ་ཟླ་བ་སྒྲ་གཅན་གྱིས་ཟིན་པ་དང༌། བདུད་རྣམས་ཀྱིས་སྟོན་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
པ་སྐུ་ནོངས་སོ་ཞེས་བསྒྲགས་པ་ལ་དེ་ལྟར་མ་ཡིན་ཏེ། སྟོན་པས་བདུད་རྩི་བསྙེས་
སོ་ཞེས་རྒྱལ་པོ་ཟས་གཙང་མ་མཆེད་རྣམས་ ཀྱིས་ཐོས་པས། རྒྱལ་པོ་འཁོར་
བཅས་ཀུན་དགའ་བར་བྱས་པས་མིང་གཉིས་དེ་ལྟར་བཏགས་སོ། །དེས་ན་དེ་ལྟ་
བུའི་དུས་འདི་ནི་བསྟན་པ་འདི་ལ་སངས་རྒྱས་བྱོན་པའི་ཐོག་མའི་དུས་བཟང་པོ་
ཞིག་ཡིན་ལ། འདི་ལ་ལྷུམས་ཞུགས་བྱང་ཆུབ་མྱང་འདས་ཀྱི་དུས་གསུམ་ཚང་
ཞེས་ མཁས་ པ་དག་ འཆད་ མོད། ལྷུམས་ཞུགས་ ཀྱི་དུས་རྒྱ་ཆེར་རོལ་པ་ལས་
བཤད་ཟེར་ཏེ། དེ་ལྟར་ཁོ་བོས་ཀྱང་རྙེད་ལ། མྱང་འདས་ཆེན་པོའི་དཔེ་འགའ་
ཞིག་ལས་མྱང་འདས་ཀྱི་དུས་ཆེན་དུ་བཤད་པ་ཡང་མཐོང་ཞིང་། འདུལ་ལུང་ལས་
བལྟམས་པ་དང་མངོན་པར་བྱང་ཆུབ་པའི་དུས་ཆེན་གཉིས་ཡོད་པ་འདི་ལྟར་
བཤད་དེ། མགོན་མེད་ཟས་སྦྱིན་གྱིས་བཅོམ་ལྡན་འདས་ཟླ་བ་གང་ལ་བཙས་
ཞེས་ཞུས་པས། ཁྱིམ་བདག དཔྱིད་ཟླ་བ་ཐ་ཆུང་ལ་བཙས་ཞེས་དང་། ཡང་ཟླ་བ་
གང་ལ་བཅོམ་ལྡན་འདས་ཀྱིས་བླ་ན་མེད་པའི་ཡེ་ཤེས་ཁོང་དུ་ཆུད་ཅེས་གསོལ་པ་
དང་། བཀའ་སྩལ་པ་དཔྱིད་ཟླ་ཐ་ཆུང་ལའོ། །ཞེས་བཤད། དེ་ལྟར་བལྟམས་པའི་
དུས་ཆེན་ཟླ་བ་འདི་ལ་ཡོད་པར་བཤད་པ་ལྟར་ན། ལྷུམས་ཞུགས་ཟླ་བ་འདི་ལ་
ངོས་འཛིན་པ་ལ་དཔྱད་པར་བྱར་ཡོད་དོ། །འོན་ཀྱང་མདོ་ཐ་དད་ཀྱི་བཤད་ཚུལ་
མང་དུ་ཡོད་པས། ཕྱོགས་གཅིག་ལ་ཞེན་པར་མི་བྱ་ཞིང་དྲང་ངེས་དང་དག་མ་དག་
གི་སྐབས་ཕྱེད་པ་ཞིག་རྣམ་པ་ཀུན་ཏུ་གཅེས་སོ་ཞེས་གདམས་སོ། །དེ་བས་ན་དེ་
ལྟ་བུའི་ས་ག་ཟླ་བའི་ཚེས་བཅོ་ལྔ་ནས་བཟུང་སྟེ་བདུན་ཕྲག་བདུན་འདས་པའི་ཆུ་
སྟོད་ཟླ་བའི་ཡར་ངོའི་ཚེས་བཞིའི་ཉིན། གནས་ཝཱ་རཱ་ཎ་སཱིར། འཁོར་ཀུན་ཤེས་
ཀཽཎྜི་ནྱ། རྟ་ཐུལ། རླངས་པ། མིང་ཆེན། བཟང་པོ་སྟེ་ལྔ་སྡེ་ལ། སྦྱིན་བདག་
གཟུགས་ཁམས་ཀྱི་ཚངས་པ་གདོང་ལྔ་པས། ཡོན་གསེར་གྱི་འཁོར་ལོ་རྩིབས་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར། །
སྟོང་ ལྡན་ ཕུལ་ཏེ། རྣམ་ པ་བཅུ་ གཉིས་ དང་ ལྡན་ པའི་ ཆོས་ ཀྱི་འཁོར་ལོ་ལན་
གསུམ་དུ་བཟླས་ཏེ་བསྐོར་བའི་དང་པོའི་ཚེ་ཀོཎྜི་ནྱས་མཐོང་ལམ་ཐོབ། གཉིས་
པའི་ཚེ་ཀོཎྜི་ནྱས་དགྲ་བཅོམ་པ། གཞན་བཞིས་མཐོང་ལམ། གསུམ་པའི་ཚེ་
གཞན་བཞིས་དགྲ་བཅོམ་པ་ཐོབ་ཅིང་། སྟོན་པའི་སྨོན་ལམ་གྱི་མཐུས། ལྔ་སྡེས་
མཐོང་ལམ་ཐོབ་པའི་ཚེ། བསྙེན་རྫོགས་ཀྱི་སྡོམ་པ་ཡང་ཐོབ་པས། ངེས་ཞུགས་
སམ་ཡེ་ཤེས་ཁོང་ཆུད་ཀྱི་བསྙེན་རྫོགས་ཀྱི་སྡོམ་པ་ཞེས་གྲགས་སོ། །དུས་དེའི་ཚེ་
བསྟན་པ་འདི་ལ་ལུང་རྟོགས་ཀྱི་ཆོས་འཁོར་དང་། སྐྱབས་དཀོན་མཆོག་གསུམ་
སོགས་ཐོག་མར་བྱུང་བའི་དུས་ཡིན་པས་དུས་བཟང་པོ་གཉིས་པའོ། །འདིའི་
ཚངས་པ་ནི་གདོང་པ་ལྔ་པར་ལུང་ལས་བཤད་ཅིང་། ཚངས་པ་གདོང་བཞི་པ་ནི་
འདོད་ཁམས་ཀྱི་ཚངས་པ་ཁོ་ནའོ་ཞེས་ཁོ་བོས་སེམས་སོ། །འདིར་སྔོན་གྱི་མཁས་
གྲུབ་འགའ་ཞིག་དང་། རྗེ་རྡོ་རྗེ་རྒྱལ་མཚན་པས་དུས་ཆེན་འདི་དྲུག་པའི་ཚེས་ལྔ་
ལ་རིགས་ཏེ། རྒྱུ་མཚན་སངས་རྒྱས་ནས་ཞག་བདུན་ཕྲག་བདུན་དུ་ཆོས་འཁོར་མ་
བསྐོར་བས། དེ་ཐིམ་པའི་ཚེ་བསྐོར་བ་གང་ཞིག་བདུན་ཕྲག་བདུན་འདས་པའི་ཕྱི་
དེའི་ཞག་ནི་དྲུག་པའི་ཚེས་ལྔ་ལ་འབྱུང་བའི་ཕྱིར་རོ། །ཞེས་གསུངས་མོད། སྐྱོན་
མེད་དེ། ས་གའི་ཚེས་བཅོ་ལྔའི་ཕྱི་དེ་ཚེས་བཅུ་དྲུག་བདུན་ཕྲག་རྩིས་ན་དེ་ལྟར་
ཡིན་ཀྱང་། ཚེས་བཅོ་ལྔ་ནས་རྩིས་པའི་བདུན་ཕྲག་ནས་བདུན་འདས་པའི་ཕྱི་དེའི་
ཞག་ནི་དྲུག་པའི་ཚེས་བཞི་ཉིད་ལ་འབྱུང་བའི་ཕྱིར་རོ། །དེ་ནས་ཝཱ་རཱ་ཎ་སཱིའི་ཁྱིམ་
བདག་རིགས་ཀྱི་གཙོ་བོའི་བུ་གྲགས་པ། གང་པོ། དྲི་མ་མེད་པ། བ་ལང་བདག
ལག་བཟང་སྟེ་ཉེ་བའི་ལྔ་སྡེས་དགྲ་བཅོམ་པ་ཐོབ། དེ་ལྔ་ནི་ཚུར་ཤོག་གི་བསྙེན་
པར་རྫོགས་པའི་ཐོག་མ་ཡིན་ནོ། །རྩ་བའི་སྡེ་ལྔ་ནི་མཐུན་པའི་གྲོགས་ཡིན་པས་
ལྔ་སྡེ་དང་། འདི་ལྔ་ནི་སྤུན་ཡིན་པས་ཉེ་བའི་ལྔ་སྡེ་ཞེས་གྲགས་སོ། །དེ་ནས་ཝཱ་རཱ་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཎ་སཱིའི་ཁྱེའུ་ལྔ་བཅུས་དགྲ་བཅོམ་ཐོབ། དེའི་ཚེ་དགྲ་བཅོམ་པ་དྲུག་ཅུ་རྩ་གཅིག་
བྱུང་སྟེ། དུས་དེར་གནས་ཝཱ་རཱ་ཎ་སཱིར། དགེ་སློང་ལྔ་སྡེ་བཟང་པོ་སོགས་ལ།
ཁྱིམ་བདག་དགེ་བཟང་ཞེས་བྱ་བས་དགེ་འདུན་གྱི་གཙུག་ལག་ཁང་བརྩིགས་
ནས་ཕུལ་བའི་ཐོག་མ་བྱུང་བ་ཡིན་ཏེ། དེ་ཡང་ཁང་བཟངས་ཁྱམས་བཅུ་གཉིས་པ་
ཞེས་པ་དབུས་སུ་དྲིའི་གཙང་ཁང་། དེའི་གཡས་གཡོན་དུ་གཉིས། མདུན་དུ་སྒོ་
ཁང་། དེའི་གཡས་གཡོན་དུ་གཉིས། ལྷོ་བྱང་གཉིས་སུ་ཡང་གསུམ་གསུམ་མོ་དེ་
ཡང་དྲིའི་གཙང་ཁང་དང་། སྒོ་ཁང་སྟེང་གི་བསིལ་ཁང་གཉིས་བདུན་བརྩེགས།
གཞན་རྣམས་ལྔ་བརྩེགས་སོ། །དེ་ནས་རལ་པ་ཅན་གྱི་ནགས་ཚང་ཚིང་ཞེས་པར།
དྲུག་ཅུ་སྡེ་བཟང་པོས་དགྲ་བཅོམ་པ་ཐོབ་ཅིང་། སྐྱབས་གསུམ་ཁས་བླངས་པའི་
བསྙེན་པར་རྫོགས་ཞེས་བཤད། །
དེ་ནས་གྲོང་སྡེ་ཅན་དུ། སྟེང་རྒྱས་འོད་སྲུངས་རལ་པ་ཅན་སྤུན་གསུམ་
འཁོར་སྟོང་དང་བཅས་པས་དགྲ་བཅོམ་པ་ཐོབ། དེ་ནས་མ་ག་དྷར་རྒྱལ་པོ་
གཟུགས་ཅན་སྙིང་པོ་འཁོར་དང་བཅས་བདེན་པ་ལ་བཀོད། འོད་མའི་ཚལ་དུ་
གཙུག་ལག་ཁང་བརྩིགས་ཏེ་ཕུལ། དགེ་འདུན་ལ་རྒྱུན་གྱི་གསོས་སྨན། ས་བོན་
བུམ་པ་སྟོང་གི་ས་གཞིས་གྲོང་གཡོག་དང་བཅས་པ་ཕུལ་བའི་ཐོག་མ་དེ་ནས་བྱུང་
ངོ་༑ ༑དུས་དེར། མཆོག་ཟུང་འཁོར་ཉིས་བརྒྱ་ལྔ་བཅུ་དང་བཅས་པ་དང་། གཞན་
ཡང་འོད་སྲུངས་ཆེན་པོ་སོགས་དགྲ་བཅོམ་པའི་འབྲས་བུ་ལ་བཀོད་དོ། །དེ་ལྟར་
རལ་པ་ཅན་སྟོང་། མཆོག་ཟུང་འཁོར་བཅས་ཉིས་བརྒྱ་ལྔ་བཅུ་སྟེ། དགེ་སློང་སྟོང་
ཉིས་བརྒྱ་ལྔ་བཅུ་བྱུང་བས། སྟོན་པའི་འཁོར་དགེ་སློང་བརྒྱ་ཕྲག་ཕྱེད་དང་བཅུ་
གསུམ་ཞེས་འབྱུང་བ་ནི་དེ་དག་ཡིན་པར་ཤེས་དགོས་སོ། །དེ་ནས་ ཁྱིམ་བདག་
14



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
མགོན་མེད་ཟས་སྦྱིན་གྱིས། མཉན་ཡོད་དུ་རྒྱལ་པོ་གཞོན་ནུ་རྒྱལ་བྱེད་ཀྱི་ཚལ་
གསེར་ གཅལ་ དུ་ བཀྲམས་ པས་ ཉོས་ ཏེ། གཙུག་ ལག་ ཁང་ ཆེན་ པོ་ བཅུ་ དྲུག
ཁང་ཕྲན་དྲུག་ཅུ་དང་བཅས་པ་བརྩིགས་ཏེ་ཕུལ། དུས་དེའི་ཚེ་ཤཱ་རིའི་བུས་ཀུན་ཏུ་
རྒྱུ་མིག་དམར་བསྙེན་རྫོགས་ བྱས་ པར་བཤད་པས། གསོལ་བཞིའི་ད་ལྟར་ཆོ་
གའི་ཐོག་མ་ནི་སྟོན་པ་སངས་རྒྱས་ནས་ལོ་ལྔ་ཙམ་གྱི་དུས་སུ་བྱུང་བར་སེམས་
སོ༑ ༑དེ་ན་མཉན་ཡོད་དུ་བསྟན་པ་ཚུགས་ཏེ་དགེ་འདུན་ལ་གནས་མལ་སོགས་
ཀྱིས་མཉེས་པར་བྱས་པའི་ཐོག་མ་དེ་ཡིན་ནོ། །ཏིའུ་ར་པས་སྟོན་པས་སོ་བརྒྱད་བཞེས་པ་ན་
མཉན་ཡོད་རྒྱལ་བྱེད་ཚལ་མགོན་མེད་ཟས་སྦྱིན་གྱིས་ཕུལ་ཟེར་བ་འདུག་སྟེ་སོ་བརྒྱད་སོ་དགུ་གང་འཐད་ལ་
ཡིན་པར་ཁོ་བོ་ཡང་སེམས་སོ། །དེ་རྗེས་སྟོན་པ་སངས་རྒྱས་ནས་ལོ་དྲུག་ལོན་པའི། མེ་མོ་
ལུག་གི་ལོ་སེར་སྐྱར་ཡབ་སྲས་མཇལ་ཏེ། དེའི་ཚེ་ཟས་གཙང་ལ་སྐྱེ་ཚལ་ལྔ་བརྒྱ་
ཡོད་པའི་ནྱ་གྲོ་ཏ། ཚངས་པའི་གནས། སྐྱེ་ཡོད་གསུམ་དུ་རྒྱལ་བྱེད་ཚལ་འདྲ་བའི་
གཙུག་ལག་ཁང་རེ་རེ་བཞེངས་ཏེ་ཕུལ། ཟས་གཙང་དང་གྲགས་འཛིན་མ་སོགས་
བདེན་པ་ལ་བཀོད། སྒྲ་གཅན་འཛིན་ཤཱ་རིའི་བུ་ལ་གཏད་དེ་རབ་ཏུ་བྱུང་། དེའི་ཚེ་
རྒྱལ་པོ་ཟས་གཙང་གིས་ཤཱཀྱའི་རིགས་ལ་རབ་ཏུ་བྱུང་བར་ཁྲལ་བཅས་ཏེ། གྲོང་
ལྔ་བརྒྱ་ནས་ཤཱཀྱ་བཟང་ལྡན་དང་། ལྷས་བྱིན་སོགས་ལྔ་བརྒྱ་བསྡུས་ཏེ། གསོལ་
བཞིའི་ལས་ཀྱིས་བསྙེན་པར་རྫོགས་པར་བྱས་སོ། །འོ་ན་དེའི་ཚེ་སྒྲ་གཅན་འཛིན་
ལོ་དྲུག་ལས་མ་ལོན་པས། ལོ་བདུན་མ་ལོན་པར་རབ་བྱུང་བྱ་བར་བཀག་པ་དང་
འགལ་བ་མ་ཡིན་ནམ་སྙམ་ན། སྐྱོན་མེད་དེ། སྒྲ་གཅན་འཛིན་ཡུམ་གྱི་མངལ་དུ་
ལོ་དྲུག་བཞུགས་པས། མངལ་གྱིས་ཁ་བསྐང་ན་ལོ་བཅུ་གཉིས་པར་འགྱུར་བས་
སྐྱོན་ལས་གྲོལ་བར་ཁོ་བོ་ཡང་སེམས་སོ། །དེ་ནས་སྟོན་པ་སངས་རྒྱས་ནས་ལོ་
15



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བཅུ་གཉིས་སུ། སྟོན་པ་འདིའི་བསྟན་པ་དྲི་མའི་སྐྱོན་མེད་པར་གནས་པ་ཡིན་ལ།
བཅུ་གསུམ་པ་ཤིང་ཕོ་སྟག་ལོར་བཟང་སྦྱིན་གྱིས་མི་ཚངས་པ་སྤྱད་པས་ཚུལ་
ཁྲིམས་ཀྱི་སྐྱོན་དང་། དགེ་སློང་མཆི་ལྟས་ཀྱི་ལྟ་བའི་སྐྱོན་བྱུང་བ་ནས། དགག་
སྒྲུབ་གནང་གསུམ་གྱི་བསླབ་པའི་བཅས་པ་ཐོག་མ་འདི་ནས་བཟུང་བ་ཡིན་ལ།
དེའི་ཚེ་དགེ་སློང་ལྷས་བྱིན་གྱིས། མི་དགེ་བའི་བཤེས་གཉེན་བྱས་པས། རྒྱལ་པོ་
མ་ སྐྱེས་དགྲས་ ཡབ་གཟུགས་ཅན་སྙིང་པོ་སྐུའི་ འཚོ་བ་དང་ བྲལ། སྟོན་པ་ལ་
སྐྱོགས་ཀྱི་འཕྲུལ་འཁོར་འཕངས་ཏེ་ཞབས་ལ་ཁྲག་ཕྱུང་བའི་མཚམས་མེད་པའི་
ལས་བསགས། དེ་རྗེས་སྟོན་པའི་འཁོར་ཕྱེ་སྟེ་འཁོར་དབྱེན་གྱི་མཚམས་མེད་པའི་
ལས་ཀྱང་བགྱིས། དེ་རྗེས་སྟོན་པས་མ་སྐྱེས་དགྲ་ལ་ཆོས་བསྟན་པས་མ་སྐྱེས་
དགྲ་གཞི་མེད་ཀྱི་དད་པ་ལ་བཀོད། དེ་རྗེས་ལྷས་བྱིན་གྱིས་ཨུཏྤ་ལའི་མདོག་ཅན་
ཁུ་ཚུར་གྱིས་བསད་པས་དགྲ་བཅོམ་མ་བསད་པའི་མཚམས་མེད་པའི་ལས་ཀྱང་
བྱས་པས་མཚམས་མེད་གསུམ་བྱས་པས་འགྱོད་ཅིང་གནས་པ་ན། སྟོན་པ་རྫོགས་
བྱེད་ཀྱིས་ཤཱཀྱའི་ནང་ནས་ཁྱོད་ཉིད་མཁས་པ་ཞིག་ན་ལས་འབྲས་ལྟ་ག་ལ་ཞིག་
ཅེས་ཆད་ལྟ་བསྟན་པས། ལྷས་བྱིན་ལ་སྐུར་འདེབས་ཀྱི་ལོག་ལྟ་སྐྱེས་ཏེ་དགེ་རྩ་
ཆད། མཐར་ལུས་དམྱལ་མེས་བསྐོར་ཏེ་ལུས་དེ་ཉིད་ཀྱིས་དམྱལ་བར་སོང་བ་ན།
སངས་རྒྱས་ལ་ཡིད་ཆེས་ ཀྱི་དད་པ་སྐྱེས་ཏེ་དགེ་བས་མཚམས་སྦྱར། དེས་ན་
མཛོད་འགྲེལ་ལས། དགེ་བ་ཆད་པ་དང་། ལོག་པར་ངེས་པ་ལ་མུ་བཞི་རྩིས་ནས།
རྫོ་གས་བྱེད་ནི་དེར་དགེ་རྩ་ཆད་ལ་ལོག་པར་མ་ངེས་པ་དང་། མ་སྐྱེས་དགྲ་ནི་
ལོག་པར་ངེས་པ་ཡིན་ལ་དགེ་རྩ་མ་ཆད་པ་དང་། ལྷས་བྱིན་ནི་གཉིས་ཀ་དང་།
འཕགས་པ་རྣམས་ནི་དེ་གཉིས་ཀ་མིན་པར་བཤད་ཅིང་། མཚམས་མེད་བྱེད་པ་
16



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
འདི་ལ་མིན་ཞེས་མཚམས་མེད་བྱས་ཤིང་དགེ་རྩ་ ཆད་པ་ཚེ་འདི་ལ་དགེ་རྩ་
མཚམས་སྦྱོར་མི་ནུས་པར་བཤད་ཅིང་དམྱལ་བར་སྐྱེ་བ་ལ་བར་དོ་ངེས་པར་
དགོས་པར་བཤད་མོད། འདུལ་ལུང་ ལས། རྫོགས་བྱེད་དམྱལ་བར་སྐྱེས་ པར་
བཤད་པས། ལོག་པར་ངེས་ པ་དང་། ལྷས་བྱིན་གྱི་ཚེ་འདི་ལ་དགེ་རྩ་མཚམས་
སྦྱར་བར་བཤད་ཅིང་ལུས་མ་སྤངས་པར་དམྱལ་བར་སོང་བར་བཤད་པ་ནི་འདུལ་
མངོན་གྱི་མི་འདྲ་བའི་གནད་དང་། ཐེག་ཆེན་ལས། མ་སྐྱེས་དགྲ་ཚེ་འདི་ཉིད་ལ་
མཐོང་ལམ་ཐོབ་པར་བཤད་པ་སོགས་ནི་ཐེག་པའི་ཁྱད་པར་དུ་ངེས་པར་མཛོད་
ཅིག འོ་ན་སྟོན་པའི་ལྷ་བབས་ཀྱི་དུས་ཆེན་དང་། ཆོ་འཕྲུལ་གྱི་དུས་ཆེན་ལོ་དང་
ཟླ་བ་གང་ལ་བྱུང་སྙམ་ན། པཎ་ཆེན་འབུམ་ཕྲག་གསུམ་པའི་འདུལ་བའི་སྤྱི་དོན་
ལས། དྲུག་པའི་ཚེས་བཞིའི་ཕྱི་དེ་ནས་ཞག་བཅུ་གཅིག་འདས་པ་གྲོ་ཞུན་གྱི་མར་
ངོའི་ཚེས་གཅིག་ནས་བཟུང་སྟེ་ཟླ་བ་གསུམ། སུམ་ཅུ་རྩ་གསུམ་དུ་དབྱར་གནས་
མཛད། དབྱུག་པའི་ཚེས་བཅོ་ལྔ་ལ་འཛམ་བུ་གླིང་དུ་བྱོན་པས་ལྷ་བབས་ཀྱི་དུས་
ཆེན་ཞེས་བྱ། དེ་ནས་ཞག་བརྒྱ་དང་ལྔ་སོང་བ་རྟ་ཟླའི་ཚེས་གཅིག་ནས་བཅོ་ལྔའི་
བར་ལ་ཆོ་འཕྲུལ་ གྱི་དུས་ཆེན་ཡོད་པར་བཤད་ཅིང་། དེ་ལྟར་རྒྱལ་བ་དཀོན་
མཆོག་དཔལ་གྱིས་ཀྱང་བཤད་མོད། ཁོ་བོ་ནི་ཅུང་ཞིག་མི་འཐད་པར་སེམས་ཏེ།
ཆོ་འཕྲུལ་གྱི་དུས་ཆེན་ནི། གཟུགས་ཅན་སྙིང་པོ་དང་། གསལ་རྒྱལ་སོགས་ཀྱིས་
བསྐུལ་ནས་མཉན་ཡོད་དུ་བསྟན་པ་ཡིན་ལ། གོང་གི་ཆོ་འཕྲུལ་གྱི་ལོ་ཟླ་དེ་ནི།
སྟོན་པ་སངས་རྒྱས་པའི་ཕྱི་དེའི་ལོ་ཡིན་པས་དུས་དེའི་ཚེ། མཉན་ཡོད་རྒྱལ་བྱེད་
ཀྱི་གཙུག་ལག་ཁང་སོགས་མ་ཐེབས་ཤིང་གཉན་ཡོད་དུ་བསྟན་པ་མ་བྱུང་བའི་
ཕྱིར་རོ། །དེས་ན་ཁོ་བོ་ནི་ལྷ་བབས་ཀྱི་དུས་ཆེན། སྟོན་པ་སངས་རྒྱས་པའི་ལོ་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
དྲུག་པ་ལ་ཡབ་སྲས་མཇལ་ཏེ་ཡབ་བདེན་པ་ལ་བཀོད། སྟོན་པ་བལྟམས་ནས་
ཞག་བདུན་ན་ཡུམ་འདས་ཏེ། སུམ་ཅུ་རྩ་གསུམ་དུ་སྐྱེས་པ་དེ་ཉིད་བདེན་པ་ལ་
བཀོད་པའི་ཕྱིར་དུ། སངས་རྒྱས་པའི་ལོ་བདུན་པ་ས་ཕོ་སྤྲེལ་ལོར་ལྷ་གནས་སུ་
དབྱར་གནས་མཛད་དེ་འཛམ་གླིང་དུ་བབས་པའི་དུས་ཆེན་ཡིན་པར་མངོན་ཏེ།
རྒྱུ་མཚན་སྟོན་པའི་དབྱར་གནས་ཀྱི་རིམ་པ་བརྗོད་པ་ན་དབྱར་གནས་བདུན་པ་
སུམ་ཅུ་རྩ་གསུམ་དུ་མཛད་ཅེས་འབྱུང་བའི་ཕྱིར་རོ། །ཆོ་འཕྲུལ་གྱི་དུས་ཆེན་ལ་
ལོའི་ངེས་པ་མ་རྙེད་ཅིང་། མཁས་པ་དག་ལ་འདི་སྐད་ཅེས་གླེང་སྟེ། ཆོ་འཕྲུལ་གྱི་
དུས་ཆེན། ལྷས་བྱིན་གྱི་མཚམས་མེད་ཀྱི་ལས་གསུམ་རྫོགས་པའི་སྔ་རོལ་དུ་བྱུང་
ངམ། ཕྱིས་སུ་བྱུང་། སྔ་མ་ལྟར་ན་ཆོ་འཕྲུལ་གྱི་ཚེ་སྟོན་པ་རྫོགས་བྱེད་སོགས་ཆུར་
ལྷུང་ནས་ཤིའོ་ཞེས་མཛངས་བླུན་དང་འདུལ་ལུང་གཉིས་ཆར་ནས་བཤད་པ་ལས།
ལྷས་བྱིན་གྱིས་མཚམས་མེད་ཀྱི་ལས་གསུམ་བྱས་ཏེ་འགྱོད་པ་ན། རྫོགས་བྱེད་
ཀྱིས་ཆད་ལྟ་བསྟན་ནས་ལོག་ལྟས་དགེ་རྩ་ཆད་པར་འདུལ་ལུང་ལས་བཤད་པ་
དང་འགལ་བར་མི་འགྱུར་རམ། གལ་ཏེ་ཕྱི་མ་ལྟར་ན། ཆོ་འཕྲུལ་བསྟན་པའི་སྦྱིན་
བདག་ནི་གཟུགས་ཅན་ སྙིང་ པོ་དང་། གསལ་རྒྱལ་སོགས་ ཡིན་པར་མདོ་ལུང་
གཉིས་ ཆར་ ནས་ བཤད་ པ་ ལས། ལྷས་ བྱིན་གྱིས་ དགྲ་ བཅོམ་ མ་ འགུམ་ པའི་
མཚམས་ མེད་ སོགས་ བྱེད་ གོང་། མ་སྐྱེས་དགྲས་ ཡབ་ གཟུགས་ ཅན་ སྙིང་ པོ་
བཀྲོངས་ནས་མེད་པར་འདུལ་ལུང་ལས་བཤད་པ་དང་ཇི་ལྟར་མི་འགལ་གསལ་
བར་ལུང་སྟོན་ཅིག་ཁོ་བོས་རེ་ཞིག་སྨྲ་བར་མ་སྤོབས་སོ། །དུས་ཆེན་དེ་གཉིས་ཀྱི་
ཟླ་ཚེས་ལ་ལྷ་བབས་དབྱུག་པ་ཟླ་བའི་ཚེས་བཅོ་ལྔ་ལ་མཁས་པ་ཕལ་ཆེར་ངོས་
འཛིན་ལ། མཁས་ པ་རྡོ་རྗེ་རྒྱལ་མཚན་ སོགས། རིལ་ ཚེས་ཀྱི་དབྱུག་ ཟླའི་ཉེར་
18



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
གཉིས་ལ་ངོས་འཛིན་ཏེ། རྒྱུ་མཚན་ཚེས་བཅོ་ལྔའི་ཉིན་མོའུ་གལ་གྱི་བུས་སྟོན་པ་
འཛམ་གླིང་དུ་ཕེབས་པར་གསོལ་བ་ན། ད་སྟེ་ཞག་བདུན་ནས་འོང་ངོ་ཞེས་ཞལ་
གྱིས་བཞེས་པའི་ཕྱིར་གསུངས་སོ། །ཆོ་འཕྲུལ་གྱི་ཟླ་བ་མཆུ་ཟླ་དང་དབོ་ཟླ་ལ་
ངོས་བཟུང་བའི་མཛངས་བླུན་གྱི་དཔེ་གཉིས་སྣང་བ་ལས་མཁས་པ་རྡོ་རྗེ་རྒྱལ་
མཚན་སོགས། མཆུ་ཟླ་ལ་ངོས་བཟུང་བ་འདི་དག་སྟེ། རྒྱུ་མཚན་བྱམས་པ་ལུང་
བསྟན་པའི་མདོ་ལས། ཆོ་འཕྲུལ་ཝའི་ཟླ་བ་ཞེས་བཤད་པ་ལས། དེ་ཉིད་ཚེས་
བཅུ་བཞི་ལ་སྐར་མ་ཝ་དང་། བཅོ་ལྔ་ལ་མཆུས་ཉ་བའི་དགུན་ཟླ་གསུམ་པ་ལ་
འབྱུང་གི་དབོ་ཟླ་ལ་མི་འབྱུང་བའི་ཕྱིར་རོ། །ཞེས་གསུངས་པ་ལྟར་བཟུང་ངོ༌། །
ཏིའུ་ར་པས་སྟོན་པ་ང་གཅིག་པ་ལ་བྱ་རྒོད་ཕུང་པོའི་རི་ལ་ཤེར་ཕྱིན་དང་དེ་བཞིན་གཤེགས་པའི་སྙིང་རྗེ་ཆེན་
པོ་བསྟན་པ་གསུངས་ལ་དེའི་མཆུ་ཟླའི་ཚེས་བཅོ་ལྔའི་བར་ལ་ཆོ་འཕྲུལ་བསྟན། དེ་ནས་སུམ་ཅུ་རྩ་གསུམ་དུ་
ཡུམ་བདེན་པ་ལ་བཀོད། འོག་མིན་གྱི་བར་དུ་རིམ་པས། དམ་ཚིག་གསུམ་བཀོད་གསུངས། དབྱུག་ཟླའི་ཉེར་
གཉིས་ལ་གྲོང་ཁྱེར་གསལ་ལྡན་དུ་ལྷ་ལས་བབས། ལྷས་བྱིན་གྱིས་དབྱེན་བྱས་པ་མཆོག་ཟུང་གིས་བསྡུམས།
ཀོའུ་ཤམྦྷི་གངས་ཅན་གྱི་ཀུན་དགའ་ར་བར་རྒྱལ་པོ་ཤར་པ་ཡང་དག་པའི་ལམ་ལ་བཀོད་ཅེས་བཤད། དེ་
ལྟར་སངས་རྒྱས་ནས་ལོ་ཞེ་ལྔའི་བར་འགྲོ་དོན་མཛད་ནས། ཏིའུ་ར་པས་བདུན་ཅུ་དོན་
དྲུག་པ་ལ་དམ་ཆོས་པདྨ་དཀར་པོ་གསུངས། བརྒྱད་ཅུ་པ་ལ། སྔོན་དྲང་སྲོང་གིས་འབྲས་སོ་བའི་ཆར་ཕབ་
པས་འབྲས་སྤུངས་སུ་གྲགས་པ། ལྷས་བརྩིགས་པ་ཤྲི་ཌྷ་ནྱ་ཀ་ཊ་ག་སྟེ་དཔལ་སོ་བའི་ཕུང་པོའམ། འབྲས་
སྤུངས་ཀྱི་མཆོད་རྟེན་ཕྱེད་མཚོའི་ནང་དུ་ནུབ་པར་ཟླ་བ་བཟང་པོས་ཞུས་པའི་ངོར་དུས་འཁོར་རྩ་རྒྱུད། ཀྱེ་
རྡོར་ འབུམ་ ཕྲག་ ལྔ་ པ་ སོགས་ དང༌། མདོ་ དགོངས་ འགྲེལ། ལང་ གཤེགས། མྱང་ འདས་ ཆེན་པོ་སོགས་
གསུངས་སོ་ཞེས་བཤད། དེ་ཡང་དགོངས་འགྲེལ་ཡངས་པ་ཅན་དང་། ལང་གཤེགས་སྔོན་སྲིན་པོས་བཟུང་
བ་ལང་ཀའི་ཡུལ་དང་། མྱང་འདས་རྩྭ་མཆོག་ཏུ་གསུངས་པ་ཞེས་བཤད། བརྒྱད་ ཅུ་ པ་ ལ་ མྱ་ ངན་
19



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ལས་འདས་པའི་ཟླ་ཚེས་ལ་ཡང་སྔར་བཤད་པ་ལྟར། སྨིན་དྲུག་ལ་ངོས་བཟུང་བ་
དང༌། ས་ག་ཟླ་བ་ལ་ངོས་བཟུང་བ་དང་། མདོ་ཏིང་ངེ་འཛིན་མཆོག་དམ་པ་དང་།
མྱ་ངན་ལས་འདས་པའི་དཔེ་འགའ་ཞིག་ལས་དཔྱིད་འབྲིང་ལ་ངོས་བཟུང་བ་ཡང་
སྣང་ཞིང་། ཁྱད་པར་མྱང་འདས་ལས་སེང་གེ་སྒྲས་གསོལ་པ། དེ་བཞིན་གཤེགས་
པ་ཐོག་མར་བལྟམས་པ་ནས་རབ་ཏུ་བྱུང་བ་དང་མངོན་པར་བྱང་ཆུབ་པའི་ཕྱིར་
དང༌། ཆོས་ཀྱི་འཁོར་ལོ་བསྐོར་བའི་བར་དུ་ཀུན་ཀྱང་ཚེས་བརྒྱད་དང་སྦྱོར་ན། མྱ་
ངན་ལས་འདའ་བ་འབའ་ཞིག་ཚེས་བཅོ་ལྔར་སྦྱོར། བཀའ་སྩལ་པ་ཚེས་བཅོ་ལྔ་
ལ་ཟླ་བ་སྐྱེ་བྲི་མེད་པ་ལྟར་སངས་རྒྱས་བཅོམ་ལྡན་འདས་ཀྱང་དེ་འདྲ་སྟེ། ཞེས་
སོགས་ གསུངས་ནས། སྐུ་བལྟམས་ པ་ དང་། སངས་རྒྱས་ པ་དང༌། ཆོས་འཁོར་
བསྐོར་བ་སོགས་ཚེས་བརྒྱད་དང༌། མྱ་ངན་འདས་པ་ཚེས་བཅོ་ལྔ་ལ་ངོས་བཟུང་
བ་ནི། སྔར་དང་མི་འདྲ་བའི་བཤད་པའི་རྣམ་གྲངས་སུ་འདུག་པས་བརྟག་པར་བྱ་
བའི་གནས་སོ། །སྟོན་པའི་ཉན་ཐོས་མཆོག་ཟུང་དུ་གྲགས་པའི་ཤཱ་རིའི་བུ་ནི།
ཡུལ་ན་ལ་དའི་བྲམ་ཟེ་སྐར་རྒྱལ་གྱི་བུ་ཡིན་པས་ཉེ་རྒྱལ་དང་། མ་ཤཱ་རི་ཀ་ཏའི་བུ་
ཡིན་པས་ཤྭ་རིའི་བུར་བཏགས། མོའུ་གལ་གྱི་བུ་ནི་ཡུལ་ཤིང་རྟ་ཅན་དུ། མོའུ་
གལ་གྱི་རིགས་སུ་སྐྱེས་པས་མོའུ་གལ་གྱི་བུ་དང་། ལྷ་ལ་གསོལ་བ་བཏབ་ནས་
སྐྱེས་པས་པང་ནས་སྐྱེས་ཞེས་བཏགས། དེའི་ཚེ་ཀླུ་རི་བོ་དང་ཡིད་འོང་གིས་དུས་
སྟོན་གཏོང་བར་རྒྱལ་པོ་མ་སྐྱེས་དགྲས་བྱོན་པས། རྒྱལ་པོའི་སྟན་དང་། འདུན་ན་
འདོན་གྱི་སྟན་དང་། རྒོལ་བའི་སྟན་དང་། མཆོག་ཐོབ་ཀྱི་སྟན་བཞི་བཤམས་པ་
ལས། དང་པོར་རྒྱལ་པོ། གཉིས་པར་པང་ནས་སྐྱེས། གསུམ་པ་ལ་ཉེ་རྒྱལ་འཁོད་
དེ༑ བཞི་པ་ལ་དེའི་དབྱུ་གུ་དང་རིལ་བ་བཞག་གོ །དེའི་ཚེ་གླུ་གར་དང་རོལ་མོ་
20



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
སོགས་རྩེད་འཕྱོ་སྣ་ཚོགས་བྱས་པ་ན། ཉེ་རྒྱལ་གྱིས་སྨྲས་པ། ཤི་པགས་ཤི་བའི་
རྒྱུས་པ་དང་། །འཆི་འགྱུར་བཞད་གད་འཕྱོ་སྒེག་གིས། །འཆི་བའི་སྐྱེ་བོ་འདུས་པ་
ལ༑ ༑མཁས་ པ་སུ་ཞིག་ཡིད་རྟོན་བྱེད། །ཅེས་དང༌། པང་ནས་ སྐྱེས་ ཀྱིས། རྒྱན་
རྣམས་ཐམས་ཅད་དེ་ཡིན་ཏེ། །གར་རྣམས་ཐམས་ཅད་ཐོ་འཚམ་པ། །ཀླུ་རྣམས་
ཐམས་ཅད་རྒྱལ་བ་ཡིན། །གཟུགས་ཀུན་མི་རྟག་པ་ཡིན་ནོ། །ཞེས་དང་། ཡང་ཤྭ་
རིའི་བུས། ལྗོན་ཤིང་སྙིབ་པར་གྱུར་པའི་ཚེ། །ཡལ་ག་འདབ་མས་ཅི་ཞིག་བྱ། །དེ་
བཞིན་སྐྱེས་བུ་འཆི་བའི་ཚེ། །ཡོངས་སུ་གཟུང་བས་ཅི་ཞིག་བྱ། །ཞེས་སྨྲས་ཏེ་རབ་
ཏུ་བྱུང་བར་ཆས་ཏེ། རྫོགས་བྱེད་སོགས་སྟོན་པ་དྲུག་ལ་མ་མགུ་བར། ཕྱིས་ཀྱི་
སྟོན་པ་ཡང་དག་རྒྱལ་བ་ཅན་ལས་རབ་ཏུ་བྱུང་བ་ན། དེ་ཡང་ནད་ཀྱིས་ཟིན་ཏེ།
མཐོན་པོ་རྣམས་ཀྱི་མཐའ་ལྷུང་འགྱུར། །བསགས་པའི་མཐའ་ནི་འཛད་པ་སྟེ། །
གསོན་པའི་མཐའ་ནི་འཆི་བ་སྟེ། །འདུས་ པའི་མཐའ་ནི་འབྲལ་བ་ཡིན། །ཞེས་
དུས་ཀྱི་ཆོས་དང་ལྡན་པར་གྱུར་ཏེ། དེ་མཆེད་ཀྱིས་གངས་ཀྱི་རི་དང་ཉེ་བ་ཆུ་བོ་
སྐལ་ལྡན་ཤིང་རྟའི་འགྲམ། དྲང་སྲོང་སེར་སྐྱའི་བསྟི་གནས་དང་ཧ་ཅང་མི་རིང་
བར་ཤཱཀྱའི་རིགས་ལས་རབ་ཏུ་བྱོན་པའི་སངས་རྒྱས་ཡོད་ཀྱི། དེར་རབ་ཏུ་བྱུང་
ཞིག་ཅེས་ལུང་བསྟན། དེའི་ཚེ་སྟོན་པ་འོད་མའི་ཚལ་ན་བཞུགས་པས། འཕགས་
པ་རྟ་ཐུལ་གྱི་སྤྱོད་ལམ་གྱིས་སེམས་ཡིད་འཕྲོགས་ཏེ། དེས། ཆོས་རྣམས་གང་དང་
རྒྱུ་ལས་བྱུང་བ་དང་། །ཞེས་སོགས་ཀྱི་ཚིགས་བཅད་གཅིག་གིས་ཤཱ་རིའི་བུས་
བདེན་པ་མཐོང་། ཤཱ་རིའི་ བུས་དེ་ལན་གཉིས་བཟླས་པས་མོའུ་ གལ་གྱི་བུས་
བདེན་པ་མཐོང་སྟེ། སྟོན་པས་ཚུར་ཤོག་གིས་བསྙེན་པར་རྫོགས། སྟོན་པའི་ཉན་
ཐོས་ཀྱི་གཙོ་བོ་མཆོག་ཟུང་དུ་ལུང་བསྟན་ནོ། །དེ་ལྟ་བུའི་མཆོག་ཟུང་ནི་སྟོན་པ་
21



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
དང་མི་འབྲལ་བར་སྨོན་ལམ་བཏབ་པའི་དབང་གིས་སྟོན་པའི་སྔ་རོལ་དུ་མྱ་ངན་
ལས་འདས་པ་ནི་ཡིན་མོད། དུས་ནམ་གྱི་ཚེ་མྱ་ངན་ལས་འདས་སྙམ་ན། འདུལ་
བ་ལུང་གི་ཚིག་རིགས་འགའ་ལ་གཞིགས་པ་ན། སྟོན་པས་བརྒྱད་ཅུ་ལོན་པའི་
ཕག་གི་ལོའི་སྟོན་པ་མྱ་ངན་ལས་འདའ་བའི་སྔ་རོལ་ཙམ་དུ་མཆོག་ཟུང་ཡང་
འདས་པར་མངོན་ཏེ། རྒྱུ་མཚན་རྒྱལ་པོ་གསལ་རྒྱལ་གྱིས། ཤཱཀྱའི་གྲོང་རྡལ་མེ་
ཙུ་རུ་དེར་ སྟོན་པ་ལ་ཆོས་ཉན་པའི་ཚེ། བཙུན་པ། བདག་ཀྱང་ན་ཚོད་རྒས་པ་
བརྒྱད་ཅུ་ལོན་པ་ལགས་ལ་བཅོམ་ལྡན་འདས་ཀྱང་ན་ཚོད་བགྲེས་པ་བརྒྱད་ཅུ་
ལོན་པ་ལགས་སོ། །ཞེས་དེའི་ཚེ་སྟོན་པ་བརྒྱད་ཅུ་པ་ཡིན་ལ། དེའི་རྗེས། གསལ་
རྒྱལ་ གྱི་ བློན་པོ་རྣམས་ ཀྱིས། ཡབ་ གསལ་རྒྱལ་རྒྱལ་ སྲིད་ ལས་ ཕབ་སྟེ། སྲས་
འཕགས་སྐྱེས་པོ་རྒྱལ་པོར་བཏོན། གསལ་ རྒྱལ་ རྒྱལ་ པོའི་ ཁབ་ཏུ་གྲུ་ཁྲུ་ ནད་
ཀྱིས་གྲོངས། དེའི་རྗེས་གསལ་རྒྱལ་གྱི་སྲས་འཕགས་སྐྱེས་པོ་དང༌། བློན་པོ་མ་ལ་
གནོད་ཀྱིས། སེར་སྐྱ་ལ་དམག་དྲངས་ཏེ་ཤཱཀྱ་བདུན་བརྒྱ་བསད་པའི་དུས་སུ་ཡང་
མོའུ་གལ་གྱི་བུ་བཞུགས་པའི་ཕྱིར་ཏེ། དེའི་ཚེ་མོའུ་གལ་གྱི་བུས། འཕགས་སྐྱེས་
པོའི་དམག་རྣམས་ལྕགས་རིའི་ཕྱི་རོལ་དུ་འཕངས་ལགས་སམ་ཞུས་པས། སྟོན་
པས་དེ་ལྟར་མི་རིགས་ཏེ། ཤཱཀྱ་རྣམས་ནི་རང་གི་ལས་ཀྱི་འབྲས་བུ་ལ་སྤྱོད་པ་
ཡིན་ནོ། །ཞེས་བཤད་པས་སོ། །དེས་ན་མོའུ་གལ་བུ་ནི་ཕྱི་རོལ་པའི་དབྱུག་པས་
ཡན་ལག་འདམ་བུ་བཅོམ་པ་ལྟར་བཏང་བའི་རྐྱེན་གྱིས་མྱ་ངན་ལས་འདས། དེའི་
ཚེ་དགྲ་བཅོམ་པ་བདུན་བརྒྱ་ཡང་ལྷག་མེད་དུ་ཞུགས། དེའི་སྔ་དྲོ་ཤཱ་རིའི་བུ་དགྲ་
བཅོམ་པ་བརྒྱད་བརྒྱ་དང་བཅས་པ་ལྷག་མེད་དུ་འདས་པར་བཤད་དོ། །
དེ་ལྟར་མདོ་ལུང་གི་གོ་རིམ་ལ་བལྟས་པའི་ཚེ། འཕགས་སྐྱེས་པོས་ཤཱཀྱ་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར། །
བདུན་བརྒྱ་བསད་པ་སོགས། སྟོན་པས་དགུང་ལོ་བརྒྱད་ཅུ་བཞེས་པའི་ཚེ་ཡིན་
པར་ཤིན་ཏུ་གསལ། འོན་ཀྱང་། ཤཱཀྱ་དེ་ལྟར་བསད་པའི་རྐྱེན་གྱིས། ཀུན་དགའ་
བོའི་ཚ་བོ་གཉིས་སོགས་ལྟོ་ཕྱིར་དུ་འཁྱམས་པ་རབ་ཏུ་བྱུང་བ་ན། ལོ་བདུན་མ་
ལོན་པར་རབ་བྱུང་བྱར་མི་རུང་བའི་བཅས་པ་མཛད་པར་བཤད་པས། དེ་དག་
དང་དུས་སྐབས་ཇི་ལྟར་འགྲིག་མཁས་པས་དཔྱད་པར་བྱ་དགོས་སོ། །དེ་ལྟ་བུའི་
སྟོན་པ་ལ་གཙུག་ལག་ཁང་གིས་ཐོག་མར་མཉེས་པ་ནི་ཝཱ་རཱ་ཎ་སཱིའི་ཁྱིམ་བདག་
དགེ་ བཟང་། དགེ་ འདུན་ གྱི་ གསོས་ ཀྱིས་ ཐོག་ མར་ མཉེས་ པ་ ནི་ མ་ ག་ དྷའི་
གཟུགས་ཅན་སྙིང་པོ། གནས་མལ་ གྱིས་ ཐོག་མར་མཉེས་ པ་ནི་མཉན་ཡོདཀྱི་
མགོན་མེད་ཟས་སྦྱིན། འདོད་པ་ཀུན་གྱིས་ཐོག་མར་མཉེས་པར་བྱེད་པ་ནི་ལུས་
འཕགས་ཀྱི་རྒྱལ་པོ་གཏུམ་པོ་རབ་སྣང་ཡིན་ཏེ། དེས་རང་གི་རྒྱལ་སྲིད་ཀྱི་ཕྱེད།
འཕགས་པ་ཀ་ཏྱཱ་ན་ལ་ཕུལ་བས་སོ། །དེ་ལྟར་ཡང་འདུལ་ལུང་ལས། གཙུག་ལག་
ཁང་ གིས་ བཟང་ སྦྱིན་ཏེ། །དགེ་འདུན་གསོས་ ཀྱིས་ གཟོ་སྦྱངས་ ཡིན། །གནས་
མལ་མགོན་མེད་ཟས་སྦྱིན་ཏེ། །འདོད་པ་ཀུན་གྱིས་རབ་སྣང་ཡིན། །ཞེས་བཤད་
དོ༑ ༑དེས་ན་སྟོན་པའི་གདུལ་བྱའི་ཐོག་མ་འཁོར་ལྔ་སྡེ་ནས། ཐ་མ་ནི་ཀུན་ཏུ་རྒྱུ་
རབ་བཟང་སྟེ། དེའི་ཡུལ་ནི་གྲོང་ཁྱེར་རྩྭ་ཅན་གྱི་རྫིང་བུ་དལ་གྱིས་འབབས་ཏེ།
གནས་དེ་ཉིད་ན་ཨུ་དུམ་ཝཱ་རའི་མེ་ཏོག་གི་ཚལ་ཡོད་པར་འདུལ་ལུང་ལས་བཤད་
དེ༑ དེ་ཡང་བྱང་ཆུབ་སེམས་དཔའ་ཡུམ་གྱི་ལྷུམས་སུ་ཞུགས་པའི་ཚེ་ཨུ་དུམ་ཝཱ་
རའི་ཚལ་སྦལ་མིག་ཐོན་པར་འགྱུར་རོ། །གང་གི་ཚེ་ལྷུམས་ནས་འབྱུང་བ་དེའི་ཚེ་
སྦལ་མིག་བྱེས་པར་འགྱུར་རོ། །གང་གི་ཚེ་གཞོན་ནུ་རོལ་པའི་ཚེ་མེ་ཏོག་བུས་
པར་འགྱུར་རོ། །གང་གི་ཚེ་དཀའ་ཐུབ་ཀྱི་ནགས་སུ་ཞུགས་པའི་ཚེ་མེ་ཏོག་ཁ་ཕྱེ་
23



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
བར་འགྱུར་རོ། །གང་གི་ཚེ་དཀའ་ཐུབ་སྤྱོད་པའི་ཚེ་མེ་ཏོག་ཁ་རྙིངས་པར་འགྱུར་
རོ༑ ༑གང་གི་ཚེ་མངོན་པར་རྫོགས་པར་སངས་རྒྱས་པའི་ཚེ་མེ་ཏོག་ཐམས་ཅད་
རྒྱས་པར་འགྱུར་རོ། །གང་གི་ཚེ་ཝཱ་རཱ་ཎ་སཱིར་ལན་གསུམ་དུ་བཟླས་ཏེ་ཆོས་ཀྱི་
འཁོར་ལོ་རྣམ་པ་བཅུ་གཉིས་སུ་བསྐོར་བའི་ཚེ་ཨུ་དུམ་ཝཱ་རའི་ཚལ་ལྷམ་མེ་ལྷང་
ངེར་འགྱུར་རོ། །གང་གི་ཚེ་གྲོང་ཁྱེར་རྩྭ་ཅན་དུ་ཐ་མའི་ཉི་མ་ལ་ཞུགས་པའི་ཚེ་ཨུ་
དུམ་ཝཱ་རའི་ཚལ་རྙིངས་པར་འགྱུར་རོ་ཞེས་བཤད། འོན་ཀྱང་རྟོགས་པ་བརྗོད་
པའི་མདོ་ལས། མཚོ་མ་དྲོས་པའི་བྱང་ཕྱོགས་རི་རྩེ་ལྔ་ཞེས་བྱ་བའི་ཕ་རོལ་ན་ཨུ་
དུམ་ཝཱ་རའི་ཚལ་ཡོད་དེ། ཞེས་སོགས། རྩེ་ལྔ་སྟེ་རི་སྤོས་ངད་ལྡན་གྱི་ཕ་རོལ་
འདབས་ན་ཨུ་དུམ་ཝཱ་རའི་ཚལ་ཡོད་པར་བཤད་པས། དེ་གཉིས་ཀ་མཚན་ཉིད་
པ་ཡིན་ནམ། དངོས་བཏགས་ཀྱི་ཁྱད་པར་ཡོད་དཔྱད་དགོས་ཏེ། མཚོ་མ་དྲོས་པ་
ན་ཡོད་པའི་ཤིང་འཛམ་བུ་དང༌། འཕགས་ཡུལ་ན་ཡོད་པའི་ཤིང་འཛམ་བུ་གཉིས་
ལ་དངོས་ལ་ཆ་མཐུན་དུ་བཤད་པ་ལྟར་ཡིན་ནོ། །ཞེས་དཔྱད་དགོས་སོ། །གཉིས་
པ་སྟོན་པ་སྐུ་མྱ་ངན་ལས་འདས་ནས་ཆོས་ཇི་ལྟར་དར་བ་ལ་གཉིས། ཐེག་དམན་
དང་། ཐེག་ཆེན་གྱི་བསྟན་པ་དར་ཚུལ་ལོ། །དང་པོ་ལ། རབ་དབྱེ་ལས། སངས་
རྒྱས་གསུང་རབ་དྲི་མ་མེད། །བསྡུ་བ་དང་པོ་ཞེས་པ་ལྟར། སྟོན་པ་མྱ་ངན་ལས་
འདས་ པའི་ཕྱི་དེའི་ ལོ་ ས་ ཕོ་བྱི་བའི་ལོར། འོད་སྲུངས། ཀུན་དགའ་བོ། ཉེ་བ་
འཁོར་གསུམ་གྱིས་གཙོས་དགྲ་བཅོམ་པ་ལྔ་བརྒྱས། གནས་རྒྱལ་པོའི་ཁབ་ཏུ།
སྦྱིན་བདག་རྒྱལ་པོ་མ་སྐྱེས་དགྲས་བྱས་ཏེ། སྡེ་སྣོད་གསུམ་ཞལ་འདོན་དུ་མཛད་
པའི་སྒོ་ནས་ བཀའ་བསྡུ་བ་དང་པོ་མཛད། འོད་སྲུངས། འདི་ སྟོན་ པར་ ཁས་
བླངས་ ཀྱི་བསྙེན་པར་རྫོགས་པར་ བཤད་ཅིང་། ཀུན་དགའ་བོའི་མཁན་པོའང་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ཡིན་ལ། འདི་ཉིད་ལོ་འདི་ཉིད་ལ་མྱ་ངན་ལས་འདས་པར་མངོན་པས། འདིའི་སྐུ་
གདུང་། སྟོན་པའི་ཕྱག་དར་ཁྲོད་ཀྱི་ན་བཟའ་དང་བཅས་ཏེ། རི་བྱ་རྐང་ཅན་གྱི་
མདུན་དུ་རི་གསུམ་གྱིས་བཀབ་ནས། བྱམས་པའི་བསྟན་པ་མ་ཤར་གྱི་བར་དུ་
བྱིན་གྱིས་བརླབས་ནས་གནས་པར་འདུལ་ལུང་ལས་བཤད། འོན་ཀྱང་མཛོད་
ལས། ཤི་བ་ལ་ཡང་བྱིན་རླབས་ཡོད། །མི་བརྟན་ལ་མེད་གཞན་དག་མིན། །ཞེས་
བརྟན་པ་ལ་རུས་པ་ལྟ་བུ་ལ་དེ་ལྟ་བུའི་བྱིན་རླབས་ཆགས་ཀྱི་མི་བརྟན་པ་ཤ་དང་།
གོས་སོགས་ལ་དེ་ལྟ་བུའི་བྱིན་རླབས་མི་ཆགས་པར་བཤད། དེ་ནས་རབ་དབྱེ་
ལས། དང་ པོ་ བྱས་པའི་རྗེས། །ཡངས་པ་ཅན་གྱི་དགེ་སློང་གིས། །སངས་ རྒྱས་
བསྟན་དང་འགལ་བ་ཡི། །མི་རུང་པ་ཡི་གཞི་བཅུ་བྱས། །ཞེས་སོགས་ལྟར། སྟོན་
པའི་འདས་ལོ་ནས་ལོ་བརྒྱ་དང་བཅུ་པ་མེ་མོ་གླང་གི་ལོར། གྲགས་པ་ལ་སོགས་
པ་དགྲ་བཅོམ་པ་བདུན་བརྒྱས་ཡུལ་ཡངས་པ་ཅན་དུ། སྦྱིན་བདག་ཆོས་རྒྱལ་མྱ་
ངན་མེད་ཀྱིས་བྱས་ཏེ་མི་རུང་བའི་གཞི་བཅུ་སུན་ཕྱུང་བའི་སྒོ་ནས་བཀའ་བསྡུ་བ་
གཉིས་པ་མཛད། འོག་ནས་འབྱུང་བའི་འདས་ལོ་ནས། ཞེས་པ་ཐམས་ཅད། སྟོན་
པ་སྐུ་འདས་པའི་ཕྱི་ལོ་ས་ཕོ་བྱི་བ་ཡིན་པར་ཤེས་པར་མཛོད་ཅིག འདས་ལོ་ནས་
ལོ་བརྒྱ་ལོན་ པ་མེ་མོ་ཡོས་ རབ་བྱུང་ གི་ （ སྤྱི་ལོའི་གོང་གི་ལོ་༢༠༣༣ )ལོ། ཁ་ཆེར་
མིའི་འགྲོ་བ་དང་སངས་རྒྱས་ཀྱི་བསྟན་པ་སོགས། དགྲ་བཅོམ་པ་ཉི་མ་གུང་པ་
ཞེས་བྱ་བས་བཙུགས་པ་ཡིན་ཏེ། དེ་ཡང་ སྟོན་པས། ང་ཡོངས་སུ་མྱ་ངན་ལས་
འདས་ནས་ལོ་བརྒྱ་ལོན་པར་དགྲ་བཅོམ་པ་ཉི་མ་གུང་པ་ཞེས་པ་ཞིག་འབྱུང་བར་
འགྱུར་ཏེ། ཞེས་སོགས་དང་། ཁ་ཆེའི་ཡུལ་ནི་སྟན་དང་གནས་མལ་གྱི་མཆོག་གོ་
ཞེས་སོགས་ལུང་བསྟན་པ་ལྟར་ཀུན་དགའ་བོ་མྱ་ངན་ལས་འདའ་བར་མངོན་དུ་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཕྱོགས་པའི་ཚེ། མ་སྐྱེས་དགྲ་སོགས་རྒྱལ་པོའི་ཁབ་དང་། ཡངས་པ་ཅན་སོགས་
གདུང་ལ་མི་མཐུན་པའི་རྩོད་པ་འབྱུང་གི་དོགས། ཆུ་བོ་གང་གཱའི་དབུས་སུ་གྲུར་
ཞུགས་ཏེ་བཞུགས་པ་ན། དྲང་སྲོང་འཁོར་ལྔ་བརྒྱ་དང་བཅས་པ་ཞིག་གིས་རབ་ཏུ་
བྱུང་བར་གསོལ་བས། གང་གཱའི་དབུས་སུ་གླིང་སྤྲུལ་ཏེ། གསོལ་བའི་ལས་བྱས་
པས་དེ་རྣམས་ཀྱིས་ཕྱིར་མི་འོང་གི་འབྲས་བུ་ཐོབ། བརྗོད་པ་གསུམ་གྱི་ཚེ་དགྲ་
བཅོམ་པའི་འབྲས་བུ་ཐོབ་སྟེ། དགྲ་བཅོམ་པ་ཉི་མ་གུང་པ་དང་ཆུ་དབུས་པ་ཞེས་
གྲགས། དེ་ནས་ཁ་ཆེར་བྱོན་པ་ན། ཀླུ་རྣམས་འཁྲུགས་ཏེ། མདའི་ཆར་ཕབ་པས་
ཨུཏྤལ་གྱི་ཆར་དང་། རྡོ་རྗེ་རྩེ་གཅིག་པའི་ཆར་ཕབས་པས་ཀུ་སུ་མའི་ཆར་དུ་གྱུར་
པ་དང༌། ཀླུ་རྣམས་ངོ་མཚར་སྐྱེས་པ་ན། གནས་བརྟན་གྱིས། ཡུལ་འདི་ང་ལ་བྱིན་
ཅིག དབུལ་བར་རྔོ་མི་ཐོགས་སོ། །འདི་བཅོམ་ལྡན་འདས་ཀྱིས་ངའི་གནས་སུ་
ལུང་བསྟན་པའི་དེང་ཕྱིན་ཆད་འདི་ངའི་ཡིན་ནོ་ཞེས་སྨྲས་པ་དང་། གནས་ཇི་ཙམ་
ཞིག་དབུལ་བར་བགྱི། སྐྱིལ་མོ་ཀྲུང་བཅས་པ་ཙམ་མོ། །སྐྱིལ་ཀྲུང་བཅས་པས་
ལུང་པ་དགུའི་མདོ་སྐྱིལ་ཀྲུང་གིས་ཁེབས་སོ། །འཁོར་ཇི་སྙེད་ཅིག་མངའ། དགྲ་
བཅོམ་པ་ལྔ་བརྒྱའོ་ཞེས་སྨྲས་པ་དང་ཀླུ་རྣམས་ཀྱིས་གལ་ཏེ་དགྲ་བཅོམ་པ་ལྔ་
བརྒྱར་གཅིག་གིས་མ་ཚང་ན་གནས་འདི་ངས་དབྱུང་བར་བྱའོ་ཞེས་སྨྲས་སོ། །
སྨྲས་པ་དེ་ལྟར་ཡིན་མོད་ཀྱི་གང་ན་སྦྱིན་བདག་གནས་པ་དེ་ན་ལེན་པ་ཡོད་པས།
ངས་ཁྱིམ་བདག་འཇུག་པར་བྱའོ། །ཞེས་དང་རང་ཉིད་ཀྱིས་གྲོང་དང་གྲོང་ཁྱེར་
དང་ཡུལ་འཁོར་བྱས་ཏེ་སྐྱེ་བོའི་ཚོགས་དག་ཞུགས་པ་ན། དེ་དག་གིས་བདག་
ཅག་ཇི་ལྟར་འཕེལ་བར་འགྱུར་ཞེས་སྨྲས་པ་དང་། གནས་བརྟན་གྱིས་སྐྱེ་བོའི་
ཚོགས་དག་ཁྲིད་དེ། རི་སྤོས་ངད་ལྡན་ནས་ གུར་གུམ་ཐོགས་ཤིག དེ་ཡང་ཀླུ་
26



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར། །
རྣམས་འཁྲུགས་པ་ན། དེ་དག་ཀྱང་བཏུལ་བ་ན་ཀླུས་སྨྲས་པ། བསྟན་པ་ཇི་ཙམ་
གནས། ལོ་སྟོང་ངོ༌། །ཇི་ཙམ་ན་ཁ་ཆེའི་ཡུལ་དུ་གུར་གུམ་བཞག་པར་བྱིན་གྱིས་
བརླབས་སོ། །དེ་ལྟ་བུའི་དགྲ་བཅོམ་པ་ཉི་མ་གུང་པས་ཁ་ཆེར་བསྟན་པ་བཙུགས་
ཤིང་། སྤོས་ ཚོང་ གི་ ཁྱེའུ་ སྦས་ པའི་བུ་ཉེར་སྦས་ ཞེས་ བྱ་ བ་ རབ་བྱུང་བསྙེན་
རྫོགས་བྱས་ཏེ། དེས་ཀྱང་འཕགས་ཡུལ་བཅོམ་རླག་ཅེས་བྱ་བར་བསྟན་པ་སྤེལ་
ཏེ༑ གདམས་ངག་སྟོན་པའི་ཐ་མ་ཉེར་སྦས་ཡིན་པར་བཤད་དོ། ། དེ་ལྟར་ཀུན་
དགའ་བོ་གང་གཱའི་དབུས་སུ་མྱ་ངན་ལས་འདས་ཏེ། སྐུའི་ཕྱེད་རྒྱལ་ཁབ་པ་དང་།
ཕྱེད་ ཡངས་ པ་ ཅན་ པས་ ཐོབ་ སྟེ། མཆོད་རྟེན་བརྩིགས་ སོ། །དེ་ ནས་ བསྡུ་ བ་
གཉིས་པའི་དུས་ཀྱི་དགྲ་བཅོམ་པ་བདུན་བརྒྱ་པོ་ཡང་ཀུན་དགའ་བོའི་མཁན་བུ་
ཁོ་ན་ཡིན་ཏེ། ཉི་མ་གུང་པ་ཡང་ཀུན་དགའ་བོས་བསྙེན་པར་རྫོགས་པར་བཤད་
པས། ཀུན་དགའ་བོ་དགུང་ལོ་བརྒྱ་དང་ཞེ་ལྔ་ བཞུགས་ཏེ། འདས་ལོ་ནས་ལོ་
བརྒྱ་ལོན་པའི་མེ་ཡོས་ རབ་བྱུང་གི་ལོ་ (སྤྱི་ལོའི་སྔོན་གྱི་ལོ་༢༠༣༣）དེ་ཉིད་ལ་མྱ་ངན་
ལས་འདས་པར་མངོན་ཏེ། ཀུན་དགའ་བོ་སྟོན་པའི་དགུང་ལོ་སོ་ལྔ་པ་ཆུ་ཕོ་སྟག་
ལ་བལྟམས་ནས། གང་གཱའི་དབུས་སུ་ཉི་མ་གུང་པ་ལ་བསྙེན་རྫོགས་མཛད་པའི་
ལོར་མྱ་ངན་ལས་འདས་པ་གང་ཞིག སྟོན་པ་འདས་ནས་ལོ་བརྒྱ་ལོན་པའི་ཚེ་ཉི་
མ་གུང་ པ་འབྱུང་བར་ལུང་བསྟན་པའི་ཕྱིར་རོ། །དེ་ནས་བསྡུ་བ་གསུམ་པ་ནི།
རབ་དབྱེ་ལས། དེ་ལྟར་དག་པར་བྱས་པའི་རྗེས། །ལྷ་ཆེན་ཞེས་བྱའི་དགེ་སློང་
ཞིག །བསྟན་པ་འདི་ཡི་ཆོམ་རྐུན་བྱུང་། །ཞེས་སོགས་ནས་འདས་ལོ་ནས་ལོ་བཞི་
བརྒྱ་ལོན་པ་ས་ཕོ་འབྲུག་གི་ ལོར་ (སྤྱི་ལོའི་སྔོན་གྱི་ལོ་༡༧༣༣）དགྲ་ བཅོམ་ པ་ སེང་གེ་
སོགས་དགྲ་བཅོམ་པ་ལྔ་བརྒྱ། སོ་སྐྱེའི་པཎྜི་ཏ་ལྔ་བརྒྱ། བྱང་སེམས་བདུན་སྟོང་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
སྟེ་པཎྜི་ཏ་ཁྲི་བདུན་ སྟོང་གིས། ལྷ་ཆེན་ཆོས་ལོག་སུན་དབྱུང་། སྡེ་སྣོད་གསུམ་
གླེགས་བམ་དུ་བྲིས། སྡེ་པ་བཅོ་བརྒྱད་ཀྱི་བསྟན་པ་རྣམ་དག་ཏུ་བསྡུས་པའི་སྒོ་
ནས་བཀའ་བསྡུ་གསུམ་པ་མཛད། དེ་ཡང་སློབ་དཔོན་ བྷ་བྱས་སྡེ་པ་ཐ་དད་པ་
དང༌། རྣམ་པར་དབྱེ་བ་ཞེས་བྱ་བའི་བསྟན་བཅོས་ལས། སྡེ་པ་བཅོ་བརྒྱད་གྱེས་
ཚུལ་ལུགས་གཉིས་མཛད་པའི་གཉིས་པ་ལས། སངས་རྒྱས་མྱ་ངན་ལས་འདས་
ནས་ལོ་བརྒྱ་དང་སོ་བདུན་(སྤྱི་ལོའི་སྔོན་གྱི་ལོ་༡༩༩༦)ལོན་པའི་ཚེ་རྒྱལ་པོ་དགའ་བོ་
དང༌། པདྨ་ཆེན་པོའི་དུས་སུ། བདུད་སྡིག་ཏོ་ཅན་བཟང་པོ་ཞེས་པས་དགེ་སློང་གི་
ཆ་བྱད་འཛིན་པས་རྫུ་འཕྲུལ་སྣ་ཚོགས་བསྟན་ཏེ། གཞི་ལྔས་དགེ་འདུན་གྱི་དབྱེན་
ཆེན་པོ་སྐྱེད་དེ། གནས་བརྟན་ཀླུ་དང་། ཡིད་བརྟན་ཞེས་པས་གཞི་ལྔས་རྗེས་སུ་
བསྔགས་པ་ལ། གནས་བརྟན་པ་དང་ཕལ་ཆེན་པའི་སྡེ་པ་གཉིས་སུ་ཆད་དེ་ལོ་
དྲུག་ཅུ་རྩ་གསུམ་འཁྲུག་ལོང་གིས་གནས། དེ་ནས་ལོ་བརྒྱ་ ཕྲག་གཉིས་འདས་
པའི་རྗེས་ལ་གནས་བརྟན་གནས་མའི་བུས་བསྟན་པ་ཡང་དག་པར་བསྡུས་སོ་
ཞེས་བཤད་པ་ལྟར། འདས་ལོ་ནས་ལོ་བཞི་བརྒྱ་ལོན་(སྤྱི་ལོའི་སྔོན་གྱི་ལོ་༡༧༣༣）པའི་
ཚེ་བསྡུ་བ་གསུམ་པ་བྱུང་བ་ཡིན་པས་སོ། །འོ་ན་རབ་དབྱེ་ལས། ལྷ་ཆེན་གྱི་ཆོས་
ལོག་སུན་ཕྱུང་བ་ལ་བསྡུ་བ་གསུམ་པར་བཤད་པ་དང་འདི་ཇི་ལྟར་འགྲིག་སྙམ་ན།
མཁས་པ་ཁ་ཅིག བྷ་བྱས་བཤད་པའི་བདུད་སྡིག་ཏོ་ཅན་བཟང་པོ་དང་། རབ་
དབྱེ་ནས་བཤད་པའི་ལྷ་ཆེན་གཉིས་དོན་གཅིག་མིང་གི་རྣམ་གྲངས་སུ་བཞེད་པ་
ཡང་མཁས་པའི་བཤད་པ་ཡིན་མོད། ཁོ་བོ་ལྟར་ན། འདས་ལོ་ནས་ལོ་ཉིས་བརྒྱ་
ནས་ཀུན་ཏུ་རྒྱུ་ ལྷ་ཆེན་པོ་ཞེས་པ་ཞིག་རབ་ཏུ་བྱུང་སྟེ། དེས་གཞི་ ལྔ་ རྗེས་སུ་
བསྒྲགས་ཤིང་། མཆོད་རྟེན་ཅན་གྱི་རི་ལ་གནས་པས། མཆོད་རྟེན་ རི་ པ་ ཞེས་
28



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
གྲགས་ཞེས་འབྱུང་བའི་ཀུན་ཏུ་རྒྱུ་ལྷ་ཆེན་པོ་དང༌། རབ་དབྱེ་ནས་བཤད་པའི་ལྷ་
ཆེན་པོ་གཉིས་གནད་གཅིག་གམ་སྙམ་སྟེ་ད་དུང་དཔྱད་པར་བྱའོ། ། །
འདི་སྐབས་ ཀྱི་ གཞི་ལྔ་ནི། གཞན་ལ་ལན་གདབ་པ་དང་། མི་ཤེས་ པ་
དང་། ཡིད་གཉིས་དང་། ཡོངས་སུ་བརྟག་པ་དང་། བདག་ཉིད་གསོས་པར་བྱེད་
པ་དང་ལྔ་ལ་བཤད་དེ། འདི་ལྔ་ནི་སྡེ་པ་རྣམས་གྱེས་པའི་རྩོད་གཞིར་གྱུར་པ་ཆེན་
པོ་ཡིན་ནོ་སྙམ་དུ་སེམས་སོ། །
གཉིས་པ་ཐེག་ཆེན་གྱི་བསྟན་པ་དར་ཚུལ་ནི། རབ་དབྱེ་ལས། དེ་ནི་ཉན་
ཐོས་རྣམས་ཀྱི་ཡིན། །ཐེག་པ་ཆེན་པོའི་བསྟན་པ་ནི། །ཤིན་ཏུ་དར་བར་གྱུར་པའི་
ཚེ༑ ༑ཞེས་པ་ལྟར། བཀའ་བསྡུ་གསུམ་པ་ཡན་ཆད་ནི། ཉན་ཐོས་བསྟན་པ་ཤིན་
ཏུ་དར་བ་ཡིན་ལ་། ཐེག་ཆེན་གྱི་བསྟན་པ་སྟོན་པ་འདས་ནས། སྡེ་པ་བཅོ་བརྒྱད་
དུ་གྱེས་པའི་འཁྲུག་ལོང་གི་སྐབས་སུ་ནུབ་པ་ལྟ་བུར་གྱུར་པའི་ཚེ། འདས་ལོ་ནས་
ལོ་སུམ་བརྒྱ་ལོན་པ་ས་ཕོ་བྱི་བའི་ལོར་ (སྤྱི་ལོའི་སྔོན་གྱི་ལོ་༡༨༣༣) བྲམ་ཟེ་ཆེན་པོ་ས་
ར་ཧ་བྱོན་ཏེ། ཐེག་ཆེན་གསང་སྔགས་ཀྱི་བསྟན་པ་གཙོ་བོར་སྤེལ། ས་ར་ཧ་ལ་
ཆེ་འབྲིང་ཆུང་གསུམ་ཡོད་པའི་འདི་ཆེ་བ་སྟེ་གྲུབ་ཐོབ་བརྒྱད་ཅུར་གྲགས་པའི་སྤྱི་
མེས་སོ། །འདིས་ལོ་སྟོང་དང་བརྒྱད་བརྒྱ་བཞུགས་ པར་ གྲགས་སོ།། འདས་ལོ་
ནས་ལོ་བཞི་བརྒྱ་ལོན་པ་ས་ཕོ་འབྲུག་ (སྤྱི་ལོའི་སྔོན་གྱི་ལོ་༡༧ ༣ ༣)ཉན་ཐོས་ཀྱི་བཀའ་
བསྡུ་གསུམ་པ་མཛད་པའི་ལོ་དེ་ཉིད་ལ་འཕགས་པ་ཀླུ་སྒྲུབ་བལྟམས། འདིས་
སྔོན་མ་བསྒྲགས་པའི་སེང་གེའི་ང་རོ་ལན་གསུམ་བསྒྲགས་ཏེ། གཏམ་ཚོགས་སུ་
ཀུན་རྫོབ་ལས་འབྲས་ཀྱི་གནད་བཤད་དེ་མེད་པའི་མཐའ་བསལ། རིགས་ཚོགས་
སུ་དོན་དམ་རྟེན་འབྲེལ་སྟོང་ཉིད་ཀྱི་གནད་བཤད་དེ་ཡོད་པའི་མཐའ་བསལ།
བསྟོད་ཚོགས་སུ་བདེན་གཉིས་ཟུང་འཇུག་གཞི་ལམ་འབྲས་གསུམ་གྱི་གནད་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
བཤད་དེ་ཐེག་ཆེན་དབུ་མའི་སྲོལ་རྒྱ་ཆེར་བཏོད་པ་ཡིན་ནོ། །
འདི་ལ་སློབ་མ་ཐུགས་སྲས་བཞི། ཉེ་སྲས་གསུམ། སྲས་ཀྱི་ཐུ་བོ་བཞི་
སོགས་ཡོད་པ་ལས། ཐུགས་སྲས་བཞི་ནི། འཇམ་དཔལ་ཞལ་མཐོང་ཤཱཀྱ་མི་ཏྲ།
སྒྲོལ་ མ་ ཞལ་ གཟིགས་ ན་ གཱ་བོ་དྷི། ས་ བརྒྱད་ནོན་ པ་ ཨཱརྱ་དེ་བ། སྤྱན་ རས་
གཟིགས་ཞལ་མཐོང་༼བམ་ཏང་ གི་ པའོ། །ཉེ་ སྲས་ གསུམ་ པོ་ནི། སངས་རྒྱས་
བསྐྱངས། ལེགས་ལྡན་འབྱེད། སློབ་དཔོན་དཔའ་བོ་དང་གསུམ་མོ། །སྲས་ཀྱི་ཐུ་
བོ་བཞི་ནི། སྔར་གྱི་ཤཱཀྱ་བཤེས་གཉེན། འཕགས་པ་ལྷ། ཀླུའི་བྱང་ཆུབ་གསུམ་
གྱི་སྟེང་དུ་ཟླ་བ་གྲགས་པ་དང་བཞིའོ། །གཞན་ཡང་རྒྱལ་སྲས་ཞི་བ་ལྷ། ཤ་ཝ་རི་
དབང་ཕྱུག ནག་པོ་པ་སོགས་བསམ་གྱིས་མི་ཁྱབ་པའང་འདིའི་སློབ་མ་དངོས་སོ།།
ཡང་ཉེ་གནས་གསུམ་ནི་ཨཱརྱ་དེ་བ། ན་གཱ་བོ་དྷི། ཞི་བ་ལྷ་གསུམ་ཡིན་ཟེར་བའང་
འདུག་འདི་ཉིད་བསྙེན་པར་རྫོགས་པའི་མཁན་པོ་ནི། ནཱ་ལེནྡྲའི་མཁན་པོ་བྲམ་ཟེ་
སྒྲ་གཅན་འཛིན་ཞེས་པ་ཞིག་ ཡིན་པར་རྣམ་ཐར་དང་ལོ་རྒྱུས་ཕལ་ཆེར་ལས་
འབྱུང་ལ། སྒྲ་གཅན་འཛིན་དེ་ཉིད་ས་ར་ཧ་ཡིན་པར་འགའ་ཞིག་ལས་བཤད་མོད།
གྲུབ་ཐོབ་ཀྱི་སྤྱི་མེས་ས་ར་ཧ་ཆེན་པོ་ཞེས་པ་ཡོངས་གྲགས་དེ་ཉིད་ནི་མིན་པར་
སེམས་ཏེ། དེ་ཉིད་སློབ་དཔོན་འདི་འཆི་བདག་འཇོམས་པའི་དཀྱིལ་འཁོར་དུ་
བཅུག་ནས་སྐུ་ཚེ་སྲིང་བ་པོ་ཡིན་ཡང་། དེ་ཉིད་ལས་མཁན་པོ་སྒྲ་གཅན་འཛིན་
ལོགས་ སུ་བཤད་པས་སོ། །བྲམ་ཟེ་སྒྲ་གཅན་འཛིན་གྱི་མཁན་པོ་ནི། སྲས་སྒྲ་
གཅན་འཛིན་ཡིན་ལ། འདི་ཉིད་ཀུན་དགའ་བོ་དང་ན་མཉམ་ཡིན་མོད། སྐུ་ཚེ་
དགུང་ལོ་སུམ་བརྒྱ་སྐོར་བཞུགས་ པར་ གསལ་ཏེ། མཁན་བུ་སྒྲ་གཅན་འཛིན་
འདས་ལོ་ནས་ལོ་བཞི་བརྒྱ་སྐོར་དུ་བྱོན་པས་སོ། །རྣམ་པ་གཅིག་ཏུ་ན་འདི་སྐུ་
འདས་པའི་ཚུལ་མ་བསྟན་པར་གསལ་ཏེ་གནས་བཅུའི་ནང་ཚན་ཡིན་པས་སོ། །



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
འོ་ན་ཟླ་གྲགས་ཀླུ་སྒྲུབ་ཀྱི་ཞབས་ཟིན་མིན་པར་འཇམ་དབྱངས་ས་པཎ་གྱི་དྲིས་
ལན་ལས་བཤད་པ་མིན་ནམ་སྙམ་ན། དྲིས་ལན་དེ་ཉིད་ལས་བརྒྱུད་པའི་སློབ་མ་
ལྟ་བུར་བཤད་པ་ནས། རང་རེ་ས་སྐྱ་པ་ཕལ་ཆེར་ཟླ་གྲགས། ཀླུ་སྒྲུབ་ཀྱི་ཞབས་
ཟིན་མ་ཡིན་ཏེ། ཀླུ་སྒྲུབ་སྟོན་པའི་འདས་ལོ་ནས་ལོ་བཞི་བརྒྱ་ནས་བྱོན་ནས་ལོ་
དྲུག་བརྒྱ་བཞུགས། ཐོགས་མེད་ལོ་དགུ་བརྒྱ་ནས་བྱོན་ནས་ལོ་བརྒྱ་དང་ལྔ་བཅུ་
བཞུགས། དེའི་སྐུ་ཚེ་སྨད་ཀྱི་སློབ་མ་དབྱིག་གཉེན་ཡིན་པ་ལས། ཟླ་གྲགས་ཀྱི་
དུས་དབྱིག་གཉེན་ལ་སོགས་པ་ཡང་འདས་ཟིན་ནས་མི་བཞུགས་པར་བཤད་པ་
ལས་ཤེས་པའི་ཕྱིར་ཏེ། འཇུག་པ་རང་འགྲེལ་ལས། གལ་ཏེ་གནས་བརྟན་དབྱིག་
གཉེན་དང་ཆོས་སྐྱོང་ལ་སོགས་པས་བསྟན་བཅོས་རྣམས་ཀྱི་མཛད་པ་པོ་བྱོན་ཟིན་
པར་གྱུར་པ་དེ་དག་གིས་ཀྱང་ཞེས་སོགས་བཤད་པས་སོ། །ཞེས་སོགས་སྒྲུབ་བྱེད་
ལུང་རིགས་མང་དག་མཛད་ནའང་ཁོ་བོ་ནི་ཟླ་གྲགས་ཀླུ་སྒྲུབ་ཀྱི་ཞབས་ཟིན་ཡིན་
པར་སེམས་ཏེ། གསང་འདུས་སྒྲོན་གསལ་ལས། སངས་རྒྱས་ཀུན་གྱི་རིམ་གཉིས་
གནས་ཀྱི་རྒྱས་བཏབ་དེ་ནི་ཀླུ་སྒྲུབ་ལས་རྙེད་པ། ཁྱབ་བདག་དཔལ་ལྡན་རྡོ་རྗེ་
སེམས་དཔར་བཏུད་དེ་ཟླ་བ་གྲགས་པས་རིམ་བཞིན་བཤད་ཅེས་དང་། པཎྜི་ཏ་
སྐལ་ལྡན་གྲགས་པས། དེ་ནི་དཔལ་ལྡན་ཀླུ་སྒྲུབ་ལས་རྙེད་པ། །ཞེས་སྨོས་ཏེ། དེ་
ནི་དཔལ་ལྡན་ཀླུ་སྒྲུབ་ཀྱི་ཞལ་སྔ་ནས་ཀྱི་དངོས་ཀྱི་སློབ་མ་ཉིད་དུ་སོ་སོར་སྟོན་གྱི་
བརྒྱུད་པས་ནི་མ་ཡིན་ནོ་ཞེས་སོགས་བཤད་ཅིང་། དོ་ཧ་མཛོད་ཀྱི་ཊཱི་ཀ་འགའ་
ཞིག་ལས་ཀྱང་ཟླ་གྲགས་ཀྱིས་ཀླུ་སྒྲུབ་ལས་མན་ངག་དངོས་སུ་ཐོབ་ཅིང་། མཐར་
ཀླུ་སྒྲུབ་ཀྱི་དབུ་སྦྱིན་པར་བཏང་ནས་བདེ་བ་ཅན་དུ་གཤེགས་པའི་ཚེ། ནཱ་ག་བོ་དྷི།
ཨཱ་རྱ་དེ་བ། ཟླ་གྲགས་གསུམ་གྱིས་གསོལ་བ་བཏབ་པས། སྐུ་ཅི་འདྲ་བའི་འོད་
ཀྱི་ལུས་གཅིག་སྣང་བར་བྱས་ནས། གར་ཡང་མ་རྟོགས་ཅིར་ཡང་མ་སེམས་པར། །
31



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བཅས་བཅོས་མེད་པའི་རང་བཞིན་རྣལ་མར་ཞོག །མ་བཅོས་སྐྱེ་མེད་རང་རིག་
བྱང་ ཆུབ་སེམས། །དེ་ལྟར་རྟོགས་ན་ སངས་རྒྱས་དེ་ རང་ ཡིན། །ཞེས་གསུངས་
པའི་གདམས་པ་གནང་ཞེས་སོགས་དང་། དེའི་ཚེ་ ཨཱརྱ་དེ་བས། འགྲོའོ་ཨཱརྱ་དེ་
བ་འགྲོ། །འོད་ལུས་དག་པའི་ཞིང་དུ་འགྲོ། །སོང་ཞིག་ནཱ་གཱ་བོ་དྷི་སོང་། །རི་བྱ་
རྐང་ཅན་དུ་འཕུར་ཏེ་སོང་། །སོང་ཞིག་ཟླ་བ་གྲགས་པ་སོང་། །དཔལ་གྱི་རི་ལ་
རྟོག་མེད་སོང་། །ཞེས་སོགས་གསུངས་ཤིང་། ཟླ་བ་གྲགས་པས་ཀྱང་། ཆད་དོ་ཟླ་
བ་གྲགས་པ་ཆད། །ཀླུ་སྒྲུབ་གཤེགས་པས་ལམ་མཁན་རྒྱུན་ཐག་ཆད། །མ་བཅོས་
སྐྱེ་མེད་ཆོས་ཀྱི་རྒྱུན་ཐག་ཆད། །ཡིད་ལ་མི་བྱེད་ཆོས་ཀྱི་རྒྱུན་ཐག་ཆད། །ཅེས་
སྨྲས་ནས་དཔལ་ལྡན་འབྲས་སྤུངས་ཀྱི་རི་ལ་བཞུགས། ཞེས་སོགས་བཤད་པས་
སོ༑ ༑འོ་ན་གོང་གི་སྒྲུབ་བྱེད་དེ་ལ་ལན་ཇི་ལྟར་སྙམ་ན། ཁོ་བོ་ནི་གོང་དུ་བཤད་པ་
ལྟར་ཀླུ་སྒྲུབ་ཀྱི་དབུ་སྦྱིན་པར་གཏོང་གོང་དུ་ལོ་དྲུག་བརྒྱ་ལས་མ་བཞུགས་ཀྱང་།
མཐར་དབུ་དང་སྐུ་ལུས་འབྱར་ནས་ཡུན་རིང་དུ་བཞུགས་སམ་སྙམ་སྟེ། དབུ་སྦྱིན་
པར་གཏོང་བའི་ཚེ། ང་ནི་བདེ་བ་ཅན་གྱི་འཇིག་རྟེན་དུ། །སོང་ནས་ལུས་འདི་ལ་
ཡང་འཇུག་པར་འགྱུར། །ཞེས་དབུ་བཅད་པའི་མཚམས་ནས་ཚིགས་བཅད་དེ་
ལྟར་བྱུང་ཞེས་པ་ལྟར། མཐར་དབུ་དང་སྐུ་ལུས་འགྲིག་སྟེ། འགྲོ་དོན་མཛད་པ་
ལས་ཤེས་པའི་ཕྱིར་རོ། །འདིའི་རྣམ་ཐར་མི་གཅིག་པ་ ཁ་རེ་མཐོང་ཡང་མངས་
བས་མ་བྲིས་སོ། །སློབ་དཔོན་འདི་བྱོན་པའི་ས་ཕོ་བྱི་བ་ནས། ད་ལྟའི་ཤིང་ཕོ་བྱི་
ལོ་འདི་ནི། ལོ་སུམ་སྟོང་ཉིས་བརྒྱ་གོ་དྲུག་འདས་པའི་གོ་བརྒྱད་(བདུན་）པ་ཡིན་
པར་ཤེས་པར་བྱའོ། །དེ་ནི་དབུ་མའི་སྲོལ་ཕྱེ་ཚུལ་ཡིན་ལ། རྣམ་རིག་པའི་བསྟན་
པ་དར་བའི་ཚུལ་ནི། རབ་དབྱེ་ལས། ཉི་མ་སྒྲུབ་པའི་མུ་སྟེགས་བྱེད། །སྤྲང་པོ་ཉི་
མའི་དངོས་གྲུབ་ ཀྱིས། །གཙུག་ལག་ ཁང་རྣམས་བསྲེགས་ པའི་ཚེ། །དམ་ཆོས་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
མངོན་ པ་ ལ་སོགས་པའི། །སྡེ་སྣོད་ ཕལ་ཆེར་བསྲེགས་ ཞེས་ གྲགས། །དེ་ ནས་
འཕགས་པ་ཐོགས་མེད་ཀྱིས། །མི་ཕམ་མགོན་ལ་གསན་ནས་ནི། །དེ་ཡི་གཞུང་
ལུགས་དར་བར་མཛད། །ཅེས་པ་ལྟར། འཕགས་པ་ཀླུ་སྒྲུབ་བྱོན་པའི་ རྗེས་དེ་
ཙམ་ནས། ཆོས་མངོན་པ་ལ་དགྲ་ལན་གསུམ་དར་བའི་དང་པོ། མུ་སྟེགས་ ཀྱི་
རྒན་མོས་ནང་པའི་གཎྜིའི་སྒྲ་ལ་བརྟགས་པས། ལྷ་ཀླུ་གནོད་སྦྱིན་སོགས་ཀྱིས་
མཆོད་པའི་དཀོན་མཆོག་གསུམ་གྱི་རྟོག་སྡེ་འདི་བརྡུངས་པས་མུ་སྟེགས་འཆལ་
བའི་ཀླད་པ་འགེམས་ཞེས་པ་ཞིག་འབྱུང་བར་ཤེས་ནས་མུ་སྟེགས་ཀྱིས་དམག་
དྲངས་ནས་ བསྣུབས། གཉིས་པ་ནི། ཡུལ་དབུས་ཀྱི་རྒྱལ་ པོས། སྟག་ གཟིག་ གི་
རྒྱལ་པོ་ལ་རས་ཀྱི་ན་བཟའ་སྲུབས་མེད་པ་སྙིང་གར་རྐང་རྗེས་འདྲ་བ་ཡོད་པ་
ཞིག་སྐྱེས་ སུ་ བསྐུར་ བས། ངན་ སྔགས་ བྱས་ སོ་ ཞེས་ སྟག་ གཟིག་ གིས་ དམག་
དྲངས་ནས་བསྣུབས། གསུམ་ པ/ནི། མུ་སྟེགས་ ཀྱི་ སྤྱང་ པོ་ གཉིས་ ལ་ བཀྲུ་ ཆུ་
གཏོར་བས་ ཁོ་འཁྲུགས་ཏེ། ལོ་དགུ་དོང་དུ་ཉི་མ་བསྒྲུབས་ནས་སྤྲང་པོ་ ཉི་མ་
དངོས་གྲུབ་ཅེས་གྲགས་པ་དེས་མིག་ནས་ཉི་མའི་འོད་ཟེར་བཀྱེ་ནས་གཙུག་ལག་
ཁང་རྣམས་བསྲེགས་ནས་བསྣུབས། དེའི་ཚེ་གསང་བ་འདུས་པའི་གླེགས་བམ་
ལས་ཆུ་བྱུང་ སྟེ་མེ་ཤི་བར་བྱས་སོ་ཞེས་དང་། ཀླུ་སྒྲུབ་ཀྱིས་འབུམ་ཀླུ་ཡུལ་དུ་
གདན་དྲངས་ནས་བྲོས་སོ་ཞེས་ཀྱང་གྲགས་སོ། །དེ་ནས་འདས་ལོ་ནས་ལོ་དགུ་
བརྒྱ་ལོན་པ་ས་ཕོ་བྱི་བའི་ལོར་(སྤྱི་ལོའི་སྔོན་གྱི་ལོ་༡༢༣༣) བྲམ་ཟེ་མ་གསལ་བའི་ཚུལ་
ཁྲིམས་ཞེས་པས། རྒྱལ་རིགས་དང་འདུས་པ་ལས་འཕགས་པ་ཐོགས་མེད་སྐུ་
བལྟམས་ཏེ། ལོ་བཅུ་གཉིས་སུ་བྱམས་པ་བསྒྲུབ་པས། ཆོས་རྒྱུན་ཏིང་ངེ་འཛིན་
ལས་བྱམས་པ་སྤྲུལ་སྐུའི་ཞལ་མཐོང་སྟེ། དགའ་ལྡན་དུ་ཞལ་གྱི་བདུད་རྩི་ངོམས་
པར་འཐུང་། སླར་བྱམས་པ་ལོངས་སྐུའི་ཞལ་མཐོང་སྟེ་བདེན་པ་མངོན་སུམ་དུ་
33



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
གཟིགས། ས་སྡེ་ལྔ་དང་སྡོམ་རྣམ་གཉིས་ལ་སོགས་པའི་བསྟན་བཅོས་མང་དུ་
བརྩམས། ལྟ་བ་རྣམ་རིག་གི་སྲོལ་ཕྱེ་སྟེ་ཐེག་ཆེན་གྱི་བསྟན་པ་དར་བར་མཛད་
ཅིང་། དེའི་སློབ་མའི་གཙོ་བོ་བྲམ་ཟེ་མ་གསལ་བའི་ཚུལ་ ཁྲིམས་ བྲམ་ཟེ་དང་
འདུས་པ་ལས་འཁྲུངས་པའི་གཅུང་དབྱིག་གཉེན་ཏེ། ཐོག་མར་ཁ་ཆེར། ཁ་ཆེ་
འདུས་བཟང་ལ་བརྟེན་ཏེ་བྱེ་སྨྲ་བའི་ལུགས་སྲོལ་ལ་སྦྱངས་ཤིང་། ཕྱིས་གཅེན་
ཐོགས་མེད་ལས་ཐེག་ཆེན་གྱི་བཀའ་སྡེ་སྣོད་གསན་པ་དེའི་སློབ་མའི་གཙོ་བོ་ནི།
ཕར་ཕྱིན་རང་ལས་མཁས་པ་འཕགས་པ་གྲོལ་སྡེ། ཚད་མ་རང་ལས་མཁས་པ་
སློབ་དཔོན་ཕྱོགས་གླང་། མངོན་པ་རང་ལས་མཁས་པ་སློབ་དཔོན་བློ་བརྟན།
འདུལ་བ་རང་ལས་མཁས་པ་སློབ་དཔོན་ཡོན་ཏན་འོད་དང་བཞིའོ། །དེས་ན།
ཐོགས་མེད་བྱོན་པའི་ས་ཕོ་བྱི་བ་ནས་ཉིས་སྟོང་བདུན་བརྒྱ་གོ་བདུན་འདས་པའི་
གོ་བརྒྱད་པ་ནི་ད་ལྟའི་ཤིང་ཕོ་བྱི་ལོ་འདིའོ། །འདིས་ལོ་བརྒྱ་དང་ལྔ་བཅུ་བཞུགས་
སོ༑ ༑འདས་ལོ་ནས་ལོ་སྟོང་དང་ལྔ་བརྒྱ་གྱ་དགུ་འདས་པའི་དགུ་བཅུ་པ་མེ་མོ་
སྦྲུལ་ ལ་ (སྤྱི་ལོའི་སྔོན་གྱི་ལོ་(༤ ༣)མཐོ་བཙུན་གྲུབ་རྗེ་མཆེད་ཀྱིས་བཞེངས་པའི་རྡོ་རྗེ་
གདན་གྱི་མཧཱ་བོ་དྷི་བྱོན། མེ་སྦྲུལ་དེ་ནས་ཉིས་སྟོང་བརྒྱ་དང་བརྒྱད་ལོན་པ་ནི་ཆུ་
མོ་ཕག་ལོ་འདིའོ། ཁྱིམ་བདག་མ་ཧཱ་པ་ལའི་བུ་ཆུང་བས་བཞེངས་པའི་གནོ་ལའི་
ནང་གི་མཧཱ་བོ་དྷི་ནི་འདིའི་གོང་དུ་བྱོན་ཞེས་བཤད་ཟིན་ཏོ། །
འདས་ལོ་ནས་ལོ་སྟོང་དང་བརྒྱད་བརྒྱ་ཉེར་དགུ་འདས་པའི་སུམ་ཅུ་པ་མེ་
མོ་སྦྲུལ་ལ་ (སྤྱི་ལོའི་སྔོན་གྱི་ལོ་༣༠༣)གནས་བརྟན་ཆོས་སྐྱོང་དཔལ་ལྡན་བི་རཱུ་པ་
བྱོན། ཁོང་གི་དོན་གཉིས་ལོན་པ་ས་ཕོ་འབྲུག་གི་ས་ག་ཟླ་བའི་ཉེར་གསུམ་ལ་
བདག་མེད་ལྷ་མོ་བཅོ་ལྔའི་དཀྱིལ་འཁོར་དུ་བཅུག་སྟེ་ས་དང་པོ་བརྙེས། ཉེར་
དགུའི་དགོང་ས་དྲུག་པ་བརྙེས་སོ། །བརྟུལ་ཞུགས་ཀྱི་སྒོ་ནས་རྒྱལ་བའི་བསྟན་པ་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
གསལ་བར་མཛད་ཅིང་། སློབ་མའི་གཙོ་བོ་ཤར་ཕྱོགས་ནག་པོ་པ་ལ་གསུང་ངག་
རྡོ་རྗེའི་ཚིག་རྐང་གི་སྒོ་ནས་སྐལ་དམན་རིམ་འཇུག་པའི་ལམ་བཟང་དང་། ཌོམྦྷི་
པ་ལ་སྤྲོས་མེད་རྡོ་རྗེའི་ཚིག་རྐང་གི་སྒོ་ནས་སྐལ་ ལྡན་ གཅིག་ཆར་བའི་ལམ་
བཟང་ བསྟན་ པའི་ སྒོ་ནས་ རྡོ་ རྗེ་ ཐེག་ པའི་ བསྟན་ པ་ གསལ་བར་ མཛད། བི་
རཱུ་པ་བྱོན་པའི་མེ་སྦྲུལ་ནས་ལོ་སྟོང་དང་བརྒྱད་བརྒྱ་རེ་བརྒྱད་པ་ནི་ཤིང་བྱི་འདིའོ།།
བིརླ་པ་འདི་ཉིད་སྲ་ཝ་ན་ཐའི་རྡོའི་སྐུ་ལ་ཐིམ་ནས་ད་ལྟ་ཡང་སྐལ་ལྡན་དང་དངོས་
སུ་མཇལ་བའི་སྐབས་ཡོད་ཀྱི་སྐུ་མྱ་ངན་ལས་འདས་པའི་ཚུལ་ནི་མ་བསྟན་ཏོ། །
འདས་ལོ་ནས་ལོ་ཉིས་སྟོང་བཞི་བརྒྱ་སུམ་ཅུ་འདས་པའི་སོ་གཅིག་པ་ས་ཕོ་རྟ་ལ་
(སྤྱི་ལོ་༢༩༨) ཟླ་གྲགས་ བྱོན། ཁོང་གིས་ལོ་ལྔ་བརྒྱ་བཞུགས། ས་ཕོ་རྟ་དེ་ནས་ད་
བར་ལོ་སྟོང་དང་ཉིས་བརྒྱ་རེ་བདུན་ནོ། །འདས་ལོ་ནས་ཉིས་སྟོང་བརྒྱ་དང་གྱ་ལྔ་
པ་ཆུ་ཕོ་འབྲུག་ལ་（སྤྱི་ལོའི་སྔོན་གྱི་༢༥༢)རིགས་པའི་ཁུ་བྱུག་བྱོན། ཆུ་འབྲུག་དེ་ནས་
བརྒྱད་བརྒྱ་དང་བཅུ་གསུམ་མོ། །འདིས་ ལོ་སུམ་བརྒྱ་བཞུགས། ཁོང་གིས་ཞེ་
དྲུག་ལོན་པའི་ཚེ་ཟླ་བ་གྲགས་པ་འདས་ཟེར་བ་རྡོ་རྗེ་རྒྱལ་མཚན་གྱི་ངོ་མཚར་
སྣང་བའི་ཁ་སྐོང་ན་ཡོད། འདས་ལོ་ནས་སུམ་སྟོང་བརྒྱད་ཅུ་རྩ་བརྒྱད་འདས་པའི་
རྩ་དགུ་པ་མེ་ཕོ་འབྲུག་ལ་(སྤྱི་ལོ་༩༥༦)ནཱ་རོ་པ་བལྟམས། མེ་འབྲུག་དེ་ནས་དྲུག་
བརྒྱ་དང་དགུའོ། ཁོང་གིས་བརྒྱད་ཅུ་རྩ་ལྔ་བཞུགས་ཏེ་ཚེ་བཅུའི་དགོང་གླིང་བུའི་
སྒྲ་དི་རི་རི་(སྒྲག་པ་དང་བཅས་དེ་དག་པའི་ཞིང་དུ་གཤེགས་ཀྱི་སྐུ་ལུས་སྤངས་པ་ནི་མིན་
ནོ༑ ༑འདས་ ལོ་ ནས་ སུམ་ སྟོང་ བརྒྱ་ དང་ ཉེར་ བདུན་ པ་ ཤིང་ པོ་ རྟ་ ལ་ (སྤྱི་ལོ་
༩༩༤)དཔལ་ལྡན་ཨ་ཏི་ཤ་བྱོན། ཤིང་རྟ་དེ་ནས་ལྔ་བརྒྱ་དང་དོན་གཅིག་པ་ནི་
ཤིང་ བྱི་འདིའོ། ཁོང་གིས་དོན་གསུམ་བཞུགས་པའི་རེ་གཅིག་པ་ཤིང་ཕོ་རྟ་ལ་
བོད་དུ་བྱོན། ལོ་བཅུ་ གསུམ་བཞུགས་ནས་ཆུ་ཕོ་རྟའི་ ཚེས་བཅོ་བརྒྱད་ལ་སྐུ་
35



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
གཤེགས་སོ། །ཇོ་བོ་རྗེའི་དགུང་ཟླ་སོགས་ལའང་མི་མཐུན་པ་མང་དག་འདུག་
ཀྱང་འདིར་དུས་གསལ་སོར་བཞག་པ་ཡིན་ལ། ཟླ་གྲགས་ བྱོན་པའི་མཚམས་
ཀྱང་། ཀླུ་སྒྲུབ་བྱོན་པའི་མཚམས་དང་ལོ་ཉིས་སྟོང་སུམ་ཅུ་ཙམ་གྱི་ཧ་ཅང་བར་
ཁྱད་ཞུགས་པ་འདི་ཡང་དུས་གསལ་སོར་བཞག་པ་ཡིན་གྱི་ངེས་པ་རྙེད་པའི་ལུང་
རིགས་ནི་མེད་དོ། ། །
གཉིས་པ་བོད་གངས་ཅན་དུ་བསྟན་པ་དར་ཚུལ་ནི། རབ་དབྱེ་ལས། ཕྱི་
ནས་གངས་རིའི་ཁྲོད་འདི་རུ། །སངས་རྒྱས་བསྟན་པ་ལེགས་པར་བསྒྱུར། །དེ་
ནས་བསྟན་པ་དར་བའི་ཚེ། །ཞེས་པའི་རྡོ་རྗེའི་ཚིག་འདི་ཉིད་ཅུང་ཟད་བཀྲོལ་ན།
འོ་ན་བོད་གངས་ཅན་དུ་བསྟན་པ་དར་བ་འདི། རྒྱལ་པོ་སུ་ཞིག་གི་ངོ་ལ་ལོ་པཎ་
ཇི་ལྟ་བུའི་བཀའ་དྲིན་ལས་དུས་ནམ་གྱི་ཚེ་ ཚུལ་ ཇི་ལྟར་དར་སྙམ་ན་འདི་ལ་
གཉིས། བསྟན་པ་སྔ་དར་བྱུང་བའི་ཚུལ་དང་། ཕྱི་དར་བྱུང་བའི་ཚུལ་ལོ། །དང་པོ་
ལ་ཡང་གསུམ། བསྟན་པ་དབུ་བརྙེས་པའི་ཚུལ། བསྟན་པ་སྲོལ་གཏོད་པའི་ཚུལ།
བསྟན་པ་དར་ཞིང་རྒྱས་པའི་ཚུལ་ལོ། །དང་པོ་ནི། སྤྱིར་བོད་ཀྱི་རྒྱལ་རབས་ལ་རྗེ་
བཙུན་རིན་པོ་ཆེ་གྲགས་པས། བོད་ཀྱི་རྒྱལ་པོ་ཁྲི་བདུན་སྟེང་གཅིག་གཉིས་དང་།།
ལེགས་དྲུག་ལྡེ་བརྒྱད་བཙན་བཞི་ཞེས་བྱ་སྟེ། །ཉི་ཤུ་རྩ་དྲུག་སྔོན་གྱི་རྒྱལ་པོ་ཡིན།།
ཞེས་པ་ལྟར་བོད་ཀྱི་རྒྱལ་པོའི་ཐོག་མ་གཉའ་ཁྲི་བཙན་པོ་ནས། གནམ་རི་སྲོང་
བཙན་གྱི་བར་རྒྱལ་རབས་ཉི་ཤུ་རྩ་དྲུག་གི་བར་ལ་རྒྱལ་བའི་བསྟན་པའི་མིང་ཙམ་
ཡང་མ་བྱུང་ལ། ཁྲི་བདུན་པ་གྲི་གུམ་བཙན་པོའི་ངོ་ལ་བོན་གྱི་བསྟན་པ་དར་ནས་
རིམ་པར་བྱུང་ངོ༌། །འོ་ན་གཉའ་ཁྲི་བཙན་པོ་དེ་དུས་ནམ་གྱི་ཚེ། རིགས་གང་
ལས་བྱུང་སྙམ་ན། འདི་ལ་བོད་སྤྱིའི་མི་རིགས་ཀྱང་བོད་ཀྱི་གཏམ་ལས་སྤྲེའུ་དང་
བྲག་སྲིན་མོ་ལས་ཆད་པར་བཤད་མོད། ལྷ་ལས་ཕུལ་བྱུང་གི་བསྟོད་འགྲེལ་ལས།
36



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
སྐྱབས་སེང་བུ་ལྔ་དང་དགྲ་ངན་དཔུང་ཚོགས་བཅོ་བརྒྱད་བཅུ་གཉིས་དེའཐབ་པའི་
དུས་སུ། རྒྱལ་པོ་རུ་པ་ཏི་ཞེས་པ་དམག་སྟོང་ཕྲག་གཅིག་དང་བཅས་པ་བུད་མེད་
ཀྱི་ཆས་སུ་ཞུགས་ཏེ་རི་གངས་ཅན་གྱི་གསེབ་ཏུ་བྲོས་པ་ལས་འཕེལ་བར་བཤད་
ལ༑ དེའང་སྐྱ་སེང་བུ་ལྔ་ནི། གཡུལ་ངོར་བརྟན་པ། འཇིག་སྡེ། སྲིད་སྒྲུབ། ལྷར་
བཅས། བ་གུ་ལ་དང་ལྔ་ ཡིན་ཞིང་། དགྲ་ངན་ནི། སྐྱ་སེང་གི་ཕུ་བོ་ཡུལ་འཁོར་
སྲུང་གི་བུ་འཐབ་དགའ་ལ་སོགས་བརྒྱའོ། །དེ་དག་ནི་རྩོད་དུས་ཀྱི་མགོ་འཛུགས་
(ཚུགས་པའི་དུས་བྱོན་པ་ཡིན་མོད། མཁས་པ་འགའ་ཞིག་གིས། རྒྱལ་པོ་སྐྱ་སེང་
བཅོམ་ལྡན་འདས་ཀྱི་དུས་སུ་བྱོན་པས། བོད་ཀྱི་མི་ཡང་དེ་ཙམ་ནས་འཕེལ་ཞེས་
བཤད་པ་ནི་མ་བརྟགས་པ་ཁོ་ན་སྟེ། བཅོམ་ལྡན་འདས་ཤཱཀྱ་ཐུབ་པ་བྱོན་པ་དང་
དུས་མཉམ་དུའང་། སྐྱ་སེང་གི་བུ་མོ་སྒྲོལ་མ་སོགས་སྐྱ་སེང་གི་རིགས་ཀྱི་རྒྱལ་པོ་
སྲས་བཅས་ཡོད་ཀྱང་། དེ་དང་དགྲ་ངན་དཔུང་ཚོགས་བཅོམ་པའི་སྐྱ་སེང་དོན་མི་
གཅིག་སྟེ། སྐྱ་སེང་འདི་ནི་རྒྱས་པའི་བུ་ཡུལ་འཁོར་སྲུང་དང་སྐྱ་སེང་དང་བློ་ལྡན་
གསུམ་གྱིས་ཟླས་ཕྱེ་བ་ཡིན་པས། ཐོག་མཚུངས་པའི་སྐབས་མེད་པའི་ཕྱིར་རོ། །
དེས་ན་བོད་ཀྱི་རྒྱལ་པོ་གཉའ་ཁྲི་བཙན་པོ། དགྲ་ངན་གྱི་རིགས་ཡིན་པར་འདོད་
པའི་ལུགས་གཅིག་དང་། ཀོ་ས་ལའི་རྒྱལ་པོ་གསལ་རྒྱལ་གྱི་སྲས་ལྔ་ཚིགས་ཡིན་
ཟེར་བ་དང་། རྒྱལ་པོ་གཟུགས་ཅན་སྙིང་པོའི་སྲས་ཆུང་བ་སྟོབས་ཆུང་གི་སྲས་ལྔ་
ཚིགས་ཡིན་ཟེར་བ་དང༌། བད་ས་ལའི་རྒྱལ་ པོ་ འཆར་བྱེད་ཀྱི་སྲས་མིག་མས་
འགེབས་པ་སོར་མོ་དྲ་བས་འབྲེལ་བ་ཞིག་བྱུང་བས་སྐྲག་སྟེ་ཟངས་ཁ་སྦྱོར་དུ་
བཅུག་སྟེ་གང་གཱ་ལ་བསྒྱུར་བ་ཞིང་པས་རྙེད་དེ་གསོས། ཆེར་སྐྱེས་པ་ན་སྔར་གྱི་
གཏམ་བཤད་པ་ན་ཡིད་སྐྱོ་སྟེ་གངས་རིའི་བྲག་ཏུ་བྲོས་པ་ན། རིམ་གྱིས་ལྷ་རི་
ཡོལ་བའི་ཁར་བྱུང་སྟེ། བཙན་ཐང་སྒོ་བཞིར་ཐོན་པ་ལས། བོན་པོ་རྣམས་རྨུ་ཐག་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ལས་བྱོན་པས་ལྷ་ཡིན་ཟེར། ཁྱེད་སུ་ཡིན་དྲིས་པས་བཙན་པོ་ཡིན་ཟེར། གང་
ནས་བྱོན་དྲིས་པས་ནམ་མཁའ་ལ་མཛུབ་མོ་སྒྲེང་ཞིང་། དེ་ཤིང་གི་ཁྲི་ལ་བཞག་སྟེ་
མི་བཞིས་གཉའ་བ་ལ་ཁུར་བས་གཉའ་ཁྲི་བཙན་པོར་བཏགས་ཟེར་བའི་ལུགས་
དང༌། ཁ་ཅིག་ཤཱཀྱའི་རྒྱལ་བརྒྱུད་ལས་ཆད་པ་ཡིན་ཟེར་བ་སོགས་ལུགས་མང་
དག་ཡོད་ཅིང་། གང་ནའང་གཉའ་ཁྲི་བཙན་པོ་བྱོན་པའི་དུས་ཚོད་ནི། འདས་ལོ་
ནས་ལོ་སྟོང་དང་བརྒྱད་བརྒྱ་ཉི་ཤུ་འདས་པའི་ཉེར་གཅིག་པ་ས་ཕོ་སྤྲེལ་ལོར་(སྤྱི་
ལོའི་སྔོན་གྱི་ལོ་༣༡༣)གཉའ་ཁྲི་བཙན་པོ་བྱོན་པ་ཡིན་ལ། གཉའ་ཁྲི་བྱོན་པའི་ས་སྤྲེལ་
ནས་ད་ལྟའི་ཤིང་ཕོ་བྱི་བ་འདི་སྟོང་དང་བརྒྱད་བརྒྱ་དོན་དྲུག་འདས་པའི་དོན་
བདུན་ པ་ ཡིན་ནོ་ཞེས་ བཤད་ པར་ བྱའོ། །དེ་ནས་ གཉའ་ ཁྲི་ བཙན་པོ། མུ་ ཁྲི་
བཙན་པོ། དེང་ཁྲི། སོ་ཁྲི། མེ་ཁྲི། གདགས་ཁྲི། གྲི་གུམ་བཙན་པོ་དང་བདུན་ལ་
གནམ་གྱི་ཁྲི་བདུན་ཟེར། ཐ་མའི་སྲས་སྤུ་ལྡེ་གུང་རྒྱལ་ནི་བར་གྱི་སྡེ་གཅིག་ཡིན་
ཟེར། དེ་ནས་ ཨ་ཤོ་ལེགས། ཨི་ཤོ་ལེགས། དེ་ཤོ་ཁ་ ལེགས། གུ་རུབ་ལེགས།
འབྲོམ་རྗེ་ལེགས། ཐོ་ཤོ་ལེགས་དྲུག་ལ་སའི་ལེགས་དྲུག་ཟེར། ལྡེ་རྨུ་གུ། ལྡེ་རྣོལ་
ནམ། ལྡེ་རྣོལ་པོ། ལྡེ་ གསེ་སྣོལ་ནམ། ལྡེ་ སྨོན་ ལམ། ལྡེ་ རྒྱལ་ པོ་ བརྒྱད་ ལ་(ལྡེ་
གཉིས་མ་ཚང་ལྡེ་བརྒྱད་ཟེར།
ཐོ་རེ་ལོང་བཙན། ཁྲི་སྒྲ་གཟུངས་བཙན། ཁྲི་ཐོག་རྗེ་ཐོག་བཙན་བཞི་ལ་
ཁྲི་གཅིག་མ་ཚང་བཙན་ བཞི་(རྗེ་བཙུན་གྲགས་པའི་རྒྱལ་རབས་ནང་། ལྡེ་མནམ། འབྲུལ་པོ་གཞུང་
བཙན། ལྷོ་རྨན་བུམ། ལྷོ་རྣོལ་ནམ། ལྡེ་རྣོལ་པོ། སྔ་སེ་རྣོལ་ནམ། ལྡེ་སེ་རྣལ་སོ། ལྡེ་རྒྱལ་པོ་སྟེ་ལྡེ་བརྒྱད།
རྒྱལ་ཐོ་ལོས་བཙན། ཁྲི་བཙན་ནམ། ཁྲི་སྒྲ་ཡུངས་བཙན། ཁྲི་ཐོག་རྗེ་ཐོག་བཙན་ཏེ་བཙན་བཞིའོ། །ཞེས་
གསལ། དཔེ་སྒྲིག་པས་ཟེར་ཏེ་དེ་ལྟར་ཡང་གྲགས་པས། འོན་ཀྱང་མི་རྗེ་ལྷས་མཛད་
གདུང་རབས་ནི། །ཉི་ཤུ་དྲུག་ལ་དྲུག་བརྒྱ་དྲུག་ཅུ་ཐལ། །ཞེས་པ་ལྟར་གྱི་གདུང་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
རབས་ཉེར་དྲུག་གི་ངོ་ལ་ལོ་གྲངས་དྲུག་བརྒྱ་དྲུག་ཅུ་སོང་སྟེ་དེའི་བར་ལ་བོད་དུ་
བསྟན་པ་མ་བྱུང་ཞེས་ཤེས་པར་བྱའོ། །འོ་ན་དུས་ནམ་གྱི་ཚེ་དམ་པའི་ཆོས་ཀྱི་
དབུ་བརྙེས་སྙམ་ན། རྗེ་བཙུན་གྲགས་པས། སྐྱིད་པའི་གདུང་རབས་ཕྱེད་དང་བཅུ་
དག་དང་། །ཤིན་ཏུ་སྐྱིད་པའི་གདུང་རབས་ཕྱེད་དང་བཞི། །དེ་ལྟར་གདུང་རབས་
བཞི་བཅུ་ཐམ་པ་སྟེ། །འདི་ཡིས་བོད་ཁམས་སྤྱི་ཡི་སྐྱིད་དེ་འཁོར། །ཞེས་པ་ལྟར་
གྱི་སྐྱིད་པའི་གདུང་རབས་ཕྱེད་དང་བཅུའི་དང་པོ།
ལྷ་ཐོ་ཐོ་རི་སྙན་བཙན་གྱི་སྐུ་ངོ་ལ་ཆོས་ཀྱི་དབུ་བརྙེས་ཞེས་བྱ་སྟེ། དེ་
ཡང་ འདས་ ལོ་ནས་ ཉིས་ སྟོང་ བཞི་ བརྒྱ་དང་ བརྒྱད་ཅུ་ རྩ་ གཅིག་ པའང་ (སྤྱི་ལོ་
༣༤༨)གཉའ་ཁྲི་བྱོན་ནས་དྲུག་བརྒྱ་དང་རེ་གཅིག་པ་ས་ཕོ་སྤྲེལ་ལོར་ཐོ་ཐོ་རི་ཁོང་
བལྟམས། ཁོང་གི་ང་དགུ་ལོན་པ་ཡན་ལ་ཆོས་ཀྱི་མིང་ཙམ་ཡང་མེད་པ་ལ། ཁོང་
གི་དྲུག་ཅུ་ལོན་པ་འདས་ལོ་ནས་ཉིས་སྟོང་ལྔ་བརྒྱ་དང་སོ་དགུ་འདས་པའི་བཞི་
བཅུ་པ་མེ་མོ་ལུག་གི་ལོར་(སྤྱི་ལོ་༤༠༧) རྒྱལ་པོ་ཕོ་བྲང་ཡུམ་བུ་བླ་སྒང་གི་རྩེ་ན་
བཞུགས་པའི་ཚེ་ནམ་མཁའ་ནས་ཟ་མ་ཏོག་ཅིག་བབས་པ་ཁ་ཕྱེ་བས། ཟ་མ་ཏོག་
བཀོད་པ། པང་ཀོང་ཕྱག་བརྒྱ་པ། ཡི་གེ་དྲུག་པ། གསེར་གྱི་མཆོད་རྟེན་ཁྲུ་གང་པ་
རྣམས་བྱུང་ སྟེ། མིང་གཉན་པོ་གསང་བར་བཏགས་ནས་མཆོད་ པས་དམ་པའི་
ཆོས་ཀྱི་གངས་ཅན་གྱི་འགྲོ་ལ་བརྩེ་བའི་བྱིན་རླབས་དང་ནུས་པས་རྒྱལ་པོ་ལོ་རེ་
གཅིག་པར་འགྲོ་རྒྱུ། ང་དགུ་པར་ལོག་སྟེ་ལོ་རེ་བཞིན་གཞོན་དུ་སོང་ནས་ལོ་བཅུ་
དྲུག་པར་གྱུར་ཏེ། ལུས་རྟེན་གཅིག་ལ་སྐུ་ཚེ་གཉིས་བཞེས་ཀུན་དྲིལ་ལོ་བརྒྱ་ཉི་ཤུ་
བཞུགས་སོ། །གདུང་རབས་ལྔ་ནས་འདིའི་དོན་ཤེས་པར་འགྱུར་རོ་ཞེས་རྨི་ལམ་
དུ་ལུང་བསྟན། དེ་ལྟར་ཐོ་ཐོ་རི་སྙན་བཙན། ཁྲི་སྙན་གཟུངས་བཙན། འབྲོ་སྙན་
སྡེ་རུ། སྟག་རུ་གཉན་གཟིགས། གནམ་རི་སྲོང་བཙན་ཏེ་ལྔའི་རིང་ལ། དམ་པའི་
39



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཆོས་ཀྱི་གླེགས་བམ་བྱུང་ཞིང་། གཉན་པོ་གསང་བ་ལ་མཆོད་པ་ཙམ་བྱུང་བས།
ཆོས་ཀྱི་དབུ་བརྙེས་པའི་གདུང་རབས་ཞེས་བྱ་སྟེ། ལྷ་མོ་དྲི་མ་མེད་ལུང་བསྟན་པ་
ལས། ང་ཡོངས་སུ་མྱ་ངན་ལས་འདས་ནས་ལོ་ཉིས་སྟོང་ལྔ་བརྒྱ་ན་གདོང་དམར་
ཅན་གྱི་ཡུལ་དུ་དམ་པའི་ཆོས་དར་བར་འགྱུར་རོ་ཞེས་ལུང་བསྟན་པ་དེ་འདི་ཙམ་
ལ་དགོངས་སོ་ཞེས་ཤེས་དགོས་སོ། །དེབ་སྔོན་དུ་གྲགས་པ་ལས། ནེལ་པ་པཎྜི་
ཏ་ན་རེ། ནམ་མཁའ་ལས་བབས་ཟེར་བ་བོན་པོ་ནམ་མཁའ་ལ་དགའ་བས་བོན་
གཏམ་ཡིན་གྱི། དོན་ལ་པཎྜི་ཏ་བློ་སེམས་འཚོ་དང་། ལོ་ཙཱ་བ་ལེ་ཐེ་སེས་ཆོས་དེ་
གཉིས་ཁྱེར་ནས་འོངས་པ་ལ། རྒྱལ་པོས་ཡི་གེ་ཡང་མི་ཤེས། དོན་ཡང་མི་གོ་བས་
པཎྜི་ཏ་དང་ལོ་ཙཱ་བ་ཕྱིར་ལོག་ཟེར་བ་འདི་དག་པ་འདྲ་སྟེ། དུས་ཕྱིས་རྔ་གསལ་
སྣང་གིས་བལ་པོར་ཕྱིན་མཁན་པོ་ཞི་འཚོ་དང་མཇལ་བའི་ཚེ། མཁན་པོའི་གསུང་
ལས། བོད་ཀྱི་བཙན་པོ་དང་ཁྱོད་དང་། ང་དང་གསུམ་གྱིས་འོད་སྲུངས་ཀྱི་བསྟན་
པ་ལ་བྱ་རྫི་མའི་བུ་གསུམ་དུ་གྱུར་ནས་བོད་དུ་བསྟན་པ་སྤེལ་བའི་སྨོན་ལམ་
བཏབ་པ་ཡིན་ཏེ། བཙན་པོ་ཡང་མ་སྐྱེས་ཁྱོད་ཀྱང་ནར་མ་སོན་པས་ངས་འདི་ན་
རྒྱལ་རབས་དགུའི་བར་སྒུག་ཅིང་བསྡད་པ་ཡིན་གསུངས་པ། རྦ་བཞེད་གཙང་མ་
ན་སྣང་བའི་ཕྱིར་ཞེས་བཤད་འདུག་པ་ལྟར། དོན་ལའང་གནས་སམ་སྙམ་སྟེ་ད་
དུང་བརྟག་གོ །གང་ལྟར་ཡང་བོད་དུ་བསྟན་པ་སྔ་དར་གྱི་དབུ་བརྙེས་ནས་ད་ལྟའི་
བྱི་ལོ་འདིའི་བར་ལ་སྟོང་དང་བརྒྱ་ལྔ་བཅུ་རྩ་བརྒྱད་དོ། །དེ་ལྟར་ལྷ་ཐོ་ཐོ་རི་
བལྟམས་པ་ནས། གནམ་རི་སྲོང་བཙན་གྱི་སྲས་སྲོང་བཙན་སྒམ་པོ་བལྟམས་པ་
ཡན་གྱི་གདུང་རབས་ལྔའི་རིང་ལ་ལོ་ཉིས་བརྒྱ་དང་རེ་དགུ་སོང་འདུག་པས། རྗེ་
བཙུན་(གྲགས་པས། ཆོས་ དབུ་བརྙེས་ནས་ རྒྱལ་ རབས་ལྔ་ ཡི་བར། །ལོ་གྲངས་
བརྒྱ་དང་ལྔ་བཅུ་ཐལ་ཞེས་ཟེར། །ཞེས་ཡི་གེའི་སྐྱོན་ཁོ་ནར་ཟད་དེ། ལྷ་ཐོ་ཐོ་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
རིས་ཀྱང་ལོ་བརྒྱ་ཉི་ཤུ་བཞུགས་ན། དེ་མན་གྱི་རྒྱལ་རབས་བཞི་བསྡོམས་པས་ལོ་
སུམ་ཅུ་ཙམ་ལས་མ་བཞུགས་པར་བསྒྲུབ་མི་ནུས་པའི་ཕྱིར་རོ། །
གཉིས་པ་སྲོལ་གཏོད་པ་ནི། རྒྱལ་པོ་སྲོང་བཙན་སྒམ་པོ་ནས་ཡིན་ཏེ།
དེ་ཡང་འདས་ལོ་ནས་ལོ་ཉིས་སྟོང་དང་བདུན་བརྒྱ་དང་ཞེ་དགུ་འདས་པའི་ལྔ་
བཅུ་པ་མེ་མོ་གླང་(སྤྱི་ལོ་༦༡༧) སྲོང་བཙན་སྒམ་པོ་བལྟམས། མེ་གླང་འདི་ནས་ད་
བར་ལ་དགུ་བརྒྱ་དང་ཞེ་བརྒྱད་ལོན། མེ་གླང་འདི་གཉའ་ཁྲི་བཙན་པོ་བྱོན་ནས་
དགུ་བརྒྱ་སུམ་ཅུ་པ་དང་། སྔ་དར་གྱི་མེ་མོ་ལུག་ནས་ཉིས་བརྒྱ་བཅུ་གཅིག་པ་
ཡིན་ནོ། །དེས་ན་འདིས་བསྟན་པའི་སྲོལ་བཏོད་ཚུལ་ལ་གསུམ། རྟེན་བྱོན་པའི་
ཚུལ། ལོ་པཎ་བྱོན་པའི་ཚུལ། ཆོས་ཇི་ལྟར་དར་བའི་ཚུལ་ལོ། །དང་པོ་ནི། རྒྱལ་
པོ་འདིས་ལོ་བཅུ་གསུམ་པ་ལ་རྒྱལ་སྲིད་བཟུང་། བཅོ་ལྔ་པ་ལ་སྤྲུལ་པའི་དགེ་
སློང་ཨཱ་ཀ་ར་མ་ཏི་ཤྲཱི་ལས། སིང་ག་གླིང་གི་རྒྱ་མཚོའི་འགྲམ་ནས་ཙནྡན་སྦྲུལ་སྙིང་
ལས་རང་བྱོན་གྱི་སྤྱན་རས་གཟིགས་ཡིད་བཞིན་ནོར་བུ་ཞལ་བཅུ་གཅིག་པ་དང་།
རྒྱ་བོད་མཚམས་ཀྱི་ནགས་ཁྲོད་ནས་ཙནྡན་ཧ་རིའི་སྡོང་པོ་ལས་རང་བྱོན་མཆེད་
བཞི་བྱོན་པའི། ཆེ་བ་ཝ་ཏི་སྐྱིད་གྲོང་མང་ཡུལ་ན་བཞུགས། གཉིས་པ་དབུ་གང་
ཡམ་བུ་ཡ་འགལ་ན་བཞུགས། །
གསུམ་པ་རྫ་མ་ལི་རྒྱ་བལ་མཚམས་ན་བཞུགས། བཞི་པ་བོད་དུ་རྒྱལ་
པོའི་ཐུགས་དམ་ལ་སྤྱན་དྲངས་སོ། ཁོང་གིས་བཅོ་བརྒྱད་པ་ཤིང་ཕོ་རྟ་ལ། བལ་
མོ་བཟའ་ཁྲི་བཙུན། རྒྱལ་པོ་ཀྲི་ཀྲིའི་ཐུགས་དམ་རྟེན་བྱམས་ པ་ཆོས་འཁོར་མ་
དང་། ཇོ་བོ་མི་བསྐྱོད་རྡོ་རྗེ། རང་བྱོན་སྒྲོལ་མ་སྟེ། རྟེན་གསུམ་དང་བཅས་པ་སྤྱན་
དྲངས། མི་བསྐྱོད་རྡོ་རྗེ་ཚེ་ལོ་ཉི་ཁྲི་པའི་དུས། མ་འོངས་ཤཱཀྱ་ཐུབ་པ་ལོ་བརྒྱད་
པའི་སྐུ་ཚད་དུ། རྒྱལ་པོ་ཀྲི་ཀྲིས་བཞེངས། རབ་གནས་སངས་རྒྱས་འོད་སྲུངས་
41



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཀྱིས་མཛད་ཟེར། ད་ལྟ་ར་མོ་ཆེ་ན་བཞུགས་སོ། ཁོང་གི་ཉི་ཤུ་པ་མེ་ཕོ་སྤྲེལ་ལོར་
རྒྱ་མོ་ཀོང་ཇོ་ཇོ་བོ་ཤཱཀྱ་མུ་ནེ་དང་བཅས་པ་སྤྱན་དྲངས། ཉེར་གསུམ་པ་ས་མོ་ཕག་
ལོ་ར་ས་འཕྲུལ་སྣང་གི་གཙུག་ལག་ཁང་བཞེངས་པ་ཡིན་ཏེ། དེ་ཡང་དེའི་སྔ་ལོ་
ཁྱིའི་ལོ་ལ་འོ་ཐང་གི་མཚོ་བསུབས། ཕག་ལོ་འགྲམ་ལ་ཞག་དྲུག་ཤིང་བཟོ་ལ་
ཞག་བཞི། ཐོག་ལ་ཞག་གཉིས་ཏེ་ཞག་བཅུ་གཉིས་ཀྱི་ཁོངས་སུ་ལྷ་སའི་འོག་ཐོག་
རྒྱལ་ པོའི་ སྤྲུལ་ པའི་བཟོ་བོས་བཞེངས། སྟེང་ཐོག་བལ་བཟོ་བས་ཟླ་བ་བཅུ་
གཉིས་ལ་ཚར། དེ་དང་དུས་མཚུངས་སུ་རྒྱ་མོས་ར་མོ་ཆེ་དང་། རྒྱལ་པོས་མཐའ་
འདུལ་ཡང་འདུལ་རུ་གནོན་གྱི་གཙུག་ལག་ཁང་སོགས་བསམ་གྱིས་མི་ཁྱབ་པ་
བཞེངས་སོ། །
དུས་གསལ་ལས། རྒྱལ་པོའི་ཉེར་ལྔ་པ་ལྕགས་མོ་གླང་ལ་ཇོ་བོ་ཤཱཀྱ་མུ་ནེ་
བྱོན་གསུང་པ་འདུག ར་མོ་ཆེ་ནས་འཕྲུལ་སྣང་དུ་བྱོན་པ་ལྟ་བུ་ཞིག་ལགས་སམ།
བོད་དུ་ནི་དེ་གོང་དུ་བྱོན་ཚར་བ་ལགས་སོ། །འདི་ལྟ་བུའི་ཇོ་བོ་ཤཱཀྱ་འདི་ནི། སྟོན་
པས་ལོ་ཞེ་གཅིག་པ་ས་ཕོ་སྤྲེལ་ལོ་སུམ་ཅུ་རྩ་གསུམ་དུ་དབྱར་གནས་ལ་བཞུགས་
པའི་ཚེ། རྒྱུ་ལྷའི་རིན་པོ་ཆེ་ལས། སྦྱིན་བདག་ལྷ་དབང་བརྒྱ་བྱིན་གྱིས་བྱས། བཟོ་
བོ་བི་ཤྭ་ཀརྨས་བྱས་ཏེ། དགུང་ལོ་བཅུ་གཉིས་པའི་སྐུ་ཚད་དུ་བཞེངས། རྟེན་འདི་
ཉིད་ལྷ་ཡུལ། རྒྱ་གར། ཨུ་རྒྱན་སོགས་སུའང་ལོ་མང་དག་བཞུགས་ནས། རྒྱ་གར་
རྒྱལ་པོ་དྷརྨ་པཱ་ལས་རྒྱ་ནག་རྒྱལ་པོ་སྲི་ཏ་བི་ཛ་ཡ་ལ་སྐྱེས་སུ་བསྐུར་ཏེ་ལོ་ལྔ་བརྒྱ་
བཞུགས། འདས་ལོ་ནས་ཉིས་སྟོང་བདུན་བརྒྱ་དང་དྲུག་ཅུ་རྩ་དགུ་པ་མེ་ཕོ་སྤྲེལ་
ལོར་ (སྤྱི་ལོ་༦༣༦)བོད་དུ་བྱོན། དེ་ནས་ད་བར་དགུ་བརྒྱ་དང་ཉི་ཤུ་རྩ་དགུ་ལོན་ནོ།།
གཉིས་པ་ལོ་པཎ་བྱོན་ཚུལ་ནི། དེའི་ཚེ་ཐོན་མི་ཨ་ནུའི་བུ་ཐོན་མི་སམྦྷོ་ཊ་
གཡོག་བཅུ་དྲུག་དང་བཅས་པ་རྒྱ་གར་དུ་བརྫངས། བྲམ་ཟེ་ལི་བྱིན་ལ་ཡི་གེ་དང་།



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
པཎྜི་ཏ་ལྷ་རིག་པའི་སེང་གེ་ལ་སྒྲ་བསླབས་ཏེ། བོད་དུ་ཡི་གེའི་བསྟན་བཅོས་སུམ་
ཅུ་པ་དང༌། རྟགས་འཇུག་སོགས་བརྒྱད་བརྩམས་ཏེ། ཡི་གེ་སོགས་ཡོན་ཏན་གྱི་
གཞི་བཏིང་། ཟ་མ་ཏོག་བཀོད་པ་དང་། པདྨ་དཀར་པོ། འདུས་པ་རིན་པོ་ཆེའི་
ཏོག རྒྱལ་པོ་མདོ་ལྔ། པང་ཀོང་ཕྱག་བརྒྱ་པ། དཀོན་མཆོག་སྤྲིན་སོགས་མང་དུ་
བསྒྱུར་ཏོ། །གཞན་ཡང་ལྷ་ལུང་རྡོ་རྗེ་དཔལ་དང་། རྒྱ་གར་གྱི་སློབ་དཔོན་ཀུ་ས་ལ་
དང༌། བལ་པོའི་སློབ་དཔོན་ཤཱི་ལ་མ་ྗདང་། རྒྱ་ནག་སློབ་དཔོན་ཧ་ཤང་མ་ཧཱ་དེ་
བ་སོགས་བྱོན་ནོ། །
གསུམ་པ་ཆོས་ནི། ཐེག་ཆེན་གྱི་བསྟན་པ་ལ་སྒོམ་སྒྲུབ་གཙོ་བོར་མཛད་
ཅིང་། གཏན་ཁྲིམས་ལྔ་བཅས། བཤད་པའི་སྒོ་ཡང་ཅུང་ཟད་དོད་པ་ཙམ་མོ། །དེ་
ལྟར་ཡང་ གྲགས་པས། སྲོང་བཙན་ སྒམ་པོ་མེ་མོ་གླང་ལ་འཁྲུངས། སྤྱན་རས་
གཟིགས་དེ་བཅུ་གསུམ་ལོན་ནས་ཡབ་འདས་ནས་ཆབ་སྲིད་ལོ་གྲངས་དྲུག་ཅུ་
དགུར་བཟུང་སྟེ་སྤྱིར་ལོ་བརྒྱད་ཅུ་རྩ་གཉིས་ན། འཕྲུལ་སྣང་བཅུ་གཅིག་ཞལ་ལ་
ཐིམ་མོ་སྐད། ཅེས་སོགས་བཤད་པ་ལྟར། བརྒྱད་ཅུ་རྩ་གཉིས་པ་ལ་མཛད་པ་
རྫོགས་ཤིང་། ཐུགས་རྗེ་ཆེན་པོའི་སྤྲུལ་པར་གྲགས་སོ། །
དེས་ན་སྲོང་བཙན་སྒམ་པོ། གུང་སྲོང་གུང་བཙན། མང་སྲོང་མང་བཙན།
འདུས་སྲོང་མང་པོ་རྗེ། ཁྲི་ལྡེ་གཙུག་བརྟན་ལྔ་ནི། ཆོས་ཀྱི་སྲོལ་གཏོད་པའི་གདུང་
རབས་ཞེས་བྱ་སྟེ། གུང་སྲོང་ཡབ་ཀྱི་སྔོན་ལ་གཤེགས་པས་ཕྱེད་དུ་བྱས་ནས། ཐོ་
ཐོ་རི་སོགས་ལྔ་དང་བསྡོམས་པས། སྐྱིད་པའི་གདུང་རབས་ཕྱེད་དང་བཅུ་ཞེས་
བཤད་པ་དེ་དག་ཡིན་ནོ། །གསུམ་པ་དར་ཞིང་རྒྱས་པའི་དུས་ནི། ཆོས་རྒྱལ་ཁྲི་
སྲོང་ལྡེ་བཙན་ནས་ཡིན་ཏེ། འདི་ལ་ཡང་གསུམ། གཙུག་ལག་ཁང་དང་རྟེན་ལ་
བྱ་བ་བྱས་ཚུལ། ལོ་པཎ་བཤེས་གཉེན་བསྟེན་ཚུལ། དམ་ཆོས་བཤད་སྒྲུབ་དར་



ར
《
རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཚུལ་ལོ། །དང་ པོ་ནི། གུང་སྲོང་གི་སྲས་མང་སྲོང་གི་ངོ་ལ། རྒྱ་དམག་བོད་ལ་
འདྲེན་ཟེར་བས་འཇིགས་ཏེ། ཇོ་བོ་རིན་པོ་ཆེ་ར་མོ་ཆེ་ནས་འཕྲུལ་སྣང་གི་ལྷོ་སྒོ་
མེ་ལོང་ཅན་དུ་གདན་དྲངས་ཏེ། སྒོ་ལ་ཞལ་བ་བྱས་ནས། འཇམ་དབྱངས་ཀྱི་སྐུ་
བརྙན་བྲིས་ནས་བཞུགས་སུ་གསོལ་ཏེ། གདུང་རབས་གསུམ་གྱི་ངོ་ལ་མུན་ཁང་
དུ་བཞུགས་སོ། །དེའི་ཚེ་འདུས་སྲོང་གི་སྲས་ཁྲི་ལྡེ་གཙུག་བརྟན་མེས་ཨག་ཚོམ་
གྲགས་པ་དེ་ལ། སྲས་ལྗང་ཚ་ལྷ་དབོན་ཞེས་པ་མཚར་བ་ཞིག་ཡོད་པས། དེ་ལ་
རྒྱ་མོ་གྱིམ་ཤང་ཞེས་པ་ཞིག་བཙུན་མོར་བླངས་པ་སྲས་ལྗང་ཚ་གྲོངས་ནས་མེ་
ཨག་ཚོམ་གྱིས་ཁབ་ཏུ་བླངས། ཀོང་ཇོ་དེས་ཇོ་བོ་ལྷོ་སྒོ་ནས་བཏོན་ནས་འཕྲུལ་
སྣང་གི་གཙུག་ལག་ཁང་དབུས་མར་བཞུགས་སུ་གསོལ། ཀོང་ཇོ་དང་མེས་ཨག་
ཚོམ་གྱི་འཚིམས་ཁྲི་ཐོག་རྗེ་ཐང་ལ་འབར་སྲས་ཁྲི་སྲོང་ལྡེ་བཙན་འདས་ལོ་ནས་
ཉིས་སྟོང་བརྒྱད་བརྒྱ་ རེ་གཉིས་ འདས་ པའི་ རེ་ གསུམ་ （སྤྱི་ལོ་༧༣༠）པའམ། སྲོང་
བཙན་སྒམ་པོ་བྱོན་པའི་མེ་གླང་ནས་བརྒྱ་དང་བཅུ་བཞི་པ་ལྕགས་ཕོ་རྟ་(སྤྱི་ལོ་
༧༣༠)ལ་འཁྲུངས། ཁོང་རང་གི་བཅུ་གསུམ་པ་ལ་ཡབ་འདས་ཏེ་ཁོང་ནར་མ་སོན་
པའི་ཚེ་ཆོས་ལ་མི་དགའ་བའི་བདུད་བློན་ཅོ་རོ་སྐྱེས་པ་རྒྱལ་སོང་མ་ཞང་གྲོམ་པ་
སྐྱེས་དང་གསུམ་གྱིས་ཤཱཀྱ་མུ་ནེ་རྒྱ་ཡུལ་དུ་སྐྱེལ་བར་བརྩམས་པ་མི་སུམ་བརྒྱས་
མ་ཐེག་པར་བྱེ་ཐེམས་སུ་སྦས། ལྷ་སར་བཤས་ར་བྱས། མཁར་བྲག་དང་མགྲིན་
བཟང་ གཉིས་ བཤིག ཆོས་ རྣམས་ སྦས་ཤིང་ བཅུགས་ པ་ སོགས་ བྱས་ ཏེ་ ཆོས་
ཁྲིམས་བཤིག་པར་བརྩམ་སྟེ། དེའི་ཚེ་མཚིམས་ཁྲི་ཐོག་རྗེ་རྒྱལ་གས་ནས་ཤི་བ།
ཅོ་རོ་སྐམ་ནས་ཤི་བ་སོགས་བྱུང་ནས། ལྷ་སྦས་པས་ལན་ཟེར་ནས། དྲེའུ་གཉིས་
ཀྱི་བཏེགས་ནས་ལྷ་ཤཱཀྱ་མུ་ནེ་སྐྱིད་གྲོང་དུ་བསྐྱལ་ཏེ་ལོ་བཅུ་གསུམ་སྐྱིད་གྲོང་དུ་
བཞུགས་འདུག ཇོ་བོ་མི་བསྐྱོད་རྡོ་རྗེ་ཤར་ཕྱོགས་ར་མོའི་ཐང་ལ་བསྐྱལ་ནས་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ཞག་བདུན་ལུས། སླར་ར་མོ་ཆེར་བཞུགས་སུ་གསོལ། དེ་ནས་རྒྱལ་པོ་སྐུ་ནར་
སོན་ནས། མགོས་རྒན་སོགས་ཀྱི་གྲོགས་བྱས་ཏེ་མ་ཞང་གསོན་དུར་དུ་བཅུག
སྟག་ར་ཀླུ་གོང་བྱང་ལ་སྤྲུགས། ཇོ་བོ་སྐྱིད་གྲོང་ནས་གདན་དྲངས་ནས་ལྷ་སའི་
གཙུག་ལག་ཁང་དུ་བཞུགས་སུ་གསོལ། དེ་ནས་རྦ་གསལ་སྣང་གིས་མཁན་པོ་བོ་
དྷི་ས་ཏྭ་སྤྱན་དྲངས་ནས། ཕོ་བྲང་རླུང་ཚུབས་སུ་ཟླ་བ་བཞིར་ཁ་ཆེ་ཨཱ་ནནྡས་ལོ་ཙཱ་
བྱས་ནས། རྒྱལ་པོས་དགེ་བ་བཅུ། ཁམས་བཅོ་བརྒྱད་སོགས་ ཀྱི་ཆོས་ གསན།
རྒྱལ་པོ་ལོ་ཉི་ཤུ་ལོན་པ་ཙམ་གྱི་ཚེ་ཡིན་པར་སེམས། མཁན་པོ་འདི། སློབ་དཔོན་
སེང་གེ་བཟང་པོའི་བླ་མ་རྣམ་སྣང་མཛད་བཟང་པོ་དང་དོན་གཅིག་ཅིང་། སྐུ་ཚེ་
ཤིན་ཏུ་རིང་བ་ཞིག་ཡིན། དེ་རྗེས་བོད་ཀྱི་ལྷ་མ་སྲིན་འདུལ་བ་སོགས་ལ་ཨུ་རྒྱན་
པདྨ་སཾ་བྷ་ཝ་སྤྱན་དྲངས་པ་ཡིན་ཏེ། རྒྱལ་པོའི་ཉེར་གཅིག་པ་ཙམ་ལ་མཇལ་
བར་སེམས། སྤྱིར་ཨུ་རྒྱན་པ་འདི། སྟོན་པ་ཤཱཀྱ་ཐུབ་པ་བལྟམས་པའི་ཕྱི་ལོ་ས་མོ་
སྦྲུལ་ལ་སྐུ་བལྟམས་ནས་བོད་ཡུལ་དུ་འདས་ལོ་ནས་ཉིས་སྟོང་བརྒྱད་བརྒྱ་གྱ་
གཉིས་པ་ས་མོ་གླང་(སྤྱི་ལོ་༧༤༩)རྒྱལ་པོ་ལོ་ཉི་ཤུ་ལོན་པ་ལ་བྱོན། དེང་སང་ཡང་
སྲིན་པོའི་ཁ་གནོན་ལ་བཞུགས་སོ། །རྒྱལ་པོས་ལོ་ཉེར་གཉིས་ལོན་པ་ལྕགས་མོ་
ཡོས་ཀྱི་ལོར་དཔལ་བསམ་ཡས་ཀྱི་འགྲམ་བཏིང་སྟེ། ས་ཆོག་པདྨ་སམྦྷ་ཝ་དང་།
ས་དཔྱད་བོ་དྷི་ས་ཏྲས་མཛད། ཨོ་ཊཎཱ་པུ་རིའི་གཙུག་ལག་ཁང་ལ་དཔེ་བླངས་ཏེ།
རི་རབ་གླིང་བཅུ་གཉིས་ཉི་ཟླ་ཟུང་ལྕགས་རི་དང་བཅས་པའི་བཀོད་པ་མཛད། ལོ་
སྐོར་གཅིག་སོང་བའི་ཆུ་མོ་ཡོས་ལ་རྫོ་གས་པར་གྲུབ་སྟེ། མཁས་གྲུབ་དེ་གཉིས་
ཀྱིས་རབ་གནས་མཛད་དོ། །དེ་ལྟར་ན་འདས་ལོ་ནས་ཉིས་སྟོང་བརྒྱད་བརྒྱ་དང་
གྱ་བཞི་པ་ལྕགས་མོ་ཡོས་ (སྤྱི་ལོ་༧༥༡)ལ་བསམ་ཡས་ཀྱི་འགྲམ་བཏིང་། ལོ་དེ་ནས་
བརྒྱད་བརྒྱ་དང་བཅུ་བཞི་པ་དང་། ཁྲི་སྲོང་ལྡེ་བཙན་བལྟམས་པའི་ལྕགས་ཕོ་རྟ་
45



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
ནས་བརྒྱད་བརྒྱ་དང་སོ་ལྔ་པ་ནི་ད་ལྟའི་ཤིང་ཕོ་བྱི་ལོ་འདི་ཡིན་ནོ། །དུས་གསལ་
རེའུ་མིག་ན་བསམ་ཡས་བཞེངས་པའི་ཕྱི་ལོ་ཆུ་ཕོ་འབྲུག་ལ་པདྨ་བོད་དུ་བྱོན་པར་
བཤད་ པ་ནི་སྔ་ཕྱི་གོ་ནོར་ཏེ། བསམ་ཡས་ཀྱི་ས་ཆོག་པདྨས་མཛད་པས་སོ། །
རྒྱལ་པོས་ཉེར་དྲུག་ལོན་པ། འདས་ལོ་ནས་ཉིས་སྟོང་བརྒྱད་བརྒྱ་གྱ་བརྒྱད་པ་
ཤིང་ མོ་ལུག་ (སྤྱི་ལོ་༧༥༥)ལ་སད་མི་བདུན་རབ་ཏུ་བྱུང་ སྟེ། བོད་ ལ་ བཙུན་པ་
བཏུབ་མི་བཏུབ་སད་པའི་ཕྱིར་མཛད་དེ། དེ་ཕྱིན་ཆད་བོད་གངས་ཅན་དུ་རབ་
བྱུང་འདུལ་བའི་ལས་ཀྱི་བསྟན་པའི་སྲོལ་ཆེས་དར་བ་ཡིན་ནོ། །དེ་ཡང་དེའི་ཚེ་
ཐམས་ཅད་ཡོད་སྨྲ་བའི་དགེ་སློང་བཅུ་གཉིས་སྤྱན་དྲངས་ཏེ། མཁན་པོ་བོ་དྷི་ས་ཏཱ་
དང་། ལས་གསང་གི་སློབ་དཔོན་ནི། ཛི་ན་མི་ཏྲ་དང་། དཱ་ན་ཤཱི་ལ་ཡིན་ཞིང་སད་
མི་བདུན་ནི། དབའ་མཉྫ ཤི། གཙང་དྷེ་ཝེན། བྲན་ཀ་མུ་ཏི་ཀ་ སྟེ་རྒན་གསུམ།
མཁན་པོ་ནཱ་ལེཎྜ། པ་གོར་བེ་རོ་ཙ་ན། རྨ་ཨ་ཙརྱ་རིན་ཆེན་མཆོག་སྟེ་ གཞོན་
གསུམ། བར་པ་གླང་ཀ་ན་ན་རབ་ཏུ་བྱུང་བའི་མཚན་ཡེ་ཤེས་དབང་པོ་དང་བདུན་
ནོ༑ ༑ཡང་འགའ་ཞིག་ལས་སྦ་སང་ཤིའི་བུ་རཏྣ། འཚིམས་ཨ་ནུའི་བུ་ཤཱཀྱ་སྲ་བ།
པ་གོར་རཏྣའི་བུ་བེ་རོ་ཙ་ན། ངན་ལམ་རྒྱལ་བ་མཆོག་དབྱངས། རྨ་ཨ་ཙརྱ་རིན་
ཆེན་མཆོག འཁོན་ཀླུའི་དབང་པོ་སྲུང་བ། གཙང་ལེགས་གྲུབ་དང་བདུན་ལ་ངོས་
བཟུང་འདུག རྒྱལ་པོ་འདི་ང་དྲུག་པ་ཤིང་མོ་གླང་ལ་གཤེགས། འདས་ལོ་ནས་
ཉིས་སྟོང་དགུ་བརྒྱ་དང་སོ་བརྒྱད་འདས་པའི་སོ་དགུ་པ་མེ་ཕོ་ཁྱི་ (སྤྱི་ལོ་༨༠༦)ལ་
མངའ་བདག་ཁྲི་རལ་པ་ཅན་བལྟམས། བཅུ་གཉིས་པ་ལ་ཡབ་འདས་ནས་
རྒྱལ་སྲིད་བཟུང་། འོན་འཆང་རྡོ་དཔེ་མེད་ཀྱི་གཙུག་ལག་ཁང་རྒྱ་ཕིབས་དང་དགུ་
ཐོག་མས་གཙོས་པའི་གཙུག་ལག་ཁང་སྟོང་རྩ་གཉིས་བཞེངས། དེ་ཡང་ཁོང་གིས་
བཞེངས་པའི་ལྷ་ཁང་རྣམས་ཚང་མ་ཚང་/བར་རྩིས་ན་ཉང་སྟོད་རྩིས་ཀྱི་ལྷ་ཁང་།



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
གནས་རྙིང་གི་ལྷ་ཁང་། རྩིའི་ལྷག་མས་བཞེངས་པས་ལྷག་ཆུང་ལྷ་ཁང་། ཐམས་
ཅད་ཀྱི་རྟིང་ལ་བཞེངས་པས་རྟིང་ང་ལྷ་ཁང་ཞེས་སོགས་བཞེངས། དེ་དག་གི་རབ་
གནས་པདྨའི་དངོས་སློབ་རྒྱ་འཇམ་དཔལ་གསང་བས་མཛད། རབ་ཏུ་བྱུང་བ་རེ་
རེ་ ལ་ འབངས་ མི་ ཁྱིམ་བདུན་ བདུན་ ཕུལ། དབུ་ཐོད་ གདན་དུ་བཏིང་། མདོ་
སྔགས་ཀྱི་སྡེ་ཆེན་པོ་གཉིས་བཙུགས་ཏེ་བཤད་སྒྲུབ་ཀྱི་བསྟན་པ་སྤེལ། རྒྱ་ལ་
དམག་དྲངས་ཏེ་བཅོམ། དབོན་ཞང་ འདུམ་ བྱས་པའི་ཡི་གེ་རྡོ་ལ་བྲིས། འཛམ་
གླིང་སུམ་གཉིས་ལ་མངའ་བསྒྱུར། ཁོང་གིས་བཅུ་བདུན་པ་ཆུ་ཕོ་སྟག་ལ་བསྟན་
རྩིས་ཆེན་པོ་མཛད། ཆུ་ཕོ་སྟག་ལོ་དེ་ནི། འདས་ལོ་ནས་ཉིས་སྟོང་དགུ་བརྒྱ་དང་
ང་བཞི་འདས་པའི་ང་ལྔ་(སྤྱི་ལོ་༨༢༢)ཡིན་པར་ རྩེ་མོས་ཆོས་ལ་འཇུག་པའི་སྒོར་
བཤད་པ་ལྟར་ཡིན་ལ། ཁོང་གི་སོ་ལྔ་པ་ལྕགས་ཕོ་སྤྲེལ་ལོའི་བར་བསྟན་འགྲོའི་
དོན་རྒྱ་ཆེར་བསྩལ་ཏེ་སོ་དྲུག་པ་ལྕགས་མོ་བྱ་ལ་གཤེགས་སོ། །དེས་ན་ད་ལྟའི་
ཤིང་ཕོ་བྱི་ལོ་འདི། རལ་པ་ཅན་བལྟམས་པའི་མེ་ཁྱི་ནས་བདུན་བརྒྱ་དང་ང་དགུ་
པ་དང༌། རལ་ཅན་གྱིས་བསྟན་རྩིས་མཛད་པའི་ཆུ་ཕོ་སྟག་ནས། བདུན་བརྒྱ་དང་
ཞེ་གསུམ་པ་ཡིན་ཞིང་། དེ་ལྟར་ན་ཁྲི་སྲོང་ལྡེ་བཙན། མུ་ནེ་བཙན་པོ། གཅུང་ཁྲི་
ལྡེ་སྲོང་བཙན། ཁྲི་རལ་པ་ཅན་ཏེ་བཞི་ལས་མུ་ནེ་བཙན་པོས་རྒྱལ་སྲིད་ལོ་གཅིག་
ཟླ་བ་དགུ་བགྱིས་ཏེ་ཡུམ་གྱིས་བཀྲོངས་པས་ཕྱེད་དུ་བྱས་ནས། ཤིན་ཏུ་སྐྱིད་པའི་
གདུང་རབས་ཕྱེད་དང་བཞི་ཞེས་བྱ་སྟེ། དེ་བཞིའི་རིང་ལ་དམ་པའི་ཆོས་ཤིན་ཏུ་
དར་ཞིང་འགྲོ་ལ་བདེ་སྐྱིད་ཆེར་བྱུང་བ་ཡིན་ནོ། །འདིའི་སྐབས་སུ་རྗེ་བཙུན་པས།
དེ་ཡི་བར་ལ་དགུ་བཅུ་གོ་དགུ་རུ། །དམ་ཆོས་ཤིན་ཏུ་དར་ཏེ་སྐྱིད་པའི་རབས། །
ཞེས་ བཤད་ ཀྱང་། ཞིབ་ཏུ་ རྩིས་ན་ ཁྲི་སྲོང་ལྡེ་ བཙན་ བྱོན་ནས། རལ་པ་ཅན་
གཤེགས་ པའི་ལྕགས་མོ་བྱའི་བར་ལ་ལོ་བརྒྱ་དང་བཅུ་གཉིས་འབྱུང་ངོ་ཞེས་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བཤད་པར་བྱའོ། །དེ་བས་ན། བསྟན་པ་སྔར་དར་གྱི་མེ་མོ་ལུག་ནས། རལ་པ་
ཅན་གཤེགས་པའི་སྔ་ལོ་ལྕགས་ཕོ་སྤྲེལ་ལོ་ཡན་ལ་ལོ་བཞི་བརྒྱ་དང་སོ་བཞི་ཡོད་
པས། དུས་གསལ་ རྩ་ བར། སྔ་དར་བཞི་བརྒྱ་སོ་བཞི་བཞུགས་ཞེས་བཤད་པ་
ལེགས་ མོད། དེ་ ཡང་ སྤྱིར་བཏང་ བ་ ཡིན་ གྱིས་ དམིགས་ ཀྱིས་ བསལ་ན། དབུ་
བརྙེས་པའི་མེ་མོ་ལུག་ནས། སྲོང་བཙན་སྒམ་པོའི་ལོ་བཅུ་གཉིས་པ་ས་ཕོ་བྱི་བ་
ཡན་གྱི་ལོ་ཉིས་བརྒྱ་དང་ཉི་ཤུ་རྩ་གཉིས་ནི་གཉན་པོ་གསང་བ་ལ་མཆོད་པ་ཙམ་
ལས། བཤད་ཉན་སྒོམ་སྒྲུབ་མ་བྱུང་ལ། སྲོང་བཙན་སྒམ་པོ་རྒྱལ་སར་ཐོན་པའི་
ས་མོ་གླང་ནས་ལྕགས་ཕོ་སྤྲེལ་ལོའི་བར་ལོ་ཉིས་བརྒྱ་དང་བཅུ་གཉིས་ཙམ་ཞིག་
བསྟན་པ་སྔ་དར་གྱི་དངོས་གཞི་ལ་བྱུང་བ་ཡིན་ནོ་སྙམ་དུ་སེམས་སོ། །གཉིས་པ་
བཤེས་གཉེན་བསྟེན་ཚུལ་ནི། རྒྱལ་པོ་ཁྲི་སྲོང་ལྡེ་བཙན་གྱི་ངོ་ལ། ཞི་འཚོ། ཀཱ་མ་
ལ་ཤཱི་ལ། བི་མ་ལ་མི་ཏྲ། པད་འབྱུང་། སངས་རྒྱས་གསང་བ། ཤཱནྟི་གཞྭ། སྔགས་
འཆང་དྷརྨ་ཀིརྟི། ཁ་ཆེ་ཛི་ན་མི་ཏྲ། དཱ་ན་ཤཱི་ལ་སོགས་དང་། བོད་ཀྱི་ལོ་ཙཱ་བ་སད་
མི་བདུན། སད་མི་བདུན་ལས་བློ་སྦྱངས་པ་དཔལ་བརྩེགས་སོགས་ལོ་ཙཱ་བ་བརྒྱ་
རྩ་བརྒྱད། དེ་དག་ལས་བློ་སྦྱངས་པ་ཀླུའི་རྒྱལ་མཚན་ སོགས་ ལོ་ཙཱ་བ་སྟོང་རྩ་
བརྒྱད་སོགས་མང་དུ་བྱོན་པ་ལས། ཁྱད་པར་བཀའ་དྲིན་ཆེ་བ་ནི། མཁན་པོ་བོ་དྷི་
ས་ཏཱ། ཨུ་རྒྱན་པདྨ། ཀཱ་མ་ལ་ཤཱི་ལ། བོད་ཀྱི་ལོ་ཙཱ་བ་བཻ་རོ་ཙ་ན་རྣམས་ཡིན་ལ།
ཁྲི་རལ་པ་ཅན་གྱི་ངོ་ལ་ནི། བོད་ཀྱི་ལོ་ཙཱ་བ། ཀ་བ་དཔལ་རྩེགས་དང་། ཅོག་རོ་
ཀླུའི་རྒྱལ་མཚན་དང་། ཞང་ཡེ་ཤེས་སྡེ་ལ་སོགས་པའོ། །གསུམ་པ་ཆོས་དར་ཚུལ་
ནི༑ ཐོག་མར་ཡོན་ཏན་གྱི་གཞི་ཡི་གེའི་རིགས་འདི་དར་ཏེ། བོད་ཀྱི་ཆོས་རྒྱལ་
སྒམ་པོ་ནས། རྒྱལ་བུ་མྱང་རལ་ཅན་གྱི་བར། རྒྱལ་རབས་དྲི་མེད་དགུ་བྱོན་ཞིང་།
ཡི་གེའི་མཁན་པོ་བདུན་བྱོན་ལ། ཡི་གེའི་དཔེ་ཡང་བདུན་བཀོད་ཅིང་། ཞེས་པ་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ལྟར། སྲོང་བཙན་ནས། ཉང་རལ་གྱི་བར་དགུའམ་ཕྱེད་དང་བཅུའི་བར་ལ། ཡི་
གེའི་མཁན་པོ་ཐོན་མི། ཕྱག་དར། རིན་ཆེན་འབར། ཆབ་དཀར་བེའུ་རྗེ། ཅུང་པ་
དགེ་བཀོག ཚེ་སྤོང་བྱང་ཆུབ། ཏྲ་ཤུད་གཉིས་དང་དགུ་(གཅིག་ཆད་བྱོན་ཞིང་། ཡི་
གེའི་དཔེ་ཡང་། སྦལ་ནག་བགྲད་པ་འདྲ་བ། སོ་ཕག་གཤིབས་པ་འདྲ་བ། བྱ་ཕོ་
འཇོལ་བ་འདྲ་བ། ནས་སྔོན་འཕྱིང་དཀར་སྟེང་བཀྲམ་པ་འདྲ་བ། མུ་ཏིག་དར་
བརྒྱུས་འདྲ་བ། སྦུར་ནག་བགྲད་པ་འདྲ་བ། ཉ་ལྡང་དཀར་ཆུ་ནས་ཕྱུངས་པ་འདྲ་
བ༑ སེང་གེ་འཕྱོ་བ་འདྲ་བ་དང་བརྒྱད་བཀོད་དོ། །ཆོས་བསྒྱུར་བའི་བོད་ཀྱི་སྐད་
ལ་ ཡང་། དེང་སང་བོད་དུ་ གྲགས་ པའི་མིང་། །བཀས་བཅད་ཡུལ་སྐད་ འཕྲལ་
སྐད་ གསུམ། །བཀས་བཅད་ ལ་ ཡང་ དང་ པོ་དང༌། །བར་དང་ཐ་མ་གསུམ་མི་
མཐུན། །ཞེས་ པ་ ལྟར། ཆོས་ བསྒྱུར་ བའི་ བོད་ སྐད་ ལ། བཀས་བཅད་ རྣམ་ པ་
གསུམ་བྱུང་བའི། བཀས་བཅད་དང་པོ་རྒྱལ་པོ་ཁྲི་སྲོང་ལྡེ་བཙན་ཡན་ཆད་ནས།
སྲོང་བཙན་སྒམ་པོ་མན་ཆད་ཀྱི་བར་ལ། ལོ་ཙཱ་བ་ཐོན་མི་ནས། བེ་རོ་ཙ་ནའི་བར་
གྱི་ལོ་ཙཱ་བས་བསྒྱུར་བ་རྣམས་ཏེ། དེ་ཡང་ལུང་སྡེ་བཞི་དང་། ཕལ་པོ་ཆེ་དང་།
དཀོན་རྩེགས་སོགས་དང་། ཤེར་ཕྱོགས་མདོ་ཁ་ཅིག་སོགས། སྐད་གསར་བཅད་
ཀྱིས་གཏན་ལ་ཕབ་པ་རྣམས་སོ། །རྒྱལ་པོ་ཁྲི་སྲོང་ལྡེ་བཙན་གྱི་དུས། བློ་རྣོ་བའི་
མཆོག་ཁམས་པ་གོ་ཆས་ཤེར་ཕྱིན་སྟོང་ཕྲག་བརྒྱ་པ་ཐུགས་ལ་བཟུང་ནས་བསྒྱུར་
བའི་འབུམ་ཐུགས་འགྱུར་དུ་གྲགས་པ་དང་། དེ་རྗེས་ཉང་ཨིནྡྲ་སཱུ་རྩི་དང༌། སྦས་
མཉྫ་ཤྲཱི་གཉིས་ཀྱིས་རྒྱ་དཔེ་སྤྱན་དྲངས་ནས་བསྒྱུར་བའི་རྩ་འབུམ་དུ་གྲགས་པ་
སོགས་ཀྱང་བཀས་བཅད་དང་པོའོ། །བཀས་བཅད་གཉིས་པ་ནི། མངའ་བདག་
ཉང་རལ་གྱི་དུས། ལོ་ཙཱ་བ་ཀ་ཅོག་ཞང་གསུམ་སོགས་ཀྱིས། སྐད་གསར་བཅད་
ཀྱིས་གཏན་ལ་ཕབ་སྟེ་བསྒྱུར་བ་འཕགས་པ་བརྒྱད་སྟོང་པ་སོགས་མང་དག་ཡོད་
49



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
དེ༑ ཁྲི་སྲོང་ལྡེ་བཙན་ནས་ཉང་རལ་གྱི་བར་བཤད་སྒྲུབ་ཀྱི་བསྟན་པའམ། མདོ་
སྔགས་ ཀྱི་ བསྟན་ པ་ ཆེས་ མཆོག་ཏུ་ དར་ བས། དེ་ དུས་ ཀྱི་ བསྟན་ པ་ འདྲ་ བ་
འཕགས་ཡུལ་དུ་ཡང་མ་བྱུང་བ་འདྲ་ལ་ཞེས་ཨ་ཏི་ཤས་གསུངས་ཞེས་པ་ཡང་དེབ་
སྔོན་ན་བྲིས་འདུག བཀས་བཅད་གསུམ་པ་ནི། ལོ་ཆེན་རིན་བཟང་མན་ཆད།
བསྟན་པ་ཕྱི་དར་ལ་བྱུང་བ་ཡིན་ཏེ་འོག་ནས་འཆད་དོ། །གང་ནའང་བསྟན་པ་སྔ་
དར་ ལ། རྒྱལ་ པོ་བཀའ་དྲིན་ཆེ་བ་སྲོང་བཙན་སྒམ་པོ། ཁྲི་སྲོང་ལྡེ་བཙན། ཁྲི་
རལ་པ་ཅན་གསུམ། པཎྜི་ཏ་བཀའ་དྲིན་ཆེ་བ་མཁན་པོ་བོ་དྷི་ས་ཏྲ། ཨུ་རྒྱན་པདྨ།
ཀཱ་མ་ལ་ཤཱི་ལ་གསུམ། ལོ་ཙཱ་བ་བཀའ་དྲིན་ཆེ་བ། ཐོན་མི། བེ་རོ་ཙ་ན། ཀ་ཅོག་
ཞང་གསུམ་དང་ལྔ་ལགས་སོ། ། ཐུབ་དབང་ཡོངས་འདས་ལོ་གྲངས་སྟོང་ཕྲག་
དང༌། །བརྒྱད་བརྒྱ་དག་དང་ཉི་ཤུ་འདས་པའི་ཚེ། །ས་ཕོ་སྤྲེལ་ལོ་འཕགས་ཡུལ་
རྒྱལ་ པོའི་ རིགས། །བོད་རྒྱལ་ཐོག་མ་གཉའ་ཁྲི་བཙན་པོ་བྱོན། །དེ་ནས་བདུན་
བརྒྱ་རྩ་དགུ་འདས་པའི་ཚེ། །མེ་མོ་ལུག་ལ་བསྟན་པ་སྔ་དར་བྱོན། །ཐོ་ཐོ་རི་ཞེས་
གྲགས་པའི་རྒྱལ་པོའི་ངོ༌། །ཀུན་ཏུ་བཟང་པོའི་རྣམ་འཕྲུལ་ཡིན་ཞེས་གྲགས། །དེ་
ནས་བརྒྱ་ ཕྲག་གཉིས་དང་བཅུ་འདས་ཚེ། །མེ་མོ་གླང་ལ་སྲོང་བཙན་སྒམ་པོ་
བལྟམས། །ཕྱག་ན་པདྨོའི་རྣམ་འཕྲུལ་ཡིན་ཞེས་ གྲགས། །སྔ་དར་བསྟན་ པའི་
སྲོལ་ཆེན་དེ་ནས་བཏོད། །དེ་ནས་བརྒྱ་དང་བཅུ་གསུམ་འདས་པའི་ཚེ། །ལྕགས་
པོ་རྟ་ལ་ཁྲི་སྲོང་ལྡེ་བཙན་བྱོན། །ཕྱག་ན་རལ་གྲིའི་རྣམ་འཕྲུལ་ཡིན་ཞེས་གྲགས།།
སྔ་དར་བསྟན་པའི་དབུ་འཕང་དེ་ནས་བསྟོད། །དེ་ནས་དོན་དྲུག་འདས་པའི་མེ་
ཁྱིའི་ལོར། །ཕྱག་ན་རྡོ་རྗེའི་རྣམ་འཕྲུལ་ཁྲི་རལ་བྱོན། །སྔ་དར་བསྟན་པའི་དར་
རྒྱས་དེ་ནས་ཕྱེ། །སོ་དྲུག་ལོན་ཚེ་བསྟན་པའི་ཉིན་ཕྱེད་བསྒྲིབས། །དེ་ལྟར་གངས་
ཅན་བསྟན་པ་སྔ་དར་ནི། །ཐོ་ཐོ་རི་ནས་གདུང་རབས་ལྔ་ཡི་བར། །ཉིས་བརྒྱ་བཅུ་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
རུ་བསྟན་པའི་སྐྱ་རེངས་ཤར། །སྲོང་བཙན་ནས་བཟུང་གདུང་རབས་ལྔ་ཡི་བར། །
བརྒྱ་ དང་ བཅུ་ གསུམ་ བསྟན་ པའི་ཉི་ཟེར་འཕྲོ། །ལྡེ་བཙན་ནས་ བཟུང་ གདུང་
རབས་ཕྱེད་བཞིའི་བར། །བརྒྱ་དང་བཅུ་གཅིག་བསྟན་པའི་དཀྱིལ་འཁོར་རྒྱས། །
དེ་ལྟར་རབ་བགྲང་བཞི་བརྒྱ་སོ་བཞི་ནི། །སྔ་དར་བསྟན་པའི་ཉིན་བྱེད་ཤར་བ་སྟེ།།
ཐུབ་དབང་ལྔ་བརྒྱ་ཕྲག་བཅུའི་བསྟན་པ་ལས། །འཕགས་ཡུལ་སྒྲུབ་པའི་ལྔ་བརྒྱ་
ཐ་མ་ལ། །གངས་ཅན་བོད་ཀྱི་བསྟན་པ་སྔ་དར་བྱོན། །བཞི་བརྒྱ་སོ་བཞིར་བསྟན་
པའི་པད་ཚལ་བཞད། །ལྕགས་མོ་བྱ་ལ་སྟུག་པོའི་སྤྲིན་གྱིས་བསྒྲིབས། །བརྒྱ་རྩ་
བརྒྱད་དུ་མུན་པའི་གླིང་དུ་བཞུགས། །འོན་ཀྱང་ཕྱི་དར་བསྟན་པའི་ཟླ་ཤེལ་གྱིས།།
རིམ་གྱིས་གསལ་བར་བྱས་པ་འདི་ངོ་མཚར། །
གཉིས་པ་བསྟན་པ་ཕྱི་དར་གྱི་རྣམ་གཞག་སྟོན་པ་ལ། རབ་དབྱེ་ལས། དེ་
ནས་དར་མས་བསྟན་པ་བསྣུབས། །དེ་རྗེས་ཆོས་ལོག་དུ་མ་འཕེལ། །དེ་ནས་བླ་
མ་ཡེ་ཤེས་འོད། །ཆོས་རྒྱལ་དེ་ཡིས་སྐྱེས་བུ་མཆོག །རིན་ཆེན་བཟང་པོ་ཁ་ཆེར་
བརྫངས། །ཞེས་ སོགས་བཤད་པ་ལྟར་ཏེ། འདི་ལ་འཕྲོས་དོན་གྱི་རྣམ་གཞག་
སྤྱིར་བསྟན་པ་དང་། སྐབས་དོན་རྒྱས་པར་བཤད་པ་གཉིས། དང་པོ་ནི། བཅོམ་
ལྡན་རིག་རལ་སོགས། བསྟན་པ་སྔ་དར། ཕྱིར་དར། བར་དར་གསུམ་དུ་མཛད་
ནས། དང༌ པོ་ འདྲ་བ་ལ། གཉིས་ པ་བར་དར་ནི། མི་བཅུ་ སོགས་ ཀྱིས་ དབུས་
གཙང་དུ་བསྟན་པ་སྤེལ་བ་ལ་ངོས་བཟུང་ནས། གསུམ་པ་ཕྱི་དར་ནི། ལོ་ཆེན་
རིན་བཟང་དང་། འགོས་ལོ་ཙཱ་བ་སོགས་ཀྱིས་བསྟན་པ་སྤེལ་བ་མན་ཆད་ཡིན་
གསུངས། མཁས་པ་འགའ་ཞིག་འདི་མི་འཐད་དེ། སྔ་དར་ཕྱི་དར་གཉིས་འབྱུང་
བ་ནི། བར་དུ་དར་མས་བསྟན་པ་བསྣུབས་ནས་བསྟན་པའི་རྒྱུན་ཆད་པ་ཞིག་བྱུང་
བའི་རྒྱུ་མཚན་གྱིས་ཡིན་ལ། བར་དར་ཞེས་པ་ནི་སྒྲོ་བཏགས་ཁོ་ན་ཡིན་ཏེ། ཁྱེད་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
འདོད་པའི་བར་དར་དེ་ནས་སྔ་ཕྱིའི་བར་དུ་བསྟན་པ་མེད་པའི་བར་སྟོང་བྱུང་བ་
མེད་པའི་ཕྱིར་ཞེས་གསུངས་སོ། ཁོ་བོ་ཅག་ཀྱང་དེ་ཉིད་སེམས་ཏེ། མི་བཅུ་ནས།
འགོས་ལོ་སོགས་ཀྱི་བར་དུ་བསྟན་པ་གོང་འཕེལ་ཁོ་ན་ལས་ཆ་ཞན་དུ་སོང་བའི་
སྐབས་ཅུང་ཟད་ཀྱང་མེད་པས། བར་དར་གྱི་ཐ་སྙད་མི་མཛེས་པའི་ཕྱིར་དང་།
ཁྱེད་ལྟར་ན་བསྟན་པ་སྔ་དར་ཉིད་ལ་ཡང་། མེས་ཨག་ཚོམ་ཡན་ཆད་སྔ་དར་དང་།
ཁྲི་སྲོང་ལྡེ་བཙན་ནས་བར་དར། ཁྲི་རལ་པ་ཅན་ནས་ཕྱི་དར་ཞེས་གསུམ་དུ་
འབྱེད་རིགས་པ་ཧ་ཅང་ཐལ་ཏེ། རྒྱུ་མཚན་ཅིའི་ཕྱིར་ན། མེས་ཨག་ཚོམ་གཤེགས་
ནས་ ཁྲི་སྲོང་ལྡེ་བཙན་ནར་མ་སོན་ གྱི་བར་ དེར། མ་ ཞང་ སོགས་བདུད་ བློན་
གསུམ་གྱིས་བསྟན་པ་ལ་རྨ་ཆེན་པོ་ཕྱུང་སྟེ། བསྟན་པ་མེད་པ་ལྟ་བུར་བྱས་འདུག་
པའི་ཕྱིར་རོ། །དེས་ན་སྔ་དར་དང་ཕྱི་དར་གཉིས་ཁོ་ན་ཡིན་ལ། དེ་ཡང་གཙོ་བོར་
ཡུལ་དབུས་གཙང་དང་བསྟན་པ་རབ་བྱུང་འདུལ་བའི་བསྟན་པའི་དབང་དུ་བྱས་
ཏེ༑ དར་མས་བསྟན་པ་བསྣུབས་རྗེས། འདུལ་བའི་ ལས་ ཀྱི་ཆོ་གའི་ལག་ལེན་
སོགས་ནུབ་ནས་ཡུན་རིང་དུ་རྒྱུན་ཆད་ཀྱང་། གསང་སྔགས་རྡོ་རྗེ་ཐེག་པའི་ཟབ་
དོན་ཉམས་བཞེས་སོགས་ནི་དངོས་སམ་སྦས་པའི་ཚུལ་གྱིས་རྒྱུན་མ་ཆད་པར་
བྱུང་བའི་ཕྱིར་རོ། །འོ་ན་བསྟན་པ་མེད་པ་ལོ་དུ་མ་ཞིག་བྱུང་སྙམ་ན། འདི་ལ་དེབ་
སྔོན་ལས། ཁམས་ནས་བོད་ཡུལ་དབུས་སུ་བསྟན་པ་བྱུང་བའི་དུས་མཚམས་ནི།
བུ་སྟོན་རིན་པོ་ཆེས། རྒན་མོ་ཞིག་གི་ངག་གི་རྗེས་སུ་འབྲངས་ནས། ལྕགས་མོ་བྱ་
ལ་བསྟན་པ་བསྣུབས་ནས། བདུན་ཅུ་རྩ་གསུམ་པ་ཆུ་མོ་བྱ་ལ་བསྟན་པ་བྱུང་བ་
ཡིན་ཞེས་གསུངས་ལ། བསྟན་པའི་གདུང་རབས་ལ་ཤིན་ཏུ་མཁས་པའི་འབྲོམ་
སྟོན་པའི་ཞལ་ནས་བདུན་ཅུ་རྩ་བརྒྱད་པ་ས་ཕོ་སྟག་ལ་བྱུང་བ་ཡིན་ཞེས་གསུངས་
སོ༑ ༑ས་ཕོ་སྟག་ནས་དྲུག་ཅུ་རྩ་ལྔ་པ་ཆུ་ཕོ་རྟ་ལ་ཨ་ཏི་ཤ་བོད་དུ་བྱོན་ཞེས་སོགས་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
བཤད་མོད། དེ་ནི་བུ་སྟོན་གྱི་གསུང་ལ་ཞིབ་ཏུ་མ་བརྟག་པ་སྟེ། ཆོས་འབྱུང་ལས།
དེ་ལྟར་དབུས་གཙང་དུ་བསྟན་པ་མེད་པ་ལོ་བདུན་ཅུ་བྱུང་ནས་དབུས་གཙང་མི་
བཅུས་བསྟན་པ་བཙུགས་པ་ཡིན་ཏེ། མི་བཅུས་དབུས་སུ་བྱོན་ཙ་ན། རྒན་མོ་ཞིག་
ན་རེ། ང་ལོ་དྲུག་ལོན་པ་ན་བཙུན་པ་མཐོང་ཟེར། ཇི་ཙམ་ལོན་དྲིས་པས་བདུན་ཅུ་
དོན་དྲུག་ལོན་ཟེར་བས་སོ། །ཞེས་ཟེར། ཁ་ཅིག་བརྒྱ་རྩ་བརྒྱད་སོང་ཟེར་རོ། །
ཞེས་ལུགས་བཀོད་པ་ཙམ་མ་གཏོགས། བུ་སྟོན་རང་ལུགས་འདི་ཡིན་གསལ་
བར་བཤད་པ་མེད་པའི་ཕྱིར་དང་། ཁྱད་པར་དོན་གསུམ་པ་ཆུ་མོ་བྱ་ལ་བསྟན་
པའི་ཐོག་མར་ཅུང་ཟད་ཀྱང་མ་བཤད་པའི་ཕྱིར་རོ། །དེས་ན་ཁོ་བོས་ནི་འདི་ལ་
ལུགས་མི་འདྲ་བ་བཞི་ཙམ་ཞིག་ཐོས་ཤིང་མཐོང་སྟེ། བཅོམ་ལྡན་ རལ་ གྲིས་
བསྟན་རྒྱན་འབྲིང་པོ་ལས་བསྟན་པ་མེད་པ་ལོ་བདུན་ཅུ་བྱུང་བར་བཤད་པའི་
ལུགས་དང་། འབྲོམ་སྟོན་གྱིས་དོན་བདུན་བཤད་པའི་ལུགས་དང་། ནེལ་པ་པཎྜི་
ཏ་སྨོན་ལམ་ཚུལ་ཁྲིམས་སོགས་ཀྱིས་བརྒྱ་རྩ་བརྒྱད་བྱུང་བར་བཤད་པའི་ལུགས་
དང་། མཁས་པ་འགའ་ཞིག་གིས་དྲུག་ཅུ་རེ་གསུམ་བྱུང་བར་བཤད་པའི་ལུགས་
དང་བཞི་ཡོད་པ་ལས། ཁོ་བོ་ནི་རེ་ཞིག དུས་གསལ་རྩ་བར། དེ་ལ་བརྒྱ་དང་
ཉེར་བདུན་ཕྲི། །བསྟན་པ་ཕྱི་དར་བྱོན་པའི་ལོ། །དང་པོ་ས་མོ་བྱ་ཡི་ལོ། །ཞེས་པ་
ལྟར། ལྕགས་བྱ་ལ་བསྟན་པ་བསྣུབས་ནས། ལོ་བརྒྱ་དང་བརྒྱད་འདས་པའི་ས་མོ་
བྱ་ལོ་ཕྱི་དར་གྱི་མགོ་བཟུང་བ་འདི་རང་ལུགས་སུ་བྱས་ནས། དེའི་ཚེ་བཤད་པའི་བཀའ་
ནི་ཤིན་ཏུ་ངན་ཏེ། རྩ་བ་ཟེར་བའི་དམར་དམར་འདི། །འགྲེལ་པ་ཟེར་བའི་ནག་ནག་འདིས། །འཆད་པ་ཡིན་
པ་འདྲ་ཟེར་བ་ལས་མ་བྱུང་ཟེར་བ་བཤད་འདུག་དེ་ཡང་ རྗེ་བཙུན་གོང་མའི་ ལུང་དང་སྦྱར་ཏེ་
སྤྱིར་བཏང་དམིགས་བསལ་གྱི་སྒོ་ནས་ཞིབ་ཏུ་འཆད་པར་བཞེད་དོ། །གཉིས་པ་
ལ་གསུམ། བསྟན་ པ་ ལ་སྐྱོན་བྱེད་པའི་རྒྱལ་པོ་དང་དེའི་ལོ་དུས་ངོས་བཟུང་།



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བསྟན་པ་སོར་འཇུག་པའི་སྐྱེས་བུ་དང་དེ་ཡི་ལོ་དུས་ངོས་བཟུང་། ངོས་ཟིན་པའི་
བསྟན་འཛིན་དང་དགོན་གནས་རིམ་པ་ལྟར་བྱོན་པའི་ཚུལ་བཤད་པའོ། །དང་པོ་
ནི༑ རྒྱལ་པོ་དར་མས་བསྟན་པ་བསྣུབས་ཞེས་པ་ལྟར་ཏེ། དེ་ཡང་རྒྱལ་པོ་ཁྲི་སྲོང་
ལྡེ་བཙན་གྱི་སྲས་ཁྲི་ལྡེ་སྲོང་བཙན་ལ། སྲས་གཙང་མ། དར་མ། རལ་པ་ཅན་
གསུམ་གྱི། གཙང་མས་རྒྱལ་སྲིད་མ་བཟུང་། རལ་པ་ཅན་གྱིས་ལོ་བཅོ་བརྒྱད་
རྒྱལ་སྲིད་བཟུང་། སོ་དྲུག་ལོན་པའི་ཚེ། བློན་པོ་དབས་རྒྱལ་ཏོ་རེ་དང་། ཅོ་རོ་
ལེགས་སྒྲ་གཉིས་ཀྱིས་བཀྲོངས། དར་མ་ཆུ་མོ་ལུག་ལ་བལྟམས་ཏེ། སོ་དགུ་པ་
ལྕགས་མོ་བྱ། གཅུང་རལ་པ་ཅན་འདས་པའི་ལོ་དེ་ཉིད་ལ་རྒྱལ་སྲིད་བཟུང་སྟེ།
དེ་ཡང་གྲགས་པས། བར་པ་གླང་དར་སྤྲེལ་མགོ་ཆུ་མོ་ལུག །བཅོ་ལྔ་ལོན་ནས་
ཡབ་འདས་སོ་དགུ་ལ། །གཅུང་འདས་དེ་ནི་རྒྱལ་སྲིད་བཟུང་ནས་ནི། །ཟླ་བ་དྲུག་
ཏུ་ཚུལ་བཞིན་རྒྱལ་པོ་བྱས། །ལྕགས་མོ་བྱ་ཡི་མཇུག་ཏུ་དམ་ཆོས་བསྣུབས། །དེ་
ནས་ཟླ་བ་དྲུག་དང་ཕྱེད་དག་ཏུ། །སྡིག་རྒྱལ་བྱས་ཏེ་དེ་ལྟར་སྤྱིར་བསྡོམས་ལ། །
ལོ་གཅིག་ཟླ་ཕྱེད་བྱས་ཏེ་ཁྱི་ལོ་ལ། །བྱང་ཆུབ་སེམས་དཔའ་དཔལ་གྱི་རྡོ་རྗེས་
བསད། །ཅེས་པ་ལྟར་དུ། གླང་དར་མས་ལྕགས་བྱའི་ལོ་གཅིག་དང་ཟླ་ཕྱེད་རྒྱལ་
སྲིད་བཟུང་བའི་ལོ་ཕྱེད་དང་ཟླ་བ་ཕྱེད་དུ་རྒྱལ་པོ་གདོན་གྱིས་བསླུས་ཏེ། རབ་ཏུ་
བྱུང་བ་རྣམས་བསད་ཅིང་ ཕབ། གླེགས་བམ་རྣམས་སྦས། ཤཱཀྱ་མུ་ནེ་སོགས་བྱེ་
ཐེམས་སུ་བཅུག་པ་སོགས་བྱས་པས་དམ་པའི་ཆོས་བསྣུབས་སོ། །འགའ་ཞིག་
གླང་དར་མས་འབྲུག་ནས་བྱའི་བར་ལོ་དྲུག་རྒྱལ་སྲིད་བཟུང་ཞེས་པ་དང་། འགའ་
ཞིག་ས་མོ་ལུག་ལ་དམ་ཆོས་བསྣུབས་ཟེར་བ་སོགས་ཡོད་ཀྱང་། འདི་པའི་ལུགས་
ཀྱིས། འདས་ལོ་ནས་ ཉིས་སྟོང་དགུ་བརྒྱ་དང་དོན་བཞི་ འདས་ (སྤྱི་ལོ་༨༤༡)སྲོང་
བཙན་སྒམ་པོ་བྱོན་པའི་མེ་གླང་ནས་ཉིས་བརྒྱ་དང་ཉེར་བཞི་འདས། སྔ་དར་མེ་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར། །
ལུག་ནས་བཞི་བརྒྱ་དང་སོ་བཞི་འདས་པའི་སོ་ལྔ་པ་ལྕགས་མོ་བྱ་ལོ་དར་མས་
བསྟན་པ་བསྣུབས་སོ། །ཞེས་ཤེས་པར་བྱའོ། །དེ་ནས་བསྟན་པ་བསྣུབས་པའི་
ལྕགས་བྱ་ནས་ད་ལྟའི་ཤིང་བྱིའི་བར་ལ་བདུན་བརྒྱ་དང་ཉེར་གསུམ་ལོན་ནོ། །
གཉིས་པ་བསྟན་པ་སོར་ཆུད་པའི་སྐྱེས་བུ་དང་དེའི་ལོ་དུས་ངོས་གཟུང་བ་ལ་སྤྱི་
དང༌ དམིགས་བསལ་ གཉིས། དང༌ པོ་ནི། ལྕགས་ བྱ་ ནས་ ལོ་ བརྒྱ་ དང་བརྒྱད་
བསྟན་ པ་ མེད་ ལ་ གཙུག་ལག་ཁང་སོགས་གནས་གཞི་དང་དགེ་འདུན་གྱི་སྡེ་བཙུགས་པས་ཕྱི་དར་ཞེས་
བྱའོ།།བརྒྱ་དང་དགུ་པ་ས་མོ་བྱ་ནས་ཕྱི་དར་གྱི་མགོ་ཟུག་པ་ཡིན་ཏེ། དབུས་གཙང་
མི་བཅུའམ་དྲུག་གིས་ཁམས་སུ་སྡོམ་པ་བླངས་ཏེ། ས་མོ་བྱ་ལོར་དབུས་གཙང་དུ་
གཙུག་ལག་ཁང་སོ་སོར་རྩིགས་ནས་རབ་བྱུང་འདུལ་བའི་བསྟན་པ་སྤེལ་བས་
སོ༑ ༑གཉིས་པ་དམིགས་བསལ་ལ་གསུམ། ཕྱི་དར་ཉིད་ལ་ཡང་། མངའ་བདག་
དཔལ་ འཁོར་བཙན་གྱི་དུས་བསྟན་ པའི་ དབུ་བརྙེས་ པའི་དུས། ཁྲི་ བཀྲ་ཤིས་
བརྩེགས་པ་དཔལ་གྱི་དུས་བསྟན་པའི་སྲོལ་བཏོད་པའི་དུས། བླ་མ་ཡེ་ཤེས་འོད་
ཀྱི་དུས་བསྟན་པ་དར་ཞིང་རྒྱས་ པའི་དུས་ སོ། །དང་པོ་ནི། བསྟན་པ་བསྣུབས་
པའི་ལྕགས་བྱའི་ཕྱི་ལོ་ཆུ་ཁྱིའི་ལོར། ལྷ་ལུང་དཔལ་གྱི་རྡོ་རྗེས། བསམ་པ་ལྷག་
བསམ་གྱིས་ཀུན་ནས་བསླངས་པས་རྒྱལ་པོ་སྡིག་ཅན་བཀྲོངས། དཔལ་གྱི་རྡོ་རྗེ་
དེ་གཉག་ཛྙཱ་ན་ཀུ་མ་རའི་སློབ་མ། དཔལ་གྱི་བུ་བརྒྱད་ཅེས་གྲགས་པའི་ནང་ཚན་
ཏེ༑ དེ་ཡང་སོག་ པོ་དཔལ་གྱི་ཡེ་ཤེས། དར་ རྗེ་ དཔལ་ གྱི་ གྲགས་ པ། ཤུད་བུ་
དཔལ་ གྱི་ རྡོ་ རྗེ། མང་མཁར་ དཔལ་ གྱི་ དབང་ ཕྱུག ལྷ་ ལུང་ དཔལ་ གྱི་རྡོ་ རྗེ།
འབྲོག་མི་དཔལ་གྱི་ཡེ་ཤེས་དང་བརྒྱད་གཉིས་ཆད་དོ། ། །
རྒྱལ་པོ་བཀྲོངས་པའི་ལོ་ཆུ་ཕོ་ཁྱི་ལ། རྒྱལ་པོ་དེའི་སྲས་འོད་སྲུངས་དང་།
སྲས་ སུ་ རྫུས་ པ་ ཡིན་ཟེར་བའི་ཡུམ་བརྟན་ཡང་བལྟམས། དེ་གཉིས་ནང་མ་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
མཐུན་ཏེ་ཕན་ཚུན་འཁྲུག་ལོང་དུ་སོང་བས། ཡུམ་བརྟན་གྱིས་འོད་སྲུངས་སྟོད་ལ་
སྤྲུགས་ཟེར་ཏེ། དེ་གཉིས་ཀྱི་ངོ་ལ་དབུས་གཙང་དུ་བསྟན་པ་མེད་ཅིང་། སྐུ་ཚེའི་
སྐེད་ཙམ་ལ། མདོ་ཁམས་སུ་གཡོ་སྨར་གཙང་གསུམ་ལ་བརྟེན་པའི་བསྟན་པ་ཅུང་
ཟད་བྱུང་བ་ ཡིན་ནོ། །དེ་ཡང་བུ་སྟོན་ཆོས་འབྱུང་ ལས། བོ་དོང་ པ་ གཡོ་དགེ་
འབྱུང་། འཇད་ཀྱི་གྱེལ་མི་གཙང་རབ་གསལ། གཡོར་སྟོད་ཀྱི་སྨར་ཤཱཀྱ་མུ་ནེ་དང་
གསུམ་དཔལ་ཆུ་བོ་རིའི་སྒོམ་གྲྭ་ན་ཡོད་པ་ལས། རྒྱལ་པོས་བསྟན་པ་བསྣུབས་
པར་ཤེས་ནས་མདོ་ ཁམས་ སུ་ བྲོས་ པ་ ཡིན་གསུངས། གསུང་ ངག་ ཆོས་འབྱུང་
འགའ་ཞིག་ལས། གྲོམ་པ་རྒྱང་ནས་བྲོས་ཀྱང་ཟེར། དེབ་སྔོན་ལས། དྲང་ ཆུའི་
མདོའི་གཡོ་དགེ་འབྱུང་། རྒྱ་རབ་པའི་གཙང་རབ་གསལ། གཡོར་སྟོད་ཀྱི་དམར་
བན་ཤཱཀྱ་མུ་ནེ་གསུམ་ཟེར་བ་བྱས་འདུག གང་ནའང་དེ་ལྟ་བུའི་དགེ་སློང་གསུམ།
མདོ་ ཁམས་རྨ་ལུང་དན་ཏིག་ཤེལ་གྱི་དགོན་པ་ན་བཞུགས་པའི་ཚེ། ལས་དང་
སྐལ་བར་ལྡན་པ་བོན་པོའི་ རིགས་སུ་སྐྱེས་པ་རྨུ་སུ་གསལ་འབར་ཞེས་བྱ་བ་
གཙང་ གིས་མཁན་པོ། གཡོས་ སློབ་ དཔོན་ བྱས་ ཏེ། རབ་ཏུ་བྱུང་ དགེ་ ཚུལ་ ལོ་
གཅིག་ལོན་ནས་སྔར་གྱི་མཁན་སློབ་དང་། སྨར་གྱིས་གསང་སྟོན། རྒྱའི་ཧ་ཤང་
ཀེ་ཝཾ་དང་ཀེ་བག་གཉིས་ཀྱིས་ཁ་སྐོང་བྱས་ནས་བསྙེན་པར་རྫོགས། ཀརྨ་དཔའ་བོའི་
ཆོས་འབྱུང་ལས་སྨར་གྱིས་མཁན་པོ་བྱས་ཟེར་བའང་སྣང་། འགའ། མཁན་ པོ་ ཞི་ བ་ འཚོ་ ལས་
བསྙེན་པར་རྫོགས་པའི་སད་མི་བདུན་གྱི་ནང་ཚན། དབའ་རཏྣ་རཀཱི་ཞེས་པ་འདི།
བོད་ཀྱི་བཙུན་པས་མཁན་པོ་བྱས་པའི་ཐོག་མ་ཡིན་ལ། དེ་ལས་གཡོ་དགེ་འབྱུང་།
གཡོས་མཁན་པོ་དང༌། གཙང་ གིས་སློབ་དཔོན་བྱས་ནས། རྨ་སུ་གསལ་འབར་
བསྙེན་པར་རྫོ་གས་ཞེས་བཤད། གང་ནའང་། དེ་ཉིད་ལ་ཕྱིས་བླ་ཆེན་དགོངས་པ་
རབ་གསལ་ཞེས་གྲགས་ཤིང་། མདོ་ཁམས་སུ་བསྟན་པ་སྤེལ་ལོ། །གཡོས་དབའ་རཏྣ་
56



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར། །
ལས་བསྙེན་པར་རྫོགས་པ་ནི་དུས་མི་འགྲིག་སྟེ། སད་མི་བདུན་སྔ་དར་ཁྲི་སྲོང་ལྡེ་བཙན་གྱི་སྐབས་ཡིན་ནོ། །
དེས་ན་བར་སྐབས་དེར་མཁན་རབས་གཞན་བཙལ་བར་བྱའོ།།འོ་ན་དེ་དུས་ཀྱི་ཧ་ཤང་གཉིས་ཁ་
སྐོང་དུ་ཇི་ལྟར་རུང་སྙམ་ན། དེ་གཉིས་ཀྱང་བསྟན་པ་སྔ་དར་གྱི་དུས། ཞི་འཚོ་ལ་
སོགས་ལས། བསྙེན་ པར་རྫོགས་ནས་ཕྱིས་ ཁམས་ སུ་ འཆུག་ པ་ཡིན་ པས། ཁ་
སྐོང་དུ་རུང་བའི་དགེ་སློང་ཡིན་ནོ། །ཞེས་ཁོ་བོ་སྨྲའོ། །དེ་ལྟར་ཁྲི་འོད་སྲུངས་ཀྱི་
དུས་སུ་ཁམས་སུ་བསྟན་པ་བྱུང་བ་ཇི་ལྟར་ཞེ་ན། ཆོས་ལ་འཇུག་པའི་སྒོ་ལས།
རྒྱལ་པོ་དེའི་སྲས་གནམ་ལྡེ་འོད་སྲུངས་དང༌། མཆེད་ཟླ་ཡུམ་བརྟན་གྱིས་རྒྱལ་
སྲིད་སོ་སོར་བསྐོས་ཏེ། དེ་གཉིས་ཀྱི་སྐུ་རིང་ལ་མདོ་ཁམས་རྨ་ལུང་རྡོ་རྗེའི་བྲག་ར་
དན་ཏིག་གི་ཡང་དགོན་ན། གཙང་རབ་གསལ་དང་གཡོ་དགེ་འབྱུང་དང་སྨར་
ཤཱཀྱ་མུ་ནེ་ཞེས་བྱ་བའི་དགེ་སློང་གསུམ་བཞུགས་སོ། །དེའི་ཚེ་མདོ་སྨད་དེ་ཉིད་ན་
བོན་པོའི་རིགས་སུ་གྱུར་ཀྱང་། མོས་པས་སྤྱོད་པའི་བྱང་ཆུབ་སེམས་དཔའ་མུ་དུར་
དགོངས་པ་རབ་གསལ་ཞེས་བྱ་བ་བྱུང་སྟེ། དེ་སངས་རྒྱས་བསྟན་པ་ལ་དད་དེ།
སྔར་གྱི་དགེ་སློང་གསུམ་དང་། རྒྱའི་ཧ་ཤང་ཀེ་ཝཾ་དང་ཀཾ་བག་དང་ཌ་པོ་དང་
བཅས་པ་ལས་བསྙེན་པར་རྫོགས་པར་བྱས་སོ། །དེ་དག་ལ་སོགས་ཏེ་མདོ་སྨད་
ཀྱི་ཁམས་གསུམ་དུ་བསྟན་པ་ཅུང་ཟད་དར་བར་གྱུར་ཏོ། །ཞེས་བཤད་པ་ལས་
ཤེས་སོ། །དེས་ན་འོད་སྲུངས་ཀྱི་སྲས་རྗེ་དཔལ་འཁོར་བཙན་གྱིས་སྐུ་ཚེའི་སྨད་
ལ༑ དབུས་གཙང་མི་བཅུ་སོགས་ལ་བརྟེན་ནས་དབུས་ གཙང་དུ་བསྟན་ པའི་
དབུས་བརྙེས་ཤིང་། བསྟན་པའི་མེ་རོ་སྨད་ནས་བསླངས་ཞེས་བྱ་སྟེ། དེ་ཡང་ཆུ་
མོ་གླང་ལ་དཔལ་འཁོར་བཙན་འཁྲུངས། ཁོང་གི་སློབ་དཔོན་ཅང་ཨ་པོ་ཡིན་
ཞེས་གྲུབ་ཐོབ་ཨུ་རྒྱན་པའི་རྒྱལ་པོ་རབས་ཕྲེང་ལས་བཤད། ཁོང་གི་ཡབ་འོད་
སྲུངས་རང་ལོ་རེ་གསུམ་པ། ཤིང་ཕོ་བྱི་ལོར་གཤེགས་ནས་དཔལ་འཁོར་བཙན་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
གྱིས། དེའི་ཕྱི་ལོ་ཤིང་མོ་གླང་ནས་བརྩམས་པའི་ལོ་བཅོ་བརྒྱད་རྒྱལ་སྲིད་བཟུང་
ནས་སོ་གཅིག་པ་ལ་གཤེགས་ཟེར་རོ། །དེ་ལྟ་ནའང་ བླ་ཆེན་དགོངས་ པ་ རབ་
གསལ་བསྙེན་པར་རྫོགས་ནས་ལོ་བཅོ་ལྔ་ལོན་པའི་ཚེ། དབུས་ནས་ཀླུ་མེས་ཚུལ་
ཁྲིམས་ཤེས་རབ། འབྲི་རྗེ་ཡོན་ཏན་རྫི་དཀར་གཉིས། གཙང་ནས་ལོ་སྟོན་རྡོ་རྗེ་
དབང་ཕྱུག་དང༌། ཚོང་གེ་ཤེས་རབ་སེང་གེ་གཉིས་ཏེ་ཆོས་ལ་འཇུག་པའི་སྒོ་ལྟར་
ན༑ དབུས་གཙང་མི་བཞིའམ། བུ་སྟོན་ལྟར་ན་ དབུས་ནས་ཀླུ་མེས། འབྲིང་ཡེ་
ཤེས་ཡོན་ཏན། རག་ཤི་ཚུལ་ཁྲིམས་འབྱུང་གནས། རྦ་ཚུལ་ཁྲིམས་བློ་གྲོས། སུམ་
པ་ཡེ་ཤེས་བློ་གྲོས་དང་ལྔ། གཙང་ནས་མགུར་མོ་རབ་ཁ་བ་ལོ་སྟོན་རྡོ་རྗེ་དབང་
ཕྱུག་ཤབ་སྒོ་ལྔ་ པ་ཚོང་བཙུན་ཤེས་རབ་སེང་གེ མངའ་རིས་པ་འོ་བརྒྱད་སྤུན་
གཉིས། བོ་དོང་པ་ཨུ་པ་དེ་ཀར་བ་དང་ལྔ་སྟེ་བཅུའམ། ཡང་ན་དབུས་ནས་ཀླུ་
མེས་དང་སུམ་པ་གཉིས། གཙང་ནས་ལོ་ཚོང་གཉིས། མངའ་རིས་ནས་བ་ཤི་རྫི་
དཀར་བ་གཉིས་ཏེ་དྲུག་གིས་ ཁམས་སུ་བྱོན་ཏེ། བླ་ཆེན་གྱིས་མཁན་པོ་དང་།
གཙང་དང་གཡོས་ལས་གསང་གི་སློབ་དཔོན་དང་། སྨར་དང་ཧ་ཤང་གིས་དུས་
དང་ཁ་སྐོང་སོགས་བྱས་ཏེ། ཚིགས་གསུམ་བར་མ་ཆད་དུ་ཆིག་རྫོགས་བྱས་ནས་
སྡོམ་པ་བླངས། སླར་དབུས་གཙང་དུ་བྱོན་ཏེ། འདས་ལོ་སུམ་སྟོང་ང་གཅིག་ལོན་
པ་བསྟན་པ་བསྣུབས་པའི་ལྕགས་བྱ་ནས། ལོ་དོན་བདུན་འདས་པའི་དོན་བརྒྱད་
པ་ ས་ ཕོ་སྟག་གི་ལོའམ། (སྤྱི་ལོ་༩༡༨)དཔལ་འཁོར་བཙན་གྱིས་རྒྱལ་སྲིད་བཟུང་
ནས་ལོ་བཅུ་བཞི་ལོན་པའི་ས་ཕོ་སྟག་གི་ཚེ། རབ་བྱུང་བསྙེན་རྫོགས་སོགས་ལས་
ཀྱི་ཆོ་ག་དང་། ཀློག་པ་ཐོས་བསམ་གྱི་མགོ་ཚུགས་པས་ཕྱི་དར་གྱི་དབུས་བརྙེས་
སོ་ཞེས་ཁོ་བོ་སྨྲ་སྟེ། ཆོས་ལ་འཇུག་པའི་སྒོ་ལས། རྒྱལ་པོ་འོད་སྲུངས་ཀྱི་སྲས་
དཔལ་འཁོར་བཙན་གྱི་སྐུ་རིང་ལ་རྨ་ལུང་ལ་སོགས་པ་གཙུག་ལག་ཁང་བརྒྱད་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར། །
བརྩིགས་སོ། །དེའི་དུས་སུ་གཙང་ པ་མི་གཉིས་དང༌། དབུས་པ་མི་གཉིས་མདོ་
ཁམས་སྨད་དུ་བྱོན་ནས་སྡོམ་པ་བླངས་ཏེ། ལོ་སྟོན་རྡོ་རྗེ་དབང་ཕྱུག་དང་། ཚོང་
གེ་ཤེས་རབ་སེང་གེ་དང་། ཀླུ་མེས་ཚུལ་ཁྲིམས་ཤེས་རབ་དང་། འབྲི་རྗེ་ཡོན་ཏན་
རྫི་དཀར་བ་རྣམས་ཏེ་དེ་དག་གིས་དབུས་གཙང་དུ་བསྟན་པ་འོངས་སོ། །ཞེས་
བཤད་ པས། དཔལ་འཁོར་བཙན་གྱི་ སྐུའི་ རིང་ ལ་དབུས་གཙང་ དུ་ བསྟན་ པ་
འོངས་པར་ཆེས་གསལ་བའི་ཕྱིར་དང༌། བསྟན་པ་འོངས་པའི་ས་ཕོ་སྟག་ལོ་དེ།།
འདས་ལོ་ནས་སུམ་སྟོང་ལྔ་བཅུ་རྩ་གཅིག་པ་དང་། དཔལ་འཁོར་བཙན་གྱིས་
རྒྱལ་སྲིད་བཟུང་བའི་ལོ་བཅུ་བཞི་པ་ཡིན་པ་ཡང་། ཆོས་ལ་འཇུག་པའི་སྒོ་ལས།
ཤིང་མོ་གླང་གི་ལོ་ལ་གཙང་གི་གཡོ་རུ་བཙད་པོ་ཁྲི་དཔལ་འཁོར་བཙན་གྲོམ་པ་
ལྷ་རྩེ་ན་བཞུགས་ནས། ཡབ་ཀྱི་མཛད་པའི་དུས་རྩིས་ནས་ལོ་སུམ་སྟོང་སུམ་ཅུ་སོ་
བདུན་ལོན་ནོ། །ཞེས་བཤད་པས་ཤེས་ཏེ། འོད་སྲུངས་དྲུག་ཅུ་རྩ་གསུམ་པ་ཤིང་
བྱིའི་ལོ་མཇུག་ལ་ གཤེགས་ནས། ཤིང་གླང་གི་ལོ་མགོ་ཙམ་ལ་དཔལ་འཁོར་
བཙན་ལོ་བཅུ་གསུམ་པ་ཞིག་གིས། གྲོམ་པ་ལྷ་རྩེར་ཡབ་ཀྱི་གཤེགས་རྫོངས་ཆོས་
འཁོར་རྒྱ་ཆེར་བསྐོར་ཏེ་རྩིས་པ་ན་འདས་ལོ་ནས་སུམ་སྟོང་སོ་བདུན་ལོན་པར་ (སྤྱི་
ལོ་༩༠༤)བཤད་ པ་ ཡིན་ པས། ལོ་ དེ་ ཉིད་ ལ་ ཁོང་ གིས་ རྒྱལ་ སྲིད་ ཀྱང་ བཟུང་།
བསྟན་པ་ལ་རྨ་ཕྱུང་བའི་ལྕགས་བྱ་ནས་དྲུག་ཅུ་རྩ་ལྔ་ལོན། དེ་ནས་ལོ་བཅུ་བཞི་
པ་ས་ཕོ་སྟག་ལ་མི་བཅུས་དབུས་བསམ་ཡས་སུ་བྱོན་ནས་བསྟན་པའི་མགོ་
བཙུགས་སོ། །དེ་ཙམ་ལ་དགོངས་ནས་འབྲོམ་སྟོན་པས་ཀྱང་ཕྱི་དར་གྱི་མགོ་ས་ཕོ་
སྟག་ནས་བཟུང་བ་ཡིན་ནོ། །ཞེས་ཤེས་པར་བྱའོ། །དེའི་ཚེ་མི་བཅུས་གནས་གཞི་གསར་དུ་
མ་ཚུགས་ཀྱང་རབ་བྱུང་བསྙེན་རྫོགས་ཀྱི་མགོ་ཙམ་ཚུགས་པས་ཕྱི་དར་གྱི་དབུ་བརྙེས་ཞེས་བྱའོ།།དེའི་ ཚེ་
རྒྱལ་པོ་ཡུམ་བརྟན་གྱི་བརྒྱུད་པ་མངའ་བདག་ཡེ་ཤེས་རྒྱལ་མཚན་གྱིས་བསྟན་
59



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
པའི་བདག་རྐྱེན་ཆེར་མཛད་པས། བསྟན་པའི་མེ་རོ་སྨད་ནས་བསླངས་པ་ལ་ཁྲི་
ཡེ་ཤེས་རྒྱལ་མཚན་བཀའ་དྲིན་ཆེ་བར་གྲགས་སོ། །དེ་ལྟར་ན་རྒྱལ་པོ་དེ་ཉིད་ཀྱི་
བཀའ་དྲིན་དང་། དབུས་གཙང་མི་བཅུའི་བཀའ་དྲིན་ལས་བསྟན་པ་དར་བ་ཡིན་
མོད། མི་བཅུས་ སྡོམ་ པ་ བླངས་ པའི་ཡུལ། བླ་མ་ཆེན་པོ་ཉིད་ལ་ཐུག་པ་དང་།
གྲུམ་ཡེ་ཤེས་རྒྱལ་མཚན་ལས་བླངས་ཟེར་བ་དང་། འཚུར་ཤེས་རབ་མཆོག་ལས་
བླངས་ཟེར་བའི་ལུགས་གསུམ་བྱུང་བ་ལས། དང་པོ་ནི་སྔ་མ་ལྟར་བུ་སྟོན་ལུགས་
ཏེ༑ མི་བཅུས་བླ་ཆེན་ལ་མཁན་པོ་ཞུས་པས། ཁོ་བོས་བསྙེན་པར་རྫོགས་ནས་ལོ་
ལྔ་ལས་མ་ལོན་ པས་མི་རུང་གསུང་བ་ལ། གཙང་ན་རེ། དམིགས་བསལ་ལ་
བཏུབ་ ༼པ་ལུང་ ལས། བླ་ ཆེན་ གྱིས་ མཁན་ པོ་ མཛད་ གསུངས་ ཏེ། དེ་ ལྟ་ བུའི་
དམིགས་བསལ་གྱི་ཁུངས་གསལ་པོ་བཙལ་དགོས་སོ། །དེ་ཡང་མདོ་རྩ་ལས།
བསྙེན་པར་རྫོགས་ནས་ལོ་ལྔ་ལོན་ཞིང་། ལྷན་ཅིག་སྦྱར་བ་ཐ་མ་དང་ལྡན་ན་
གནས་མ་བཅས་པ་ཡང་ལྗོངས་རྒྱུར་རུང་ངོ་ཞེས་པ་འདིས་ཐོན་པར་ཁོ་བོ་སེམས་
སོ༑ ༑ལུགས་གཉིས་པ་ལ་གྲུམ་གྱི་མཁན་པོ་སུ་ཡིན་སྙམ་ན་ཁ་ཅིག བླ་ཆེན་སྤང་
གོང་ཡེ་ཤེས་གཡུང་དྲུང་། གྲུམ་ཡེ་ཤེས་རྒྱལ་མཚན། དེ་ནས་ཀླུ་མེས་སོགས་ཡིན་
ཟེར། འགའ་ཞིག་ཞི་འཚོ། རྦ་རཏྣ། གཡོ་དགེ་འབྱུང་། བླ་ཆེན། སྒྲོ་མཉྫཤི། གྲུམ་
ཡེ་ཤེས་རྒྱལ་མཚན། ཀླུ་མེས་ཞེས་ཟེར་རོ། །རྒྱལ་པོ་རབས་འཕྲེང་ལས། བླ་ཆེན་
གྱིས། ཁམས་ཀྱི་སོག་པོ་མི་དྲུག་ལ་སྡོམ་པ་ཕོག དེའི་ནང་ཚན་བཙུན་ཆེན་ཤེར་
འབྱུང་གིས་གྲུམ་ལ། དེས་ཀླུ་མེས་སོགས་ལ་ཕོག་ཟེར། སོག་པོ་མི་དྲུག་ནི། སྤང་
གོར་ཡེ་ཤེས་གཡུང་དྲུང་དང་། གསར་གནས་བསྟན་གྲགས་གཉིས་ཏེ་སྤང་གསར་
གཉིས། འལ་པ་རྡོ་རྗེ་དབང་ཕྱུག བསྣུབས་དཔལ་གྱི་དབང་ཕྱུག་གཉིས་ཏེ་འལ་
བསྣུབས་ གཉིས། ཇ་ པ་ གྲགས་ པ་ དང༌། བཙུན་ ཆེན་ ཤེས་ རབ་ འབྱུང་ གནས་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
གཉིས་ཏེ་ཇ་བཙུན་གཉིས་སོ། །ལུགས་གསུམ་པ། དེབ་སྔོན་ལས། བླ་ཆེན་ཤིང་
ཕོ་བྱི་ལོ་ལ་བལྟམས། གཡོ་དམར་གཙང་གསུམ་ལས་བསྙེན་ པར་རྫོགས། གོ་
རིང་སེང་གེ་གྲགས་ ལ་འདུལ་བ་གསན། སྐྱི་རྒྱ་ ལའི་གཙུག་ཏོར་ལ་དབུ་ཚད་
གསན། ནམ་དགའ་ལྡན་བྱང་ཆུབ་ལ་ཡོ་ག་གསན། ཀ་འོད་མཆོག་གྲགས་པ་ལ་
འབུམ་ཊཱིཀ་དང་། མངོན་པ་སོགས་གསན། ལོ་ཞེ་དགུ་པ་ལ་དན་ཏིག་ཏུ་བྱོན་སོ་
ལྔ་བཞུགས་ཏེ། བརྒྱད་ཅུ་རྩ་བཞི་པ་ཤིང་མོ་ཕག་ལ་དགའ་ལྡན་དུ་གཤེགས་སོ། །
ཤིང་ཕག་དེ་བསྟན་པ་བསྣུབས་པའི་ལྕགས་བྱ་ནས་དོན་ལྔ་པ་ཡིན། དེའི་མཁན་
བུ་ སྔར་ གྱི་ སོག་ པོ་ མི་དྲུག་ དང་། གཞན་ ཡང་། གཞད་ དཔལ་ གྱི་ རྡོ་ རྗེ་ དང་།
སྲགས་རྒྱ་མཚོ་སྟེ་གཞད་སྲགས་གཉིས་དང༌། ཟོང་མཆོག་ཆོས་སྐྱོང་དང་འཚུར་
ཤེས་རབ་མཆོག་གཉིས་ཏེ་ཟོང་འཚུར་གཉིས་དང་བཅུ་བྱུང༌། འཚུར་ལ་མི་བཅུས་
སྡོམ་པ་བླངས་ཞེས་བཤད་དེ། དེ་རྣམས་དཔོན་བི་ཡིག་ཆ་ལྟར་བྲིས་ཞེས་ཟེར་རོ།།
གང་ནའང་དབུས་གཙང་ན་བསྟན་པ་མེད་པའི་ཚེ་ཡང་། ཤར་མདོ་ཁམས་སུ་
དབུས་གཙང་ནས་བྲོས་པའི་དགེ་བའི་བཤེས་གཉེན་དག་གིས་བསྟན་པའི་བྱ་བ་
ཅུང་ཞིག་བྱས་པར་སེམས་སོ། །
གཉིས་པ་བསྟན་པའི་སྲོལ་བཏོད་པ་ནི། དཔལ་འཁོར་བཙན་གྱི་སྲས་
བཀྲ་ཤིས་བརྩེགས་པ་དཔལ་དང་། སྐྱིད་ལྡེ་ཉི་མ་མགོན་གཉིས་སྟོད་སྨད་དུ་
སོ་སོར་གྱེས་ཙམ་གྱི་སྐུ་རིང་ལ། ལྕགས་བྱ་ནས་ལོ་བརྒྱ་དང་བརྒྱད་འདས་པའི་
དགུ་པ་ས་མོ་བྱའི་ལོ་ནས་བརྩམས་ཏེ། དབུས་གཙང་མི་བཅུས། གཙུག་ལག་ཁང་
སོ་སོར་བརྩིགས། རབ་ཏུ་བྱུང་བའི་དགེ་འདུན་གྱི་སྡེ་གསར་དུ་བཙུགས་པ་ནི།
བསྟན་པ་ཕྱི་དར་གྱི་སྲོལ་བཏོད་པ་སྟེ། དེ་ཡང་ས་མོ་བྱའི་ལོ་ཀླུ་མེས་ཀྱིས། ལ་
མངོར་གྱེལ་གྱི་གཙུག་ལག་ཁང་བརྩིགས། དེའི་ཕྱི་ལོ་གླན་ཡེ་ཤེས་འབར་དང་།
61



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
རྔོག་བྱང་ཆུབ་འབྱུང་གནས་སོགས་ རབ་ཏུ་བྱུང་། དེའི་ཕྱི་ལོ་ཡེར་པ་བ་རེང་
བཟུང་། གྲུ་མེར་ཚུལ་ཁྲིམས་འབྱུང་གནས་སོགས་བཅོ་བརྒྱད་རབ་ཏུ་བྱུང་། གླན་
རྔོག་གྲུ་མེར། སྣ་རྣམ་རྡོ་རྗེ་དབང་ཕྱུག་དང་བཞི་ལ་ཀླུ་མེས་ཀྱི་སློབ་མ་ཀ་བ་
བཞིར་ གྲགས། ཀླུ་མེས་ ཀྱི་སློབ་བུ་རྣམས་ ཀྱིས་ ཀྱང་ གཙུག་ལག་ ཁང་སོ་སོར་
བརྩིགས་ཏེ། སྣ་རྣམ་རྡོ་རྗེ་དབང་ཕྱུག་གིས་རྒྱལ་ལུག་ལྷས། རྔོག་བྱང་ཆུབ་འབྱུང་
གནས་ཀྱིས་གཞུ་ཀུན་དགའ་ར་བ། གྲུ་མེར་སོགས་བརྗེ་མི་ཕྱེད་དང་བརྒྱད་ཀྱིས་
སོལ་ནག་ཐང་པོ་ཆེ། གྲྭ་པ་མངོན་ཤེས་ཀྱིས་ གྲ་ཐང་བརྩིགས་སོ། །དེ་བཞིན་དུ་
གཙང་དུ་ ཡང་། ལོ་སྟོན་རྡོ་ རྗེ་དབང་ཕྱུག་གིས་ རྒྱན་ གོང་གི་ གཙུག་ལག་ ཁང་
བཞེངས། རྒྱ་ཤཱཀྱ་གཞོན་ནུ་སོགས་མཁན་པོ་ཉི་ཤུ་རྩ་བཞི། སྟབས་ཅིག་ཏུ་རབ་
བྱུང་བསྙེན་རྫོགས་བྱས་སོ། །དེ་དག་གི་ནང་ཚན་རྒྱ་ཤཱཀྱ་གཞོན་ནུས་ལས་སྟོད་
མར་ ལ་ ཐང་བརྩིགས། སྐྱོ་ཤེས་རབ་རྡོ་རྗེས་དོན་མོ་རི། སྟག་ལོ་གཞོན་བརྩོན་
གྱིས་སྟག་ལོ་ལྷ་ ཁང་། ཨ་མེས་ཞུ་ཅིག་མས་འཕྲང་དང་བྲག་དམར། ལྕེ་བཙུན་
ཤེས་ རབ་འབྱུང་གནས་ཀྱིས་ཞ་ལུ་བརྩིགས་པ་སོགས། མདོར་ན། ས་མོ་བྱ་དེ་
ནས། ལོ་ཆེན་རིན་བཟང་མ་བྱོན་བར་དུ། དབུས་གཙང་གི་མི་བཅུ་སློབ་བུ་དང་
བཅས་ པས། གནས་ གཞི་ གཙུག་ལག་ ཁང་ སོ་ སོར་ བརྩིགས། བསྟན་ རྩ་ དགེ་
འདུན་གྱི་སྡེ་བཙུགས། བསྟན་པ་བཤད་སྒྲུབ་ཀྱི་གཞི་བཏིང་བ་ནི། བསྟན་པ་ཕྱི་
དར་ ཞེས་ སྤྱིར་བཏང་ ལ་ཡོངས་ སུ་ གྲགས་ པ་ སྟེ། དོན་ འདི་ ལ་ དགོངས་ནས་
ལྕགས་བྱ་ནས་ལོ་བརྒྱ་དང་བརྒྱད་འདས་པའི་ཚེ་བསྟན་པ་ཕྱི་དར་གྱི་མགོ་བཟུང་
བ་ཡིན་ནོ། །ཞེས་མཁས་པ་དག་གིས་བཤད་པ་ཡིན་ལ། དེ་ཡང་བསྟན་པའི་རྩིས་
དང་སྦྱར་ན། འདས་ལོ་ནས་སུམ་སྟོང་བརྒྱད་ཅུ་རྩ་གཅིག་འདས་པའི་གྱ་གཉིས་པ་
ས་མོ་བྱ་(སྤྱི་ལོ་༩༤༩)ལ་བསྟན་པ་ཕྱི་དར་བྱུང་ཞིང་། ས་མོ་བྱ་དེ་ནས་དྲུག་བརྒྱ་དང་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
བཅུ་བདུན་འདས་པའི་བཅོ་བརྒྱད་པ་ནི། ད་ལྟའི་ཤིང་བྱི་འདི་ལགས་སོ། །
གསུམ་པ་བསྟན་པ་ཕྱི་དར་ཤིན་ཏུ་དར་བ་ནི། རྒྱལ་པོ་སྟོད་ཀྱི་ལྷ་བླ་
མ་ཡེ་ཤེས་འོད་དང་། ལོ་ཙཱ་བ་རིན་ཆེན་བཟང་པོ་ནས་ཡིན་ཏེ། དེ་ཡང་ཁྲི་བཀྲ་
ཤིས་བརྩེགས་དཔལ་གྱི་སྲས་ནི། དཔལ་ལྡེ། འོད་ལྡེ། སྐྱིད་ལྡེའོ། །སྐྱིད་ལྡེ་ཉི་མ་
མགོན་གྱི་སྲས་ནི། ལྡེ་གཙུག་མགོན། བཀྲ་ཤིས་མགོན། དཔལ་ གྱི་མགོན་དང་
གསུམ་མོ། །ཆུ་ཕོ་འབྲུག་གི་ལོ་ལ་ཡབ་མཆེད་སོ་སོར་གྱེས་ཏེ། ལྡེ་གསུམ་པོས་
གྲོམ་པ་ལྷ་རྩེར་གདན་ཕབ་སྟེ་གཙང་ཕྱོགས་ལ་མངའ་མཛད་པས་སྨད་ཀྱི་ལྡེ་
གསུམ་ གྲགས་ཏེ། དེ་ཡང་དཔལ་ལྡེའི་ བརྒྱུད་ ཀྱིས་ཟམ་ པ་ གསུམ་ལ་དབང་
མཛད་པ་ནི། ལྷ་རྩེའི་ནས་ཟམ་སྔོན་མོ། གླིང་བུའི་ཤ་ཟམ་དམར་མོ། མང་ཉུལ་
གྱི་གསེར་ཟམ་སེར་པོའོ། །འོད་ལྡེའི་བརྒྱུད་ཀྱིས་ལྷོ་སྒོ་གསུམ་ལ་དབང་མཛད་
པ་ནི། དྲིན་དང་མཉའ་ནམ་རྫས་ཀྱི་སྒོ། བུད་མཁར་ར་ཤིང་གི་སྒོ། ཟར་སྟག་སྣ་
རྩོད་ཀྱི་སྒོའོ། །སྐྱིད་ལྡེའི་བརྒྱུད་ཀྱིས་བྱང་གི་མཛོད་གསུམ་ལ་དབང་མཛད་པ་
ནི༑ བྱང་གཡུ་མཚོ་སྔོན་མོ་གྲྭའི་མཛོད། བྱང་ཁ་སྣ་བརྒྱད་ཤའི་མཛོད། གུ་ལང་གོ་
པོ་གསེར་གྱི་མཛོད། ཅེས་གྲགས་པའོ། །མགོན་གསུམ་པོ་སྟོད་དུ་འཆུགས་ཏེ། པུ་
རངས་། ཞང་ཞུང་། མང་ཡུལ་ གསུམ་ དུ་ སོ་ སོར་ གདན་ ཆགས་ པ་ནི། སྟོད་ ཀྱི་
མགོན་གསུམ་དུ་གྲགས་སོ། །དེ་ལྟར་ཡབ་མཆེད་གྱེས་པའི་ཆུ་ཕོ་འབྲུག་ལོ་དེ།
འདས་ལོ་ནས་སུམ་སྟོང་བརྒྱ་དང་ཉེར་ལྔ་པ་(སྤྱི་ལོ་༩༩༢)དང་། ཕྱི་དར་ས་མོ་བྱ་
ནས་བཞི་བཅུ་རྩ་བཞི་པ་ཡིན་ནོ། །སྟོད་ཀྱི་མགོན་གསུམ་གྱི་ནང་ཚན་བླ་མ་དམ་པའི་
གསུང་ངག་ཆོས་འབྱུང་ངོ་མཚར་སྣང་བ་ན་བཀྲ་ཤིས་མགོན་གྱི་སྲས་འོད་ཀྱི་རྒྱལ་མཚན། དེའི་སྲས་འཁོར་རེ་
དང་སྲོང་ངེ་གཉིས་ཟེར་བའང་མཛད་འདུག། བཀྲ་ཤིས་མགོན་གྱི་སྲས་ཁྲི་ ལྡེ་སྲོང་ངེ་དང་།
ཁྲི་དཔལ་འཁོར་ལྡེ་གཉིས་བྱུང་བའི། ཁྲི་དཔལ་འཁོར་ལྡེ་རབ་ཏུ་བྱུང་བའི་མཚན་
63



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ནི༑ ལྷ་བླ་མ་ཡེ་ཤེས་འོད་ཅེས་བྱ་སྟེ། དེས་ན། རྗེ་དཔལ་འཁོར་བཙན་ནས།
ཡེ་ཤེས་འོད་འདི་མ་བྱོན་བར་ལ། བོད་འདིར་གཙུག་ལག་ ཁང་དང་། གླེགས་
བམ་དང་། དགེ་འདུན་གྱི་སྡེ་དང་། བཤད་ཉན་སྒོམ་སྒྲུབ་སོགས་ཅུང་ཟད་འཕེལ་
ཡང་། ལུང་རིགས་རྣམ་དག་གིས་དཔྱད་མི་བཟོད་པའི། དགེ་ཚུལ་ཆུ་གཏོར་མ་
དང་བསྙེན་རྫོགས་དེར་བས་མ་སོགས་དང༌། གནད་ཀྱིས་མ་ཟིན་པའི་སྦྱོར་སྒྲོལ་
ལམ་བྱེད་སོགས། ལྟར་སྣང་གི་ཆོས་ཚུལ་མང་པོའི་སྤྲིན་གྱིས་བསྒྲིབས་པས་སྤྲིན་
མེད་ཀྱི་བསྟན་པ་རྣལ་མ་དར་བ་ནི་མ་ཡིན་ལ། བསྟན་པའི་མེ་རོ་ཅུང་ཟད་གསོས་
བཏབ་པ་ནི་ཡིན་ནོ། །ཡེ་ཤེས་འོད་འདི་རབ་ཏུ་བྱུང་། ལོ་ཆེན་རིན་བཟང་སོགས་
ཀྱི་འཕགས་ཡུལ་ནས་གསར་མའི་འགྱུར་མགོ་བཙུགས་ཏེ། བཤད་སྒྲུབ་ཀྱི་བསྟན་
པ་ལུང་རིགས་ཀྱིས་གཏན་ལ་ཕབ་པ་ནི། ཕྱི་དར་རྒྱལ་བའི་བསྟན་པ་ཤིན་ཏུ་དར་
བའི་མགོ་བཙུགས་པ་ཡིན་ནོ། །དོན་འདི་ལ་དགོངས་ནས། ཆོས་ལ་འཇུག་པའི་
སྒོ་ལས། འོད་སྲུངས་ནས་བརྩམས་ཏེ་དེ་ཡན་ཆད་ནི། གངས་ཅན་འདི་ན་གཙུག་
ལག་ཁང་དང་གླེགས་བམ་བཞུགས་མོད། བཤད་པའི་བཀའ་ཉམས་པས་གཟུ་
ལུམ་དུ་མ་བྱུང་སྟེ། སངས་རྒྱས་ཀྱི་བསྟན་པའི་གཟུགས་བརྙན་ལ་སྤྱོད་པ་ཡིན་ནོ།།
དེ་ནས་འདིར་བསྟན་པ་རྒྱས་ཤིང་དག་པར་བྱ་བའི་ཕྱིར། བྱང་ཆུབ་སེམས་དཔའ་
ཐུགས་རྗེ་དང་སྨོན་ལམ་གྱི་སྟོབས་ཅན་ཞིག་སའི་བདག་པོ་བཀྲ་ཤིས་མགོན་གྱི་
སྲས་སུ་སྐུ་བལྟམས་པ་ནི། ཞེས་སོགས་དང་རབ་དབྱེ་ལས། དེ་ཚེ་བླ་མ་ཡེ་ཤེས་
འོད། །ཆོས་རྒྱལ་དེ་ཡིས་སྐྱེས་བུ་མཆོག །རིན་ཆེན་བཟང་པོ་ཁ་ཆེར་བརྫངས། །
འཇམ་པའི་དབྱངས་ཀྱིས་བྱིན་རླབས་པའི། །མཁས་མཆོག་དེ་ཡིས་སྔོན་མེད་པའི།།
ཆོས་རྣམས་ཕལ་ཆེར་བསྒྱུར་ཅིང་ཞུས། །ཞེས་སོགས་ཀྱིས། བསྟན་པ་ཕྱི་དར་གྱི་
སྒོ༑ རྒྱལ་པོ་ལྷ་བླ་མ་ཡེ་ཤེས་འོད་དང༌། ལོ་ཙཱ་བ་རིན་ཆེན་བཟང་པོ་ནས་ངོས་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
བཟུང་བ་ནི། བསྟན་པའི་མེ་རོ་སྨད་ནས་བསླངས་ཏེ། སྟོད་མངའ་རིས་ནས་ཤིན་
ཏུ་དར་བ་འདི་ལ་དགོངས་སོ་ཞེས་ཁོ་བོས་ལེགས་པར་བཤད་པ་ཡིན་ཏེ། གཞན་
དུ་ན་འདིའི་གོང་དུ་ཡང་མི་བཅུ་སློབ་བུ་སྦྱིན་བདག་དད་ལྡན་དང་བཅས་པས་
བསྟན་པའི་བྱ་བ་རྒྱ་ཆེར་བསྒྲུབས་ཟིན་པ་དང་འགལ་བའི་ཕྱིར་རོ། །འདི་མ་བྱོན་
གོང་དུ་བསྟན་པའི་གཟུགས་བརྙན་ཙམ་ལས་བསྟན་པ་མེད་ཅེས་ཀྱང་བརྗོད་པར་
མི་ནུས་ཏེ། དེ་ཡན་ཆད་དུ་དགེ་སློང་བཞིར་འོངས་པའི་དགེ་འདུན་གྱི་སྡེ་དང་། དེ་
དག་གི་རྒྱུད་སོ་སོར་ཐར་པའི་བསླབ་བྱ་རྣམ་པར་དག་པ་དང་། རབ་བྱུང་བསྙེན་
རྫོགས་ཀྱི་ལས་ཀྱི་ཆོ་གའི་ལག་ལེན་སོགས་ཡོད་པས། ལུང་རྟོགས་ཀྱི་བསྟན་པ་
དང་བསྟན་འཛིན་གྱི་སྐྱེས་བུ་གསུམ་ཀ་ཚང་བའི་ཕྱིར་རོ། །དེས་ན་ལྷ་བླ་མ་རབ་ཏུ་
བྱུང་བའི་མེ་ཕོ་འབྲུག་གི་ལོ་འདི། བསྟན་པ་ཕྱི་དར་ཤིན་ཏུ་དར་ཞིང་རྒྱས་པར་
བྱེད་པའི་ལོ་དུས་ཀྱི་ཐོག་མ་ཡིན་པར་ལུང་རིགས་ཀྱིས་གྲུབ་ལ། ལོ་འདི་ནི་འདས་
ལོ་ནས་ སུམ་ སྟོང་ བརྒྱ་ དང་ བཞི་ བཅུ་ རྩ་ བརྒྱད་ འདས་ པའི་ རྩ་ དགུ་ པ་ （སྤྱི་ལོ་
༡༠༡༦)ཡིན་ནོ། །འོ་ན་འདི་རབ་ཏུ་འབྱིན་པའི་མཁན་པོ་སུ་ཞིག་སྙམ་ན། དེབ་སྔོན་
སོགས་ལས། དེའི་ཚེ་བསྟན་པ་མེད་པས་ལྷ་བླ་མ་ཡབ་སྲས་གསུམ་རང་རྟགས་
རང་གིས་བླངས་ནས་དཀོན་མཆོག་གི་དྲུང་དུ་ཕུལ་རབ་ཏུ་བྱུང་ཞེས་བཤད་པ་ནི་
མི་འཐད་པར་སེམས་ཏེ། དེའི་ཚེ་ཕྱི་དར་ས་མོ་བྱ་ནས་ཀྱང་ལོ་བརྒྱད་ཅུ་རྩ་བརྒྱད་
ལོན་པས་བསྟན་པ་ཤིན་ཏུ་ཡོད་པའི་ཕྱིར་རོ། །དེ་བས་ན་ཁོ་བོ་ནི། དེབ་སྔོན་རང་
ཉིད་ལས། ལོ་ཆེན་རིན་བཟང་ལོ་བཅུ་གསུམ་ལོན་པའི་ཚེ། མཁན་པོ་ཡེ་ཤེས་
བཟང་པོ་ལས་རབ་ཏུ་བྱུང་བར་ཁོང་རང་གི་དངོས་སློབ་ཁྲི་ཐང་ཛྷ་ནས་བཀོད་པའི་
རྣམ་ཐར་ན་ཡོད་ཅེས་བཤད་པས། དེ་གཉིས་མཁན་པོ་གཅིག་པར་སེམས་ཏེ།
མཁན་པོ་ཡེ་ཤེས་བཟང་པོའི་མཚན་གྱི། ཡེ་ཤེས་ཞེས་པ་དེ་ཡེ་ཤེས་འོད་ལ་སྦྱར་
65



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཞིང་། བཟང་པོ་དེ་ལོ་ཆེན་རིན་བཟང་ལ་སྦྱར་འདུག་པའི་ཕྱིར་སྙམ་མོ། །དེ་ལྟ་
བུའི་མཁན་པོ་དེ་ཡང་། ཞང་ཞུང་པ་རྒྱལ་བ་ཤེས་རབ་ལ། འདུལ་བའི་སྒྲུབ་
བརྒྱུད་ཀྱི་བླ་མ་དྷརྨ་པཱ་ལ། བྲེ་ཏ་ཀ་ར་གཉིས། བཤད་བརྒྱུད་ཀྱི་བླ་མ་ངྷ་ན་བི་བྷ་
དྲ་དང༌། ཤྲཱི་བྷུ་སུ་ཏེ་ཤན་ཏི་གཉིས་ཏེ་བཞི་ཡོད་པའི། ཛྷ་ན་ཤྲཱི་བྷ་དྲ་ནི། ཡེ་ཤེས་
དཔལ་བཟང་པོ་ཡིན་པས། པཎ་ཆེན་དེ་ཉིད་ཡིན་པར་སེམས་སོ། །
གཉིས་པ་ངོས་ཟིན་ནས་བསྟན་འཛིན་དང་དགོན་གནས་རིམ་པར་བྱོན་
ཚུལ་ལ་གཉིས། བསྟན་འཛིན་རིམ་པར་བྱོན་ཚུལ། དགོན་གནས་རིམ་པར་བྱོན་
ཚུལ་ལོ། །དང་པོ་ནི། འདས་ལོ་ནས་ད་ལྟའི་ཤིང་ཕོ་བྱི་ལོའི་བར་ལ་སུམ་སྟོང་
དྲུག་བརྒྱ་གོ་བདུན་ལོན་པའི་ཚེ། ཕྱི་དར་ས་མོ་བྱ་ནས་ལོ་བཅུ་དགུ་པ་མེ་མོ་ཡོས་
ཡན་གྱི་སུམ་སྟོང་དང་བརྒྱ་ རུ་སླེབ་ཅིང་། དེ་ཡན་ཆད་དུ་ནི། དབུས་གཙང་མི་
བཅུས་བསྟན་པ་ལ་བྱ་བ་བྱས་པ་ཡིན་ལ། སུམ་སྟོང་བརྒྱ་ནས་ཉིས་བརྒྱ་མ་ཟིན་
གྱི་བར་ལ་ལོ་པཎ་སུ་ཞིག་བྱོན་ཞེས་པ་ནས། སུམ་སྟོང་དྲུག་བརྒྱ་པ་ནས་བདུན་
བརྒྱ་མ་ཟིན་བར་འདི་ལ་མཁས་པ་སུ་ཞིག་བྱོན་ནས་བསྟན་པ་ལ་བྱ་བ་ཇི་ལྟར་
བྱས་སྙམ་ན། འདི་ལ་དྲུག་ཡོད་པའི། དང་པོ་སུམ་སྟོང་བརྒྱ་ཟིན་ནས་ཉིས་བརྒྱར་
མ་སླེབས་ཀྱི་བར་འདི་ལ། རྒྱལ་བའི་བསྟན་པ་སྤྲིན་མེད་ཀྱི་མཁའ་ལ་རྒྱུ་སྐར་གྱི་
ཚོགས་བཀྲ་བ་ལྟ་བུ་ཞིག་དར་བ་ཡིན་ཏེ། དེ་ཡང་འབྲོག་མི་ནས་བརྒྱུད་པའི་ལམ་
འབྲས། མར་ པ་ནས་བརྒྱུད་པའི་བཀའ་བརྒྱུད། འབྲོམ་ནས་བརྒྱུད་པའི་བཀའ་
གདམས། དམ་པ་ནས་བརྒྱུད་པའི་ཞི་བྱེད། ཁྱུང་པོ་ནས་བརྒྱུད་པའི་ནི་གུ། རྨངས་
ར་སེར་པོ་ནས་བརྒྱུད་པའི་ཕོ་བཅོད། མ་གཅིག་ནས་བརྒྱུད་པའི་མོ་བཅོད་སྐོར་
དང་བཅས་པའི་ཕྱི་དར་ཉིད་ལ་ལྷག་ཏུ་འཕེལ་བའི་གདམས་པའི་སྒོ་ཆེན་པོ་དྲུག
ལོ་ཆེན་ནས་བརྒྱུད་པའི་ཡོ་གའི་ཆོས་སྐོར་དང་བཅས་པ་བདུན་དར། གཞན་ཡང་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
བདེ་ཀྱེ་གསང་གསུམ། དུས་འཁོར་འཇིགས་བྱེད་སོགས་བླ་མེད་ཀྱི་རྒྱུད་སྡེ་ཆེན་
པོ་ལྔའི་རྒྱུད་བཤད་མན་ངག་ཁྲིད་རིམ་སོགས་དེང་སང་བོད་ན་གྲགས་པའི་ཕལ་
པོ་ཆེ་ཞིག་དུས་དེ་ཙམ་ནས་བརྩམ་སྟེ་དར་བ་ཡིན་ནོ། །ཞེས་ ཁོང་དུ་ཆུད་པར་
བྱའོ། །དེ་ཡང་སུམ་སྟོང་བརྒྱ་པའི་སྐབས་སུ་ཐོག་མར་བྱོན་པའི་མཁས་པ་ཆེན་པོ་
བཀའ་དྲིན་ཆེ་བ་ནི། ལོ་ཆེན་རིན་ཆེན་བཟང་པོ་སྟེ། སུམ་སྟོང་བརྒྱ་དང་གསུམ་
དུ་སླེབ་པའི་ལྕགས་ཕོ་རྟ་(སྤྱི་ལོ་༩༧༠)ལོར། ལོ་ཆེན་རིན་ཆེན་བཟང་པོ་བལྟམས།
ལོ་འདི་ཕྱི་དར་ས་མོ་བྱ་ནས་ཉེར་གཅིག་འདས་པའི་ཉེར་གཉིས་པ་ཡིན། འདི་
ནས་དེང་སང་བར་ལ་ལྔ་བརྒྱ་དང་གོ་ལྔ་ལོན་ནོ། །ལོ་ཆེན་འདི་ལ་སློབ་མ་མང་དུ་
ཡོད་ཀྱང་། ལོ་ཆུང་ལེགས་པའི་ཤེས་རབ། གུར་ཤིང་བརྩོན་འགྲུས་རྒྱལ་མཚན།
གྲབ་པ་གཞོན་ནུ་ཤེས་རབ། ཀྱི་ནོར་ཛྙཱ་ན་དང་བཞི་ལ་ཐུགས་ཀྱི་སྲས་བཞི་ཟེར།
པུ་རངས་པ་ཨན་སྟོན་གྲགས་རིན། རྒྱ་ཡེ་ཚུལ། དགུང་པ་དགེ་བཤེས། མར་ཡུལ་
བ་དཀོན་མཆོག་རྩེགས་བཞི་ནི། ལོ་ཆེན་དང་ལོ་ཆུང་གཉིས་ཀའི་སློབ་མ་ཡིན། །
མྱང་སྟོད་རྐྱང་པོ་སྤེ་དམར་གྱི་རྐྱང་པོ་ཆོས་བློན། ཤངས་ཀྱི་སུམ་སྟོན་ཡེ་འབར།
མྱང་སྟོད་ལྕེ་གཞར། སྤང་ཁ་དར་ཆུང་གི་གཞོན་ནུ་རྒྱ་མཚོ་བཞི་ནི་གཙོ་ཆེར་ལོ་
ཆུང་ གི་ སློབ་མ་ ཡིན། རྔོག་གེ་ སར་དང༌། ཟངས་དཀར་འཕགས་པ་ཤེས་རབ་
གཉིས་ ནི་ ལོ་ ཆུང་ ཁོང་གི་སློབ་མ་ཡིན་ནོ། །གཉལ་ པ་ ཉི་ མ་ཤེས་རབ། སྨོན་
འགྲོའི་མར་པ་རྡོ་ཡེ། མཉན་སྟོན་ཚུལ་འབར། སྤང་ཚང་པ་སེང་གེ་རྒྱལ་མཚན་
བཞི་ལ་ཟངས་དཀར་གྱི་བུ་བཞི་ཟེར་རོ། །བསྣུར་ཉི་མ་འོད་ཟེར་ནི། མཉལ་པ་ཉི་
མ་ཤེས་ རབ་ ཀྱི་སློབ་མ་ཡིན། གླན་ཆོས་འབྱུང་། རྩ་ སྐྱ་ དཀོན་མཆོག་ གྲགས།
དམར་ཆོས་རྒྱལ། སྒང་སྟོན་ཤེས་རབ་འབུམ་བཞི་ནི་བསྣུར་གྱི་སློབ་མ་ཡིན་ཏེ།
དེ་དག་གིས་གཙོ་བོར་རྣལ་འབྱོར་རྒྱུད་ཀྱི་བསྟན་པ་སྤེལ་ལོ། །དེ་ལྟ་བུའི་ཡོ་གའི་
67



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བརྒྱུད་པ་ལ། ཡོ་ག་སྟོད་ལུགས་དང་། སྨད་ལུགས་ཞེས་གཉིས་སུ་གྲགས་ཏེ། ལོ་
ཆེན་གྱི་སྐུ་ཚེའི་སྟོད་ལ། སངས་རྒྱས་ཞི་བ་ལ་གསན་པའི་ཡོ་གའི་ཆོས་ལུགས། ས་
ཆ་སྨད་དབུས་གཙང་དུ་དར་བ་ཡོ་ག་སྨད་ལུགས་དང༌། སྐུ་ཚེའི་སྨད་ལ་དྷམ་པཱ་ལ་
ལ་གསན་པའི་ཡོ་གའི་ཆོས་ ལུགས། སྟོད་མངའ་རིས་སུ་དར་བ་ལ་ཡོ་ག་སྟོད་
ལུགས་ཞེས་འཇོག་པས་སོ། །འདི་ལ་མཁས་མཆོག་རྡོ་རྗེ་རྒྱལ་མཚན་གྱིས་གཞན་
ཕན་འཁྲུལ་སེལ་ལས། ཤདྡྷ་ནས་བརྒྱུད་པའི་ཁ་ཆེ་མཁན་པོའི་ལུགས་དང་། དྷརྨ་
པཱ་ལ་ལ་གསན་པའི་རྒྱ་གར་ཤར་ཕྱོགས་པའི་ལུགས་ཞེས་པའི་ཐ་སྙད་འཐད་ཀྱི་
ཡོ་ག་སྟོད་ལུགས་དང་སྨད་ལུགས་ཞེས་པའི་ཐ་སྙད་རྗེ་བཙུན་གོང་མས་བཤད་པ་
མེད་ཅིང་། སངས་རྒྱས་ཞི་བ་ནི་ལོ་ཆེན་དང་ཕྱི་ལོ་ནས་མཇལ་བའི་པཎྜི་ཏ་ཡིན་
གྱི༑ སྐུ་ཚེ་སྟོད་ཀྱི་བླ་མ་གཏན་ནས་མ་ཡིན་ཞེས་སོགས་གསུངས་ཏེ། འདི་ལ་ཁོ་
བོས་ད་དུང་དཔྱད་པར་བྱས་ནས་འདི་ཡིན་སྨྲ་བར་སྤྲོའོ། །འདུལ་བ་སྟོད་ལུགས་
དང་། སྨད་ལུགས་ཀྱི་བཤད་བཀའ་ལག་ལེན་སོགས་ཀྱང་ལོ་ཆེན་འདིའི་སྐུ་ངོ་ལ་
དར་བ་ཡིན་ཏེ། དེ་ཡང་སྨད་འདུལ་ནི། བསྟན་པ་སྔ་དར་གྱི་རྒྱུན་གཡོ་སྨར་གཙང་
གསུམ་དང་བླ་ཆེན་དགོངས་པ་རབ་གསལ་ལ། མི་བཅུས་སྡོམ་པ་བླངས་ཏེ། སྨད་
མདོ་ཁམས་ནས་དབུས་གཙང་དུ་རིམ་གྱིས་འཕེལ་བའི་འདུལ་བའི་བསྟན་པའི་
རྒྱུན་འདི་ལ་གྲགས་ཤིང་། དེ་ལ་གཟུས་ཡན་ཆད་དུ་སྨད་འདུལ་ལ་བཤད་བཀའ་
ཅུང་ཟད་མ་གཏོགས་པ་ཆེར་མེད་མོད། ལོ་ཆེན་འདིའི་སྐུ་ཚེའི་སྟོད་ཙམ་ལ་གཟུས་
རྡོ་རྗེ་རྒྱལ་མཚན་གྱིས་འདུལ་བ་ལ་བཤད་པ་རྒྱ་ཆེར་མཛད་པའི་སློབ་མ་དབུས་
གཙང་བའི་གཟུས་ཀྱི་བུ་ཆེན་བཞི། དེ་ལ་བླ་མ་རྣམ་གསུམ། དེ་ལས་རྒྱ་འདུལ།
དེ་ལས་ སློབ་མ་ཀ་བཞི། དེ་ལས་ བྱ་འདུལ། དེ་ལས་ རྩིས་ འདུལ་སོགས་ ལས་
བརྒྱུད་དེ་བཤད་པ་རྒྱ་ཆེར་འཕེལ་བས་སོ། །དེ་དག་ཀྱང་ཇི་ལྟར་སྙམ་ན། མི་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
བཅུའི་ནང་ཚན་ཀླུ་མེས་ཀྱི་མཁན་བུ་ཀ་བ་བཞིར་གྲགས་པའི་གྲུ་མེར་ལ་མཁན་བུ་
གསུམ་སྟེ། གྲ་ཕྱིས་ཀྱི་ཀླུངས་ལེགས་པའི་ཤེས་རབ། གྲ་ཕྱིས་ཀྱི་སྐྱོར་ཤེས་རབ་
འབྱུང་གནས། གཟུས་རྡོ་རྗེ་རྒྱལ་མཚན་དང་གསུམ་མོ། །གཟུས་ལ་བུ་ཆེན་བཞི་
སྟེ༑ སྦོས་ ཚུལ་ ཁྲིམས་ འབྱུང་ གནས། གླན་ ཚུལ་ ཁྲིམས་ བྱང་ ཆུབ་ སྟེ་དབུས་ པ་
གཉིས། སྣེ་པོ་པ་གྲགས་པ་རྒྱལ་མཚན་དང་། འཛིམ་པ་ཤེས་རབ་འོད་ཟེར་ཏེ་
གཙང་པ་གཉིས་སོ། །དང་པོ་སྦོ་ཚུང་ཚུལ་འབྱུང་གི་སློབ་མ་ནི། ཉང་འཚམས་པ་
རིན་ཆེན་བླ་མ། སྣེ་བོ་པ་གྲགས་རྒྱལ་གྱི་སློབ་མ་ནི་ཀོ་ཁྱིམ་པ་ཡེ་ཤེས་བླ་མ།
འཛིམ་པ་ཤེར་འོད་ཀྱི་སློབ་མ་ནི། ཞང་ཞུང་པ་རྒྱལ་ཤེ་དང་། སོག་ཚུལ་ཁྲིམས་བླ་
མ་གཉིས་སོ། །དེ་ལྟ་བུའི་བླ་མ་གསུམ་གྱི་སློབ་མ་ནི། རྒྱ་འདུལ་དབང་ཕྱུག་ཚུལ་
ཁྲིམས། རྒྱ་ལ་བུ་ཆེན་ཀ་ བ་བཞི་སྟེ། འདར་འདུལ་འཛིན། མཐའ་བཞི་བརྩོན་
འགྲུས་འབར། ཇོ་གདན་ནག་པོ་དར་ཚུལ། རྨ་ཚོ་ བྱང་ཆུབ་རྡོ་ རྗེ་འོད། རྨ་ཚོའི་
སློབ་མ་ནི་བྱ་འདུལ་བརྩོན་འགྲུས་འབར། དེའི་སློབ་མ་ནི་རྩིས་འདུལ་གཞོན་ནུ་
སེང་གེའོ། །སྟོད་འདུལ་ནི། ལོ་ཆེན་དང་བླ་མ་ཡེ་ཤེས་འོད་ཀྱི་སྐུ་ཚེའི་སྨད་ལ།
རྒྱ་གར་ཤར་ཕྱོགས་ཀྱི་པཎྜི་ཏ་དྷམ་པཱ་ལ་སྤྱན་དྲངས་འདུལ་བའི་བསྟན་པ་སྤེལ་བ་
ལས། མཁན་བུ་པཱ་ལ་རྣམ་པ་གསུམ་སྟེ། ས་དྷཱ་པཱ་ལ། གུ་ཎ་པཱ་ལ། པྲཛྙཱ་པཱ་ལའོ། །
པྲཛྙཱ་པཱ་ལའི་མཁན་བུ་ཞང་ཞུང་པ་རྒྱལ་བ་ཤེས་རབ་སྟེ། དེས་དྷམཱ་པཱ་ལ་ཉམས་
ལེན་དང༌། བྲམ་ཟེ་འདུལ་འཛིན་སྲེ་ཏ་ཀ་ ར་ ལ་ ཕྱག་ལེན་བསླབས་པས་སྒྲུབ་
བརྒྱུད་ཀྱི་བླ་མ་རྣམ་པ་གཉིས། ཤྲཱི་ཛྙཱ་ན་བྷ་དྲ་དང་། ཤྲཱི་སུ་བྷུདྷི་ཤིནྟལ་གཞུང་གི་
བཤད་པ་གཙོ་བོར་གསན་པས་བཤད་བརྒྱུད་ཀྱི་བླ་མ་གཉིས་སོ། །དེ་ལྟར་འདུལ་
བ་ལ་བརྒྱུད་པ་གཉིས་ཡོད་པས་སྟོད་འདུལ་བ་རྣམས་ནི། རྒྱ་གར་ནས་བཤད་
སྒྲུབ་ཀྱི་བརྒྱུད་པ་བར་མ་ཆད་པས་ཕྱག་ལེན་དང་བཤད་པ་སོགས་ཁུངས་བཙུན་
69



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ལ༑ སྨད་འདུལ་བ་རྣམས་ནི། གཟུས་ དང༌ བླ་ མ་རྣམ་གསུམ་དང་ རྒྱ་འདུལ་ལ་
སོགས་པས་བཤད་པ་མང་དག་མཛད་ཀྱང་། རང་བཟོ་མ་གཏོགས་བརྒྱུད་པ་མེད་
པས་ཁུངས་ཐུབ་མེད་དོ་ཞེས་ཟུར་ཟ་བར་མཛད་དེ། ཞང་ཞུང་པ་རྒྱལ་ཤེའི་སློབ་
མ་ཞིང་མོ་ཆེ་བ་བྱང་ཆུབ་སེང་གེས་མཛད་པའི་བརྒྱུད་རིམ་གྱི་ཡི་གེ་ལས། བསླབ་
པ་ གསུམ་ ལས་ ཚུལ་ ཁྲིམས་ ཀྱི། །བསླབ་ པ་ སྟོན་ པ་ འདུལ་བ་ ཡིན། །སྡེ་སྣོད་
བརྒྱུད་པ་གཉིས་ཡིན་ཏེ། །ཕྱོགས་སྔ་མ་དང་ཕྱི་མའོ། །དང་པོ་བོད་ཀྱི་བརྒྱུད་པ་
སྟེ༑ ༑དགེ་སློང་རྡོ་རྗེ་རྒྱལ་མཚན་གྱིས། །སློབ་དཔོན་མེད་ཕྱིར་གཞུང་རྣམས་ལ། །
ལྟ་རྟོག་བྱས་ནས་བཤད་པ་མཛད། །དེ་ལ་སློབ་པ་རྣམ་པ་བཞི། །དགེ་སློང་ཚུལ་
ཁྲིམས་འབྱུང་གནས་དང་། །ཚུལ་ཁྲིམས་བྱང་ཆུབ་དབུས་ཀྱིའོ། །དགེ་སློང་གྲགས་
པ་རྒྱལ་མཚན་དང་། །ཤེས་རབ་འོད་ནི་གཙང་གིའོ། །དེ་སློབ་ཚུལ་ཁྲིམས་བླ་མ་
སྟེ༑ ༑ཚུལ་ ཁྲིམས་ འབྱུང་ གནས་ སློབ་ མ་ནི། །དགེ་སློང་ རིན་ཆེན་བླ་མའོ། །དེ་
གཉིས་སློབ་མ་ཆེ་བའི་མཆོག །དགེ་བཤེས་དབང་ཕྱུག་ཚུལ་ཁྲིམས་ཡིན། །དེ་ཡི་
བློ་ཡིས་བརྟག་བྱས་ནས། །དགག་དགོས་རྒྱུ་མཚན་མང་པོ་བྱས། །ཚུལ་ཁྲིམས་བླ་
མས་ཡན་ལག་དང༌། །སྤྱི་དོན་བསྡུས་དོན་བམ་པོ་གསུམ། །བློ་ཡིས་བརྟགས་ནས་
ཡི་གེར་བཀོད། །དེ་དག་སློབ་མ་ཆེ་བ་ནི། །ཡེ་ཤེས་རྒྱན་གྱིས་མགོ་བསྒྲེ་བྱས། །
སློབ་ དཔོན་ སུན་དབྱུང་ བློ་ ཡིས་རྟོག །རྒྱ་གར་བརྒྱུད་ པ་མེད་ པ་ཡིན། །དེ་ནི་
ཕྱོགས་སྔ་འགོད་པའོ། །ཞེས་སྨད་འདུལ་ལ་ཕྱོགས་སྔ་བརྗོད་ནས་དགག་པ་མང་
དག་མཛད་རྗེས་རང་ལུགས་འཇོག་པ་ན། ཕྱི་མ་མངའ་རིས་འདུལ་འཛིན་ལ། །རྒྱ་
གར་བརྒྱུད་པ་ཡོད་པར་བཞེད། །དེ་ཡང་སྒྲུབ་པའི་བརྒྱུད་དང་ནི། །བཤད་པའི་
བརྒྱུད་དང་རྣམ་པ་གཉིས། །སྒྲུབ་པའི་བརྒྱུད་པ་འདི་ལྟ་ སྟེ། །ལྷ་རྒྱལ་བླ་མ་ཡེ་
ཤེས་འོད། །འཇམ་དཔལ་སྤྲུལ་པར་རབ་གྲགས་པ། །དེ་ནི་རྩ་རྒྱུད་ཆེན་པོ་ལས། །



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ལུང་བསྟན་ཐོབ་པ་ཐོ་ལིང་གི །དཔེ་མེད་ལྷུན་གྲུབ་གཙུག་ལག་ཁང་། །བཞེངས་
ནས་རྒྱ་གར་ཤར་ཕྱོགས་ནས། །མཁས་བཙུན་སྙན་པའི་འབྲུག་སྒྲ་ཅན། །གྲགས་
པ་རྒྱལ་མཚན་མཐོན་པོ་ཡིས། །ཀུན་ལ་གསལ་བར་གྱུར་པ་ཡི། །དྷམ་པཱ་ལ་ཞེས་
བྱ་བ། །ཡེ་ཤེས་འོད་ཀྱིས་སྤྱན་དྲངས་ནས། །ཐུགས་རྗེ་ཉི་མས་རྒྱུད་སྐུལ་ནས། །
བསྟན་པ་རིན་ཆེན་གནས་བྱའི་ཕྱིར། །མཁན་པོ་མཛད་ནས་སྒྲུབ་བརྒྱུད་སྤེལ། །
དེ་ཡི་མཁན་བུའི་གཙོ་བོ་གསུམ། །དགེ་སློང་ས་དྷུ་པཱ་ལ་དང་། །ཇོ་བོ་གུ་ཎ་པཱ་ལ་
དང་། །དགེ་སློང་ པྲཛྷ་ པཱ་ ལའོ། །པྲཛྷ་ པཱ་ལའི་མཁན་བུ་ནི། །ཞང་ཞུང་ཡུལ་གྱི་
འདུལ་བ་འཛིན། །དགེ་སློང་རྒྱལ་བའི་ཤེས་རབ་སྟེ། །ཚུལ་ཁྲིམས་གཡག་གི་རྔ་
མ་དང་། །མིག་གི་འབྲས་བུ་བཞིན་དུ་བསྲུངས། །ཡོན་ཏན་རང་བཞིན་ཐམས་
ཅད་ཀྱི། །རྒྱུར་གྱུར་འདུལ་བའི་སྡེ་སྣོད་ལས། །མང་དུ་ཐོས་ཤིང་ངེས་བྱས་པ། །
སྙན་པས་ནམ་མཁའ་ས་སྟེང་ཁྱབ། །ཐུགས་རྗེའི་སྤྲིན་ལས་ཆོས་ཆར་ཕབ། །རབ་
བྱུང་ཐ་མའི་རྒྱུད་སྤངས་ནས། །བསྟན་པ་རིན་ཆེན་རྒྱས་མཛད་པ། །ཞེས་སོགས་
བཤད་པ་ལྟར་ཡིན་ནོ། །དེས་ན་འདུལ་བ་སྨད་ལུགས་ཀྱི་བཤད་པ་ནི། གཟུས་རྡོ་
རྗེ་རྒྱལ་མཚན་ནས་གཙོ་བོར་དར་བས་ལོ་ཆེན་གྱི་སྐུ་ཚེའི་སྟོད་ནས་དར་ལ། སྟོད་
ལུགས་ནི་དྷརྨ་པཱ་ལའི་མཁན་བུ་པཱ་ལ་རྣམ་གསུམ་ནས་དར་བས། ལོ་ཆེན་གྱི་སྐུ་
ཚེའི་སྨད་ནས་དར་བ་ཡིན་ནོ། །ཞེས་ཤེས་པར་བྱའོ། ། དེ་ལྟ་བུའི་ལོ་ཆེན་དེས་
མངའ་བདག་ལྷ་ལྡེ་བཙན་གྱི་སློབ་དཔོན་མཛད། པཎྜི་ཏའི་བླ་མ་བདུན་ཅུ་རྩ་ལྔ་
བསྟེན། དགུང་ལོ་དགུ་བཅུ་རྩ་བརྒྱད་བཞུགས། རྨོང་ལོ་ཙཱ་བ་དགེ་བའི་བློ་གྲོས་
སོགས་ཞུ་ཆེན་ཕེར་བའི་སློབ་མ་ལོ་ཙཱ་བ་བཅུ་ལྷག་བྱུང་། བསྟན་པ་ཕྱི་དར་གྱི་
མདོ་སྔགས་ཀྱི་བཀའ་དྲིན་ཕལ་ཆེར་ཁོང་གི་ངོ་ལ་བྱུང་། སྟོད་འདུལ་བའི་གཙོ་བོ་
ཞང་ཞུང་རྒྱལ་ཤེའི་སློབ་མ་ནི། དཔལ་འབྱོར་ཤེས་རབ་དང་། ཚུལ་ཁྲིམས་བློ་
71



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
གྲོས་ ལ་ སོགས་ པ་ ཡིན། དཔལ་ འབྱོར་ ཤེས་ རབ་ འདི་ ནི། པུ་ རངས་ ལོ་ ཆུང་
གྲགས་༼འབྱོར་ཤེས་རབ་མཆོག་ཤེར་དང་། ལོ་ཙཱ་ བ་ གཞོན་ནུ་མཆོག་གི་ སློབ་མ་
ཡིན། པུ་རངས་ལོ་ཆུང་འདི་ནི། ཤྲཱི་ཁང་དམར་གྱི་གད་ལོགས་སུ། སྐུ་ལུས་འདི་
ཉིད་ཀྱིས་མཁའ་སྤྱོད་དུ་ཕེབས། ཁོང་དང་ལོ་ཆེ་ཆུང་དུ་སྡེབས་པའི་ལོ་ཆེན་ནི་
མར་པ་དོ་པ་ཆོས་ཀྱི་དབང་ཕྱུག་ཡིན། ཁོང་གི་སློབ་མ་དམར་ཆོས་ཀྱི་རྒྱལ་མཚན།
དེའི་དབོན་པོ་ཐུབ་པ་ཤེས་རབ། དེའི་དབོན་པོ་དམར་ཆོས་རྒྱལ་ཡིན། དེ་དག་
སློབ་བརྒྱུད་དང་བཅས་པ་འཁོར་ལོ་བདེ་མཆོག་གི་བསྟན་པ་ལ་གཙོ་བོར་བཀའ་
དྲིན་ཆེའོ། །ལོ་ཆེན་རིན་བཟང་གི་རྗེས་ལ། གཙང་ཕྱོགས་འདིར་སྔགས་ཀྱི་བསྟན་
པ་སྤེལ་བ་ལ་འབྲོག་མི་ལོ་ཙཱ་བ་སྔ་བ་ཡིན་ཏེ། སྟོད་སྨད་ཀྱི་ཡབ་མཆེད་མཇལ་
དུས་ལས་ལོ་གཉིས་པ། ག་ཡ་དྷ་ར་དགུང་ལོ་ཉིས་བརྒྱ་དང་ཞེ་གཅིག་བཞེས་པ།
འདས་ལོ་ནས་སུམ་སྟོང་བརྒྱ་དང་ཉེར་ལྔ་འདས་པའི་ཉེར་དྲུག་པ་ཆུ་མོ་སྦྲུལ་ (སྤྱི་ལོ་
༩༩༣)ལ་འབྲོག་མི་བལྟམས། ཆུ་སྦྲུལ་དེ་ནས་དེང་སང་ནི་ལོ་ལྔ་བརྒྱ་དང་དོན་
གཉིས་པ་ཡིན་ལ། ལོ་འདི་ཕྱི་དར་ས་མོ་བྱ་ནས་ཞེ་ལྔ་པ་ཡིན་ཞིང་། ལོ་ཆེན་ལས་
ཉེར་གསུམ་གྱིས་གཞོན་པ་ཙམ་མོ། །དེ་ཡང་བོད་ཀྱི་རྒྱལ་པོ་སྨད་ཀྱི་ལྡེ་གསུམ་པོ་
གྲོམ་པ་ལྷ་རྩེ་ན་བཞུགས་པའི་ཚེ། རྒྱན་གོང་དུ་ལོ་སྟོན་རྡོ་རྗེ་དབང་ཕྱུག་ལ་བཀའ་
སྩལ་ཏེ། མཁན་པོ་ རྒྱ་ཤཱཀྱ་ གཞོན་ནུ། སློབ་ དཔོན་ སེ་ ཡེ་ ཤེས་ བརྩོན་ འགྲུས།
གསང་སྟོན་ཉང་རྡོ་ རྗེ་ རྒྱལ་ མཚན་ལ་སོགས་ པའི་དགེ་སློང་བདུན། དགེ་ཚུལ་
གཉིས། དགེ་བསྙེན་གཅིག་དང་བཅུ་སྤྱན་དྲངས་ཏེ་གྲོམ་པ་རྒྱང་དུ་དགེ་འདུན་གྱི་
སྡེ་བཙུགས་པའི་དུས་སུ། རབ་ཏུ་བྱུང་བ་ཕྱེད་དང་སུམ་བརྒྱ་ཙམ་འདུས་པའི་ནང་
ནས། འབྲོག་མི་ལོ་ཙཱ་བ་ཤཱཀྱ་ཡེ་ཤེས། སྟག་ལོ་ཙཱ་བ་གཞོན་ནུ་བརྩོན་འགྲུས།
ལེང་ཡེ་ཤེས་གཞོན་ནུ་གསུམ། མཁན་སློབ་རྒྱལ་པོ་དང་བཅས་པས་རྒྱ་གར་དུ་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ཆོས་སློབ་ཏུ་བཏང་། བསྟན་པའི་རྩ་བ་ཡིན་པས་འདུལ་བ། བསྟན་པའི་སྙིང་པོ་
ཡིན་པས་ཕར་ཕྱིན། བསྟན་པའི་ཉིང་ཁུ་ཡིན་པས་གསང་སྔགས་སློབས་ཤིག་ཅེས་
བཀས་རབ་ཏུ་གདམས་པ་ལས། འབྲོག་མིས་མཁས་པ་སྒོ་དྲུག་དང་། དཔའ་བོ་རྡོ་
རྗེ་ལས་མདོ་རྒྱུད་ཀྱི་ཟབ་དོན་བླངས། ཁྱད་པར་ཕྱིས་ག་ཡ་དྷ་ར་བོད་དུ་བྱོན་པ་
ལས་གསུང་ངག་རིན་པོ་ཆེའི་བདུད་རྩི་བཞེས་ནས། བསྟན་པ་སྤེལ་བའི་སློབ་
མའི་གཙོ་བོ། མན་ངག་ཚར་བ་གསུམ། རྒྱུད་ཚར་བ་ལྔ། གྲུབ་པ་ཐོབ་པ་བདུན་
སོགས་བྱུང་བའི། དང་པོ་ལྷ་བཙུན་ཀ་ལི། འགྲོམ་དེ་པ་སྟོན་ཆུང་། སེ་མཁར་ཆུང་
པའོ། །གཉིས་པ་ནི། ས་སྐྱ་པའི་འཁོན་དཀོན་མཆོག་རྒྱལ་པོ། འཕྲང་འོག་གི་
དབྲད་དཀོན་མཆོག་རྒྱལ་པོ། མངའ་རིས་པའི་གསལ་བའི་སྙིང་པོ། ལྷ་རྩེའི་གྱི་
ལྗང་དབུ་དཀར་བ། ཤངས་ཀྱི་བྲག་ཝེ་སོ་ནག་པ་དང་ལྔའོ། །གསུམ་པ་ནི། སྐྱེར་
སྒོམ་སེའོ། །གཤེན་སྒོམ་རོག་པོ། དབུས་པ་གྲོད་པོ་ཆེ་སྟེ་ཕོ་གསུམ་དང་། ཤབ་
མོ་ལྕམ་གཅིག འཕྱད་མོ་ནམ་མཁའ། སྲད་མོ་ཀོ་ནེ། སྟོད་མོ་རྡོ་རྗེ་མཚོ་སྟེ་མོ་
བཞིའོ། །བླ་ཆེན་འདིའི་བཀའ་དྲིན་ལས་མ་རྒྱུད་ཀྱེ་རྡོ་རྗེའི་བཀའ་སྲོལ་ལས་རྒྱུད་
གསུམ་མན་ངག་དང་བཅས་པའི་ཟབ་དོན་ལྷག་པར་དར་རོ། །འདིའི་གྲུབ་ཐོབ་
གསུམ་ གྱི་ སྐྱེར་ སྒོམ་དང༌། གཤེར་ སྒོམ་ གཉིས་ནི། གཙང་ སྐྱེར་བུ་བ་དང༌། རྟ་
ནག་པ་ཡིན་པས། འབྲོམ་དེ་པའི་སློབ་མ་སེ་རོག་གཉིས་དང་ཅུང་མི་གཅིག་པ་
འདྲ་སྟེ། དེ་པའི་སློབ་མ་སེ་རོག་གཉིས་ཀྱིས་བླ་ཆེན་ལ་ཆོས་ཀྱི་བཀའ་དྲིན་ཐོབ་
པས། དངོས་གྲུབ་ཅུང་ཟད་རེ་ཐོབ་ཅེས་བཤད་ཀྱི། གྲུབ་པ་ཐོབ་ཅེས་མ་བཤད་
པའི་ཕྱིར་རོ། །དེས་ན་སེ་རོག་གཉིས་ནི་དབུས་པ་སྨ་ར་སེར་པོ་ཅན་དང་། ནག་པོ་
ཅན་ཞེས་ཞ་ལུགས་འཆད་པ་ལྟར་དག་པར་སེམས་སོ། །མདོར་ན་བླ་ཆེན་འདི།
ག་ཡ་བལྟམས་པའི་ཆུ་མོ་སྦྲུལ་ནས་ཉིས་བརྒྱ་དང་བཞི་བཅུ་འདས་པའི་ཆུ་མོ་སྦྲུལ་
73



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ལ་ སྐུ་བལྟམས། སྐུ་ གཞོན་ནུ་ ལ་ རྒྱ་གར་དུ་ བྱོན། ནཱ་ལེནྡ། མཁས་ པ་ སྒོ་དྲུག་
སོགས་ལོ་བརྒྱད་དང་། དཔའ་བོ་རྡོ་རྗེ་ལ་ལོ་བཞི་དང་། བལ་པོར་ཕམ་མཐིང་པ་
ལོ་གཅིག་བསྟེན་ཏེ་ལོ་བཅུ་གསུམ་རྒྱ་བལ་དུ་གསན་སྦྱོང་སོགས་མཛད། ཕྱིས་ཞེ་
དགུ་ལོན་པ་ལྕགས་མོ་སྦྲུལ་ལ། ག་ཡ་དྷ་ར་དང་ཐོག་མར་མཇལ། གསུང་ངག་
རིན་པོ་ཆེའི་བཀའ་དྲིན་ལོ་གསུམ་དུ་ནོད། ང་གཉིས་བཞེས་པ་ཆུ་མོ་ལུག་ལ། ག་
ཡ་(ཀྱེ་རྡོར་རྒྱུད་གསུམ་སོགས་བསྒྱུར། དྲུག་ཅུ་རེ་གསུམ་ཡན་ཆད་ལ། གསན་སྦྱོང་
དང་འཆད་པ་སོགས་ཀྱིས་བསྟན་པ་ སྤེལ་ནས། དེ་ནས་ཆོས་དབྱིངས་སུ་མ་
གཤེགས་བར་དུ་གཙོ་བོར་སྒྲུབ་པ་མཛད། བརྒྱད་ཅུ་རྩ་ལྔ་ལོན་པའི་ཚེ། སྐུ་ལུས་
མ་ སྤངས་ པར་ འཇའ་ ལུས་སུ་དགོངས་བཞེད་ པ་ ལ། རྟེན་འབྲེལ་ཅུང་ ཟད་ ལ་
བརྟེན་ནས་བར་དོར་མཆོག་གི་དངོས་གྲུབ་བརྙེས་པ་སྟེ། དེ་ལྟ་བུའི་བླ་ཆེན་མ་
དྲོས་པའི་ཆུ་གཏེར་ཆེན་པོ་ལས་བཀའ་བབས་ཀྱི་ཆུ་རྒྱུན་ཆེན་པོ་བཞི་བབ་པའི་
རྒྱུན་འཛིན་པར་བྱེད་པ་ནི་རྗེ་བཙུན་ས་སྐྱ་པ་ཆེན་པོ་ཁོ་ན་ཡིན་ཏེ་འོག་ནས་འཆད་
པར་བྱེད་དོ། །ཞ་ལུགས་པ་རྣམས་ཀྱིས་འབྲོག་མི་རྒྱ་གར་དུ་ལན་གཉིས་བྱོན་པའི་
དང་པོ་ལ། ཤན་ཏི་པ་སོགས་ཀྱི་དྲུང་དུ་ལོ་བརྒྱད་བཞུགས། དཔའ་བོ་རྡོ་རྗེ་དང་
ཞལ་མཇལ་དབང་ཟབ་མོའི་དྲིན་ཐོབ་ཙམ་བྱས་ནས་བོད་དུ་བྱོན། སླར་རྒྱ་གར་དུ་
བྱོན་དཔའ་བོ་རྡོ་རྗེའི་དྲུང་དུ་ལོ་བཞི་བཞུགས་ཞེས་འཆད་པར་བྱེད་དོ། །དེ་ནས་
མར་པ་ སྔ་སྟེ། སུམ་སྟོང་བརྒྱ་དང་ཞེ་བཞི་འདས་པའི་ཞེ་ལྔ་པ་ཆུ་ཕོ་བྱི་ (སྤྱི་ལོ་
༡༠༡༢)ལོར་མར་པ་བལྟམས། འཕགས་ཡུལ་དུ་ལན་གསུམ་བྱོན། བཀའ་བབས་
ཀྱི་བླ་མ་བཞིའི་ཟབ་དོན་བདུད་རྩིའི་བཅུད་ཐོབ་པ་ཏིལ་ལོ་པའི་དངོས་སློབ་ནཱ་རོ་
པཎ་ཆེན་གྱི་གསུང་གི་བདུད་རྩི་ལོངས་སྤྱད་པས། བཀའ་བརྒྱུད་ཅེས་པའི་སྒྲ་བོ་
ཆེ་འདི་ཁོང་ནས་དར་བ་ཡིན་ལ། དེ་ཡང་ཏིལ་ལོ་པ་ལ་བཀའ་བབས་བཞི་ཇི་ལྟར་
74



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
བྱུང་ན། ཕྱག་རྡོར། ས་ར་ཧ། ལུ་ཧི་པ། ཌ་ཀི་པ་ལས་བརྒྱུད་པ་དང་པོ་ཕྱག་ཆེན་
གྱི་བཀའ་བབས་བྱང་ཆུབ་སེམས་དཔའ་བློ་གྲོས་རིན་ཆེན། ཀླུ་སྒྲུབ། མ་ཏང་ཀི་
ལས་གཉིས་པ་ཕ་རྒྱུད་ཀྱི་བཀའ་བབས། མཁའ་འགྲོ་མ་སུ་མ་ཏི། ཐང་ལོ་པ་ཤིང་
ལོ་པ། ཀཎྜ་རི་པ་ལས་གསུམ་པ་མ་རྒྱུད་ཀྱི་བཀའ་བབས། བིརླུ་པ། ཌོམྦི་པ། བི་
ན་པ། ལ་བ་པ། ཨིནྡྲ་བུ་ཏི་ལས་བཞི་པའི་བཀའ་བབས་སོ། །དེ་ཡང་ཏིལ་བརྡུང་
ཞིང་དངོས་གྲུབ་བརྙེས་པས་ཏིལ་ལོ་པ་ཞེས་བྱའི། ཏྲེ་ལོ་པ་ཞེས་དང༌། ཏེ་ལ་སྟེ་
ཞེས་པའི་གླུ་ལེན་ཏེ་ལ་པ་ཞེས་འཆད་པ་ནི་མ་དག་པ་ཁོ་ནའོ། །དེ་ལྟ་བུའི་མར་
ལོས། འཕགས་ཡུལ་དུ་བླ་མ་བརྒྱ་རྩ་བརྒྱད། བཤད་སྲོལ་འཛིན་པ་ལྔ་བཅུ། སྣང་
བ་འགྱུར་ངེས་བཅུ་གསུམ། ཁྱད་པར་དུ་འཕགས་པའི་བླ་མ་བཞི་རྣམས་བསྟེན་པ་
ལས། ཕྱི་མ་བཞི་ནི། བྱང་ཕུ་ལ་ཧ་རིར་ནཱ་རོ་པ་བསྟེན། རྒྱུད་ཀྱེ་རྡོ་རྗེ་བསྲེ་འཕོ་
གསན། ནུབ་ལཀྵེ་ཏྲར་དཔལ་ཡེ་ཤེས་སྙིང་པོ་བསྟེན། རྒྱུད་གསང་འདུས་དང་སྒྱུ་
ལུས་འོད་གསལ་གསན། ལྷོ་དུག་མཚོ་ཁོལ་མར་དཔལ་ཞི་བ་བཟང་པོ་བསྟེན།
རྒྱུད་མཧཱ་མ་ཡ་དང་དབྱིབས་རྣལ་འབྱོར་གསུམ་གསན། ཤར་ཆུ་བོ་གངྒའི་འགྲམ་
དུ་མེ་ཏྲི་པ་བསྟེན། རྒྱུད་བསྟོད་པ་གླུ་བླངས་དང་ཕྱག་ཆེན་གསན་ནོ། །འདི་ལ་
སློབ་མའི་མཆོག སྲས་དར་མ་མདོ་སྡེ་པར་གྲོང་འཇུག་གི་བཀའ་བབས། དོལ་གྱི་
འཚུར་སྟོན་དབང་ངེ་ལ་འཕོ་བའི་བཀའ་བབས། གཞུང་གི་རྔོག་ཆོས་སྐུ་རྡོ་རྗེ་ལ་
བཤད་པའི་བཀའ་བབས། གཙང་རོང་གི་མེས་སྟོན་ཆེན་པོ་ལ་འོད་གསལ་གྱི་
བཀའ་བབས། གུང་ཐང་གི་མི་ལ་རས་པ་ལ་བདེ་དྲོད་ཀྱི་བཀའ་བབས་སོ། །ཕྱི་
མ་འདི་ བཞི་ ལ་ བརྙེས་ པའི་ བུ་ བཞིའམ། ཀ་ཆེན་བཞི་ ཞེས་ གྲགས་ ཏེ། སྔ་མ་
གསུམ་གྱིས་བདེ་ཀྱེ་སོགས་ བཤད་ པའི་ སྲོལ་ བཟུང་། མི་ལས་ བཀའ་ བབས་
བཞིའི་གདམས་པའི་བཅུད་སྒྲུབ་ པའི་སྲོལ་བཟུང་བ་ཡིན་ནོ། །གཞན་ཡང་། ཆུ་
75



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
གོང་དཔལ། དྲི་མའི་བུ་ཆུང་། དོལ་པ་གག་སྟོན། དགེ་བཤེས་ཁེ་གད་པ་བཞི་ལ་
བཀའ་བབས་བུ་བཞི་ཟེར། འདམ་གྱི་མར་པ་མགོ་ལེགས། སྐྱེར་ཕུའི་ཀློག་སྐྱ་ཇོ་
སྲས། འཕན་ཡུལ་ཉ་མ་དཔལ་མོ། རྐྱང་རོ་ཞང་སྟོན་བཞི་ལ་ལས་ཅན་གྱི་སློབ་མ་
བཞི་ཟེར། མར་ལོ་འདི་འབྲོག་མི་བས་ལོ་བཅུ་དགུས་གཞོན་ཞིང་། རང་ལོ་བཅོ་
ལྔ་པ་ལ་མུ་གུ་ལུང་དུ་འབྲོག་མི་ལ་སྒྲ་ཐད་ཀློག་སོགས་བསླབས། ཕྱིས་རྒྱ་གར་དུ་
ལན་གསུམ་པ་བྱོན་པའི་ཚེ་རང་ལོ་ཞེ་གསུམ་པ་ཡིན་ལ། དེ་ཇོ་བོ་བོད་དུ་བྱོན་པ་
དང་ལམ་དུ་མཇལ་མཐར་རང་ལོ་གྱ་བཞི་པ་ཚེས་བཅུའི་ཉིན་དག་པའི་ཞིང་དུ་
གཤེགས་སོ། །དེས་ན་འདི་བྱོན་པའི་ཆུ་ཕོ་བྱི་ལོ་ནས་ད་ལྟའི་བར་དུ་ལོ་ལྔ་བརྒྱ་
དང་ང་གཉིས་ལོན། ལོ་འདི་ཕྱི་དར་ས་མོ་བྱ་ནས་རེ་བཞི་པ་ཡིན་ཞིང་། འདི་དང་
གྲྭ་པ་མངོན་ཤེས་དགུང་མཉམ་དང་། ཁུ་རྔོག་འབྲོམ་གསུམ་གྱི་ཟླས་ཕྱེ་བའི་ཁུ་
སྟོན་བརྩོན་འགྲུས་གཡུང་དྲུང་དང་། ནག་ཚོ་ལོ་ཙཱ་བ་ཚུལ་རྒྱལ་བ་གཉིས་འདི་
བས་ལོ་གཅིག་གིས་བགྲེས་པ་ཡིན་ཟེར་རོ། །བཀའ་བརྒྱུད་བསོད་ནམས་རྒྱལ་
མཚན་གྱི་གསེར་ཕྲེང་ལས་འདི་ཤིང་ཕོ་བྱི་ལོ་པར་མཛད་འདུག འདི་དང་ཐོག་
མཚུངས་ཙམ་ལ་འགོས་ལོ་ཡང་བྱོན་ཏེ། ཁོང་གི་བཀའ་དྲིན་ལས་གསང་འདུས་
འཕགས་ལུགས་ཀྱི་རྒྱུད་མན་ངག་རྣམས་དར་བ་ཡིན། འདི་ནི་རྒྱལ་པོ་ཁྲི་སྲོང་ལྡེ་
བཙན་གྱི་བློན་པོ་འགོས་ཁྲི་བཟང་ཡབ་ལྷག་གི་བརྒྱུད་པ་སྟེ། དེ་ཡང་། འགོས་
དེའི་སྲས། མགོས་ཁྱུང་རྒོད་རྩལ་དང་། རྡོ་ རྗེ་ རྩལ་གཉིས་བྱོན་པའི་ཡབ་དང་།
ཁྱུང་ རྒོད་ རྩལ་ གྱིས་ རྒྱ་ འཇམ་ དཔལ་ གསང་ བའི་ སྦྱིན་བདག་ མཛད། འཇམ་
གསང་འདིས་ལོ་བརྒྱད་ཅུ་རྩ་བརྒྱད་བཞུགས། མངའ་བདག་ཁྲི་རལ་སོགས་ཀྱི་བླ་
མ་ ཡིན། འགོས་ ཁྱུང་ རྒོད་ རྩ་ལ་ གྱི་ སྲས། མགོས་ རི་ སྤྲིན། གཡུང་ དཔལ། དོན་
རིན་ཤེས་རབ་འཕེལ་བཞིས། རྒྱ་འཇམ་དཔལ་གསང་བའི་སྲས། རྒྱ་ཇོ་སྲས་ཡང་
76



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
དག་ སྐྱབས་ སོགས་བཞིའི་སྦྱིན་བདག་མཛད། འགོས་ རི་ སྤྲིན་གྱི་སྲས། འགོས་
ནམ་དར། དོན་རིན། རྒྱལ་རྒྱལ་གསུམ་གྱིས། ཇོ་སྲས་ཡང་དག་སྐྱབས་ཀྱི་སྲས།
ཇོ་སྲས་བདུད་འཇོམས་ཀྱི་སྦྱིན་བདག་མཛད། འགོས་ནམ་དར་གྱི་སྲས། མགོས་
གཡུང་དྲུང་ སྐྱབས། ཡེ་ཤེས་སྐྱབས། བཙུན་ཆུང་དང་ གསུམ་བྱུང་བའི། འགོས་
བཙུན་ཆུང་མིང་སྲིང་མཐུན་པ་ལ། སྲིང་མོ་སྦྲུམ། ངོ་ཚ་ནས་ཤངས་ལ་འཐོན། རྟ་
ནག་ཏུ་ཆགས། ལྷས་ར་གཅིག་ཏུ་བཙས་པའི་མིང་། མིང་སྲིང་ངོ་ཚ་མནོལ་བས་
ཁུག་པ། ལྷས་སུ་བཙས་པས་ལྷས་བཙས་ཏེ། འགོས་ཁུག་པ་ལྷས་བཙས་ཞེས་
ཡོངས་སུ་གྲགས་པ་དེའོ། །དེབ་སྔོན་ལས། རྟ་ནག་ཕུའི་ཁུག་པ་ཞེས་པར་བཙས་
པས་ཁུག་པ་དང་། ལྷས་སྐྱབས་པས་ལྷས་བཙས་ཞེས་བྱ་བ་ཡིན་གྱི། སྔ་མ་དེ་
ལྟར་དུ་འཆད་པ་བླུན་པོའི་གཏམ་མོ་ཞེས་བཤད། གང་ནའང་། བསྟན་པ་ཕྱི་དར་
གྱི་ཆོས་ལོག་སུན་འབྱིན་པ་ལ། ལོ་ཆེན་རིན་བཟང་གི་རྗེས་ནས་འདི་བཀའ་དྲིན་
ཆེ་བ་ ཡིན་ ཏེ། རབ་ དབྱེ་ ལས། དེ་ དག་ འདས་ པའི་འོག་ཏུ་ཡང་། །ཆོས་ ལོག་
འགའ་ཞིག་འཕེལ་བའི་རྒྱུས། །ལྷས་བཙས་ཞེས་བྱའི་ལོ་ཙཱ་བ། །དེས་ཀྱང་སྔགས་
ལོག་སུན་འབྱིན་པ། །ཞེས་ བྱའི་བསྟན་བཅོས་མཛད་ནས་ནི། །ཆོས་དང་ཆོས་
མིན་རྣམ་པར་དབྱེ། །ཞེས་བཤད་པས་སོ། །དེ་ནས་འབྲོམ་སྟོན་པ་སྔ་སྟེ། སུམ་
སྟོང་བརྒྱ་དང་ཞེ་དགུ་འདས་པའི་ལྔ་བཅུ་པ་མེ་མོ་སྦྲུལ་(སྤྱི་ལོ་༡༠༡༧)ལ་འབྲོམ་སྟོན་
པ་བལྟམས། ལོ་དེ་ནས་ལྔ་བརྒྱ་དང་ཞེ་བདུན་སོང་ཞིང་། ཕྱི་དར་ས་མོ་བྱ་ནས་
དྲུག་ཅུ་རྩ་དགུ་ལོན། འདི་མར་པ་ལོ་ཙཱ་བས་ལོ་ལྔས་གཞོན། རྒྱལ་བའི་བཀའ་
ཐམས་ཅད་ཀྱི་སྙིང་པོ། སྐྱེས་བུ་གསུམ་གྱི་ལམ་རིམ། གདམས་ངག་ཏུ་དྲིལ་ནས་
ཉམས་སུ་ལེན་པའི་བཀའ་གདམས་ཞེས་པའི་སྙན་གྲགས་ཅན་དེ་ཁོང་གི་བཀའ་
དྲིན་ལས་དར་བ་ཡིན་ལ། འདིའི་བརྒྱུད་འཛིན་ལ་ཕྱིས་བཀའ་གདམས་གཞུང་པ་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
དང༌། གདམས་ངག་པ་གཉིས་སུ་གྲགས་ཏེ། དེང་སང་འདིའི་སློབ་མའི་གཙོ་བོ་
ཐུགས་སྲས་སྐུ་མཆེད་གསུམ་ཞེས་གྲགས་པའི། ཕུ་ཆུང་བ་གཞོན་ནུ་རྒྱལ་མཚན།
པུ་ཏོ་བ་རིན་ཆེན་གསལ། སྤྱན་སྔ་བ་ཚུལ་ཁྲིམས་འབར་དང་གསུམ་ལས། པུ་ཏོ་
བ་ནི་བཀའ་གདམས་གཞུང་དྲུག་ལ་འཆད་མཉན་དང་། སྐྱེས་བུ་གསུམ་གྱི་ལམ་
རིམ་ལ་སྒྲུབ་པ་ཟུང་འཇུག་ཏུ་མཛད་པས་གཞུང་པ་དང༌། སྤྱན་སྔ་བ་ནི་སྒྲུབ་པ་
གཙོ་བོར་མཛད་ པས་ གདམས་ངག་པ་ཞེས་བྱའོ། །དེ་ལ་གཞུང་དྲུག་ནི། སྐྱེས་
ཚོམས་དད་པའི་གཞུང་། ས་རྒྱན་ཏིང་ངེ་འཛིན་གྱི་གཞུང་། སྤྱོད་བཏུས་སྤྱོད་པའི་
གཞུང་སྟེ་རིམ་པ་ལྟར། སྐྱེས་རབས་དང་ཆེད་དུ་བརྗོད་པའི་ཚོམས་གཉིས། བྱང་
ས་ མདོ་ སྡེ་རྒྱན་ གཉིས། སྤྱོད་ འཇུག་ དང༌ བསླབ་ བཏུས་ གཉིས་ སོ། །སྐྱེས་ བུ་
གསུམ་ གྱི་ལམ་རིམ་ནི། དལ་འབྱོར་རྙེད་དཀའ། འཆི་བ་མི་རྟག་པ། ལས་རྒྱུ་
འབྲས་ གསུམ་གྱི་སྒོ་ནས། འབྲས་བུ་ལྷ་ མིའི་ གོ་འཕང་ཐོབ་པའི་ ཕྱིར་དུ་ལས་
འབྲས་ཀྱི་སྤང་བླང་ཚུལ་བཞིན་བྱེད་པ་ནི། མངོན་མཐོའི་ཐེག་པ་སྟེ་སྐྱེས་བུ་ཆུང་
ངུའི་ལམ། འཁོར་བའི་ཉེས་དམིགས་བསམ་པའི་སྒོ་ནས་ལྟ་བ་བདེན་བཞི་དང་
རྟེན་འབྲེལ་བཅུ་གཉིས་རྟོགས་ཏེ། འབྲས་བུ་འཁོར་བ་སྤངས་པའི་མྱང་འདས་
ཙམ་ཐོབ་པར་བྱེད་པ་ནི། ཐེག་དམན་གྱི་ལམ་སྟེ་སྐྱེས་བུ་འབྲིང་གི་ལམ། བྱམས་
སྙིང་རྗེ་བྱང་ཆུབ་སེམས་ཀྱིས་རྒྱུད་སྦྱངས་ནས་འབྲས་བུ་གཞན་དོན་དུ་སངས་རྒྱས་
ཐོབ་པར་བྱེད་པ་ནི། ཐེག་ཆེན་གྱི་ལམ་སྟེ་སྐྱེས་བུ་ཆེན་པོའི་ལམ་ཞེས་བྱ་བ་ཡིན་
ནོ༑ ཁ་ཅིག འབྲོམ་ནས་པུ་ཏོ་བ་ལས་བརྒྱུད་པ་ལ་གཞུང་དང་། དགོན་པ་བ་ནས་
སྣེའུ་ཟུར་པ་ལ་བརྒྱུད་པ་ལ་གདམས་ངག་པ་ཟེར་རོ། །དེ་ལྟ་བུའི་འབྲོམ་དེས།
རང་ལོ་སོ་བརྒྱད་པ་ལ་མངའ་རིས་སུ་ཇོ་བོ་རྗེ་དང་མཇལ། དེ་ནས་བརྩམས་ཏེ་ཇོ་
བོ་ གཤེགས་ ཀྱི་ བར་ ལོ་ བཅུ་གསུམ་ དུ་ ཇོ་ བོ་ དང༌ འབྲལ་ མེད་ མཛད། ཇོ་ བོ་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
གཤེགས་པའི་ཕྱི་དེ་ལུག་གི་ལོ་ལ་སྙེ་ཐང་དུ་དགོངས་རྫོ་གས་སོགས་བསྒྲུབས།
དེའི་ཕྱི་དེ་སྤྲེལ་ལོར་རྭ་སྒྲེང་བཏབ་ནས། རང་ལོ་དྲུག་ཅུའི་བར་ལོ་དགུའི་རིང་ལ་
བཀའ་གདམས་པ་རིན་པོ་ཆེའི་བསྟན་པ་གསལ་བར་མཛད་དོ། །འབྲོམ་གྱི་རྗེས་
ནས་འབྲོག་མིའི་སློབ་མ་མན་ངག་འཛིན་པ་སེ་མཁར་ཆུང་པ་དང༌། བརྒྱུད་
འཛིན་པ་འཁོན་དཀོན་མཆོག་རྒྱལ་པོ་སྔ་སྟེ། དེ་ཡང་སུམ་སྟོང་བརྒྱ་དང་ང་བདུན་
འདས་པའི་ང་བརྒྱད་པ་ཤིང་མོ་གླང་(སྤྱི་ལོ་༡༠༢༥)ལ་སེ་མཁར་ཆུང་པ་བལྟམས།
རང་ལོ་དགུ་བཅུ་རྩ་བརྒྱད་པའི་བར་དུ་བཞུགས་ཤིང་། ལོ་བཅོ་བརྒྱད་ཀྱི་བར་དུ་
འབྲོག་མིའི་ཞབས་པད་བསྟེན། འབྲོག་མིའི་གསུང་ངག་གི་བསྟན་པ་འཛིན་པ་ལ་
བཀའ་དྲིན་ཆེ་ཞིང་སློབ་མའི་མཆོག་ཀྱང་གསུང་ངག་རབ་ཏུ་ཐོབ་པ་ཞང་སྟོན་སྐུ་
མཆེད། འབྲིང་དུ་ཐོབ་པ་ ན་ མ་ལྕམ་སྲིང་། ཐ་མར་ཐོབ་པ་སྤེན་ཐོག་སྒོམ་ཆེན་
གསུམ་མོ། །སུམ་སྟོང་བརྒྱ་དང་རེ་དྲུག་འདས་པའི་རེ་བདུན་པ་ཤིང་ཕོ་ཁྱི་ (སྤྱི་ལོ་
༡༠༣༤)ལ་འཁོན་དཀོན་མཆོག་རྒྱལ་པོ་བལྟམས། འབྲོག་མིའི་ཐུགས་སྲས་
གཞུང་འཛིན་པ་ཆེན་པོར་གྱུར། རང་ལོ་བཞི་བཅུ་པ་ལ་དཔལ་ལྡན་ས་སྐྱ་བོད་
གངས་ཅན་གྱི་རྡོ་རྗེ་གདན་ཆེན་པོ་བཏབ་སྟེ། རྒྱུད་མན་ངག་གི་བསྟན་པ་གསལ་
བར་མཛད། དགུང་ལོ་རེ་དགུ་ཆུ་ཕོ་རྟ་དབྱུག་ཟླའི་ཚེས་བཞི་ལ་གཤེགས་ཟེར།
འདི་བལྟམས་པའི་ཤིང་ཁྱི་ནས་ལོ་ལྔ་བརྒྱ་དང་སུམ་ཅུ་ལོན་ཞིང་། ཕྱི་དར་ས་མོ་
བྱ་ནས་དྲུག་ཅུ་རྩ་དགུ་ལོན་ནོ། །འཁོན་གྱི་རྗེས་ནས། རྗེ་མི་ལ་སྔ་སྟེ། སུམ་སྟོང་
བརྒྱ་དང་དོན་གཉིས་འདས་པའི་དོན་གསུམ་པ་ལྕགས་ཕོ་འབྲུག་ (སྤྱི་ལོ་༡༠༤༠)ལ་
མི་ལ་བལྟམས། ལོ་འདི་ཕྱི་དར་ས་མོ་བྱ་ནས་གོ་གཉིས་པ་ཡིན་ལ། འདི་ནས་ད་
བར་ལ་ལྔ་བརྒྱ་དང་ཉེར་བཞི་ལོན། འདི་དང་བ་རི་ལོ་ཙཱ་བ་དགུང་མཉམ་ཡིན་
ཟེར་རོ། །དཀའ་བརྒྱུད་བསོད་རྒྱལ་གྱིས་ཆུ་ཕོ་འབྲུག་ལོ་པར་མཛད་འདུག གང་
79



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
ནའང་། རང་ལོ་སོ་བརྒྱད་པ་ནས་ཞེ་བཞི་པའི་བར་དུ། མར་ལོའི་དྲུང་དུ་དཀའ་
སྤྱད་དང་ཟབ་དོན་གྱི་སྙིང་པོ་བླངས། ཞེ་ལྔ་པ་ནས་རྫོང་དྲུག་སོགས་སུ་སྒྲུབ་པ་
དང་གཞན་དོན་ཁོ་ན་མཛད་དེ། བརྒྱད་ཅུ་རྩ་བཞི་པ་ཡོས་ལོ་རྟ་ཟླའི་ཚེས་བཅུ་
བཞི་ལ་དག་ པའི་ཞིང་དུ་གཤེགས། འགའ་ཞིག་ ལས་ བྱ་ ལོ་ནས་རྟ་ པའི་ ཉེར་
བདུན་ལ་གཤེགས་ཟེར་རོ། །འདི་ལ་སློབ་མའི་མཆོག་ཉི་ཟླ་ལྟ་བུ་ནི། རས་ཆུང་
པ་དང་། དྭགས་པོ་ལྷ་རྗེ་གཉིས་ཡིན་ལ། རས་པ་མཆེད་བརྒྱད་ཅེས་གྲགས་པ་ནི།
རས་ཆུང་རྡོ་རྗེ་གྲགས་པ། ངམ་རྫོང་རས་པ། འབྲི་སྒོམ་རས་པ། སེ་བན་རས་པ།
རས་པ་ཞི་བ་འོད། ཁྱི་ར་རས་པ། རས་པ་བདེ་སྐྱོང་། ར་རྫི་རས་པ་རྣམས་སོ། །
འདི་ལ་རྣམ་ཐར་མི་གཅིག་པ་བརྒྱ་དང་ཉེར་བདུན་ཡོད་ཟེར་ཏེ། སྒྲུབ་བརྒྱུད་ཀྱི་
བསྟན་པ་ཉི་མ་ཤར་བ་ལྟ་བུ་དེ། འདི་ཁོ་ནའི་དྲིན་ཡིན་ནོ། །ཐུགས་ཀྱི་སྲས་རས་
ཆུང་པ་ནི། མི་ལའི་ཞེ་ལྔ་པ་ཤིང་ཕོ་བྱི་བ་ལ་བལྟམས། ལོ་བཅུ་གསུམ་པ་ལ་མི་
ལའི་ཞབས་ལ་གཏུགས། འཕགས་ཡུལ་དུ་བྱོན། ལུས་མེད་མཁའ་འགྲོའི་ཆོས་
སྐོར་དགུའི་གཞི་མར་ པ་ནས་ མི་ལ་ལ་ཞུས་ ཀྱང་། སྔར་མར་པ་ལ་ཡང་མི་
བཞུགས་ཏེ། ནཱ་རོ་མེ་ཏྲིའི་དངོས་སློབ་ཏི་ཕུ་པ་ལས་ཁོང་གིས་བསླངས་ཏེ་མི་ལ་ལ་
ཕུལ། མི་ལས་ངམ་རྫོང་ལ་གནང་ཞིང་དེ་ནས་འཕེལ་བ་ལ་ངམ་རྫོང་སྙན་བརྒྱུད་
དང༌། རས་ཆུང་པ་ལས་བརྒྱུད་པ་ལ་རས་ཆུང་སྙན་བརྒྱུད་ཅེས་གྲགས་ཏེ། མདོར་
ན་རས་ཆུང་པས་ལོ་དོན་བརྒྱད་ཀྱི་བར་དུ་བཞུགས་ཤིང་། བདེ་མཆོག་སྙན་བརྒྱུད་
ཅེས་པའི་ཆོས་ཟབ་མོ་དེ་གཙོ་བོར་ཁོང་གི་བཀའ་དྲིན་ཡིན། འགའ་ཞིག་བདེ་
མཆོག་སྙན་བརྒྱུད་ཅེས་པ་རྫུན་མ་ཁོ་ན་ཡིན་ཞིང་། རྗེ་མར་པས་ཀྱང་ནཱ་རོ་པའི་
ཞབས་མ་ཟིན་ཅེས་འཆད་པ་ཡོད་མོད། སྙན་བརྒྱུད་ཟབ་མོ་བློ་ཡུལ་དུ་མ་ཤོང་
བའི་ གཏམ་ ཡིན་ཏེ། ཁོ་བོ་ ལྟར་ན། རྗེ་ མར་ པས་ རྒྱ་གར་དུ་ལན་གཉིས་དང་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
གསུམ་དང་ལྔ་བྱོན་ཞེས་འཆད་པ་གང་ལྟར་ཡང་། ལན་དང་པོ་བྱོན་པའི་ཚེ་ན་ནཱ་
རོ་ཏ་པའི་ཞལ་གྱི་བདུད་རྩི་ཅི་རིགས་པ་ཐོབ་ལ། ལན་མཐའ་མ་བྱོན་པའི་ཚེ། ཨ་
ཏི་ཤ་མངའ་རིས་ནས་དབུས་སུ་བྱོན་པ་དང་ལམ་དུ་མཇལ་ཞེས་པ་འདི་ཕལ་ཆེར་
མཐུན་ལ། ཇོ་བོ་བོད་ལ་ཕེབས་ཀར་ནཱ་རོ་པ་ཞི་བར་གཤེགས་པའི་གདུང་ཡང་ཇོ་
བོའི་ཕྱག་ཏུ་བྱོན་ནས། ད་ལྟ་སྙེ་ཐང་ན་ཡོད་ཅེས་ཨ་ཏི་ཤའི་རྣམ་ཐར་ན་གསལ་
བས་དེའི་ཚེ་མར་ལོས་ཐ་མལ་པ་རྣམས་དང་ཐུན་མོང་དུ་ནཱ་རོ་པའི་ཞལ་མཐོང་བ་
མ་ཡིན་མོད། ཐུན་མོང་མིན་པའི་དག་པའི་སྣང་བ་ཁོ་ནས། ཟླ་བ་གསུམ་གྱི་བར་
དུ༔ ནཱ་རོ་ཏ་པའི་ཞལ་གྱི་བདུད་ རྩི་ བྱིན་རླབས་དང་འབྲེལ་བའི་སྙན་བརྒྱུད་ཀྱི་
བདུད་རྩི་ཐོབ་པ་ཡིན་ནོ་ཞེས་ ཁོ་བོ་སྨྲ་སྟེ། བཀའ་བརྒྱུད་གསེར་འཕྲེང་འགའ་
ཞིག་ལས། དེའི་ཚེ་དགེ་ཚུལ་ཤེས་རབ་སེང་གེའི་ཞལ་ནས། མར་པ་བློ་གྲོས་ཁྱོད་
ན་ནིང་ནས་མི་ཡོང་བའི་དོན་ཅི་ཡོད་བུ་བྱོན་ཙ་ན་ཕ་མཁའ་སྤྱོད་ལ་གཤེགས། ནཱ་
རོ་པ་བཞུད་ཙ་ན་ཀྱེ་རྡོ་རྗེའི་དཀྱིལ་ཐང་དང་། རྡོ་རྗེ་དྲིལ་བུ་མར་པ་ལ་བྱིན་ཅིག་
གསུངས་ནས་བཞག་ཡོད། སྣོད་དང་ལྡན་པ་ལ་རྗེ་བཙུན་ད་ལྟ་ཡང་མཇལ་བས་
དད་བརྩོན་སྐྱེད་དེ་ཚོལ་ཅིག་ཅེས་པ་ལྟར་བཙལ་བས། དངོས་དང་རྨི་ལམ་དུ་ཅི་
རིགས་པར་མཇལ་བའི་མཐར། ཕུ་ལ་ཧ་ རིར་ཟླ་བ་ གསུམ་དུ་ སྙན་བརྒྱུད་ཀྱི་
གདམས་པ་དང་ལུང་བསྟན་སོགས་ཀྱིས་གདམས་ཏེ་ནཱ་རོ་པ་མཁའ་འགྲོ་མའི་
རོལ་ མོས་ བསུས་ཏེ་མཁའ་སྤྱོད་དུ་གཤེགས། ཕུ་ལ་ ཧ་ རིར་གཏོར་མཆོད་ལ་
སོགས་པ་ཅི་ཡང་མི་སྣང་བར་མར་པ་ཁོ་ན་ལུས་གདའ་སྐད་དོ། །ཞེས་བཤད་པ་
ལྟར་རོ། །འོན་ཀྱང་འདི་འཇའ་ལུས་སུ་གཤེགས་པས་ཇོ་བོའི་ཕྱག་གི་གདུང་ལ་
སོགས་པ་གདུལ་བྱ་འགའི་སྣང་ངོར་ཙམ་སྟེ། འདི་ཉིད་དཔལ་ལྡན་ས་སྐྱ་པ་ཆེན་
པོས་རྣལ་འབྱོར་དབང་ཕྱུག་དང་མཇལ་བའི་ཚུལ་ལྟར་ཁོང་དུ་ཆུད་ན་རྩོད་པ་
81



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཐམས་ཅད་ རང་ གྲོལ་དུ་ཁོ་བོས་རྟོགས་སོ། །རས་ཆུང་པ་ལ་ཐུགས་སྲས་བཅུ་
གསུམ་ཞེས་གྲགས་ཏེ། རྒྱལ་བ་ལོ་གཙང་པ་གསུམ། རྭ་བླ་མ་ཆོས་སྒོམ། སུམ་པ་
ཆོས་རྡོར། བུར་སྒོམ་ནག་པོ། ཟངས་རི་བ། འགྲོ་སྒོམ་དོན་གྲུབ། གྲ་ཕྱི་བ་རྡོ་རྗེ་
འོད། ཅུང་ སྟོན་རྒྱལ་ མཚན། ཅུང་ སྟོན་ རྒྱས་ པ། དགེ་ བཤེས་ ཁྱུང་པོ། ལྷ་ རྗེ་ ལྷ་
འབར་དང་བཅུ་གསུམ་མོ། །མི་ལའི་རྗེས་ལ། རྗེ་ག་ཡ་དྷ་ར་བྱོན་པ་ཡིན་ཏེ།
སུམ་སྟོང་བརྒྱ་དང་དོན་གསུམ་འདས་ པའི་དོན་བཞི་པ་ལྕགས་མོ་སྦྲུལ་ (སྤྱི་ལོ་
༡༠༤༡)ལ་ག་ཡ་དྷ་ར་དང་པོ་བོད་དུ་བྱོན། དེ་ཡང་སྤྱིར་པཎ་ཆེན་འདི་འདས་ལོ་
ནས་ཉིས་སྟོང་གྱ་དྲུག་དང་། བི་རཱུ་པ་བལྟམས་པའི་མེ་སྦྲུལ་ནས་སྟོང་དང་དྲུག་
འདས་ པའི་ ཆུ་ མོ་སྦྲུལ་ ལ་ སྐུ་བལྟམས། སྤྱིར་ རང་ ལོ་ སུམ་བརྒྱ་དང་ལྔ་བཅུ་
བཞུགས་པའི་ཉིས་བརྒྱ་བརྒྱད་ཅུ་རྩ་དགུ་ལོན་པའི་ཚེ། འབྲོག་མིས་སྤྱན་དྲངས་
ནས་ལན་དང་པོ་བྱོན། ལྷ་རྩེའི་བྲག་དང་མུ་གུ་ལུང་དུ་ལོ་གསུམ་གྱི་བར་དུ་འབྲོག་
མི་ལ་ཀྱེ་རྡོར་གྱི་རྒྱུད་ཀྱི་བཤད་པ་དང་གསུང་ངག་རིན་པོ་ཆེའི་བཀའ་དྲིན་སྩལ་ཏེ།
ག་ཡ་དྷ་ར་ཞེས་གྲགས་ཏེ། སྤྲིན་འཛིན་ནམ་འགྲོ་བ་འཛིན་པ་ཞེས་བྱ། སྤྱིར་འདི་
ལན་གསུམ་བྱོན་པའི། ལན་གཉིས་པ་འགོས་ལོས་སྤྱན་དྲངས་ཏེ། རྒྱུད་བཤད་
དང༌། རྣལ་འབྱོར་དབང་ཕྱུག་གིས་དབང་གི་རབ་དབྱེ་ལ་འགོས་ཀྱི་སྒྱུར་མཛད་
པས་གསུང་ངག་གི་ཆ་ཤས་ཅུང་ཟད་སྣང་བར་སེམས། འགོས་འདིས་ཐོག་མར་
འབྲོག་མིའི་སྤྱན་སྔར་བྱོན་ཀྱང་སྔོན་གྱི་འབྲེལ་པ་མེད་པའི་དབང་གིས་མ་མགུ་སྟེ།
འབྲོག་མི་ལ་འགྲན་བཟོད་པའི་ཕྱིར་མེ་ཏྲི་པ་སྤྱན་འདྲེན་པར་བརྩམ་པ་ལས།
པཎ་ཆེན་འདིས་མེ་ཏྲི་པར་ཞལ་གྱིས་འཆེས་ནས་འགོས་དང་ལོ་པཎ་དུ་སྡེབ་ནས་
བྱོན། རྗེས་སུ་འབྲོག་མི་དང་མཇལ། ཕན་ཚུན་བརྡ་འཕྲོད་ནས་འབྲོག་མི་དང་ལོ་
པཎ་དུ་སྡེབས་ཞེས་གྲགས་སོ། །ལན་གསུམ་པ་གྱི་ཇོ་ཟླ་བའི་འོད་ཟེར་གྱིས་སྤྱན་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
དྲངས། གྱི་ཇོའི་སློབ་མ་འགའ་ཡར་གྱིས་མཛད་པའི་རྡོ་རྗེ་ཚིག་རྐང་གི་བཤད་པ་
དང༌། གྱི་ཇོས་བསྒྱུར་བའི་རྡོ་ རྗེའི་ ཚིག་རྐང་དང་། ག་ཡ་ དང་ གྱི་ ཇོའི་ སློབ་མ་
གཉོས་ལོ་སྟོན་གྲགས་ཀྱི་ར་ལིའི་ཡི་གེ་ན་ཡང་གསུང་ངག་གི་བརྡ་ཆད་མང་པོ་
སྣང་བས། ལོ་ཙཱ་བ་གཉིས་སློབ་བརྒྱུད་དང་བཅས་པ་ལ། དབང་དང་འགྲེལ་པའི་
གསུང་ངག་གི་ཆ་ཤས་ཅུང་ཞིག་འཕེལ་བར་མངོན་གསུང་ངོ༌། །འོན་ཀྱང་ཡོངས་
སུ་རྫོགས་པ་ནི་བླ་ཆེན་ཁོ་ནའི་སྤྱོད་ཡུལ་ལོ། །ཞ་ལུགས་པ་དག་ག་ཡས་ལན་
བཞི་བྱོན་པའི་དང་པོ། ལོ་ཙཱ་བ་གཞོན་ནུ་ཤེས་རབ་ཀྱིས་སྤྱན་དྲངས། འབྲོག་མི་
དང་ ལྷ་རྩེ་བྲག་ལ་སློབ་མའི་འགྲེལ་རྟགས། པཎྜི་ཏ་ཟླ་བ་དམར་པོ་ཅན་ཞེས་
གྲགས། གཉིས་པ་དང་བཞི་པ་ལ་ག་ཡ་དྷ་ར་དང་། གསུམ་པ་འགོས་ཀྱིས་སྤྱན་
དྲངས་པའི་ཚེ་པཎྜི་ཏ་སྤྲིན་གྱི་ཤུགས་ཅན་དུ་གྲགས་པ་ཞེས་འཆད་དོ། །གང་ནའང་
ལན་ རྗེས་མ་བྱོན་པའི་ཚེ། བླ་ཆེན་འབྲོག་མི་ཞི་བར་གཤེགས་པས། འབྲོག་མི་
ཡོད་ན་བདག་ཕ་བུ་སྒྲུབ་པ་མཉམ་དུ་བྱེད་པ་ཡིན་ཏེ། ཞེས་ཐུགས་ལ་བཅགས་
པའི་གསུང་བྱོན་ཏེ། དཔལ་ལྡན་ས་སྐྱ་བཏབ་ནས་ལོ་སོ་གཅིག་པ་ས་ཆེན་གྱིས་
བཅུ་གཉིས་པ་བཞེས་པའི་ཆུ་མོ་ལུག་གི་ལོ། མཁའ་རེག་ཐོད་པའི་ཡང་དབེན་དུ་
འོད་ཀྱི་གོང་བུའི་འཕོ་བའི་འདའ་ཁ་མའི་སྒོ་ནས་མཁའ་སྤྱོད་དུ་གཤེགས་སོ། །
འགའ་ཞིག བདེ་མཆོག་སྙན་བརྒྱུད་ནི་མར་པ་དོ་པས་རྒྱ་གར་སྐད་ཐོགས་ཀྱི་ཆོས་
བརྒྱ་རྩ་བརྒྱད་བརྩམས་པའི་ནང་ཚན་ཡིན་ཞེས་དང་། རྔོག་གི་གཟེ་མ་ར་མགོ་
ལས། མ་མོའི་བརྒྱུད་ལུང་དཀྲུགས་པ་ལས། །ག་ཡ་དྷ་ རའི་གསེར་ཆོས་བྱུང་། །
ཞེས་ཅི་རྟོལ་གྱི་གཏམ་སྨྲ་བ་ནི་རྒྱ་གར་གྱི་པཎ་གྲུབ་ཤདྡྷ་ཀ་ར་དང་ཐུབ་པས་བྱོན་
ནི་སོགས་ཀྱིས་གསུང་ངག་གི་ཆ་ཤས་ཇི་ལྟར་རིགས་པའི་གཏམ་བླང་བ་མ་ཐོས་
ཤིང་། རང་ཉིད་ལ་མེད་པ་རྒྱུ་མཚན་དུ་བྱས་པའི་བབ་ཅོལ་དུ་ཤེས་པར་བྱའོ། །
83



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
དམ་པ་སངས་རྒྱས་བོད་དུ་ལན་ལྔ་བྱོན་པའི་ལན་ལྔ་པ་དིང་རིར་གདན་ཕབ་
ནས་འགྲོ་དོན་མཛད་ཅེས་པའི་དུས་སྐབས་ཀྱང་། ག་ཡ་བོད་དུ་བྱོན་པའི་སྐབས་
འདི་ཙམ་ཡིན་པར་མངོན་ཏེ། དེ་ཡང་དང་པོ་མགྲིན་ཐང་ལ་སྒོ་ནས་ཙཱ་རིར་བྱོན།
གཉིས་པ་ཁ་ཆེ་ནས་མངའ་རིས་སུ་བྱོན། གསུམ་པ་བལ་པོ་ནས་བྱོན་པ་ན་ཡར་
ལུངས་ཀྱི་སྨང་ར་སེར་པོ་དང་མཇལ་ཏེ་དེ་དང་འགྲོགས་ནས་གཙང་དུ་སྐྱོ་བསོད་
ནམས་བླ་མ་དང༌། སྨང་ར་སེར་པོ་ལ་གཅོད་སྐོར་གནང་། བཞི་པ་ཤབ་འུག་ལྟག་
སྒོ་ནས་དབུས་སུ་རྨ་སོ་ཀམ་གསུམ་སོགས་ཀྱི་དོན་མཛད། ལྔ་པ་ནི་དེ་ནས་རྒྱ་
ནག་ཏུ་ བྱོན་ལོ་བཅུ་གཉིས་བཞུགས་ནས་སླར་དིང་རིར་ཕྱག་ཕེབས་པའོ། །དེ་
ཡང་དམ་པ་ནས་བརྒྱུད་པའི་གཅོད་སྐོར་ལ་ཕོ་གཅོད་དང་མོ་གཅོད་གཉིས་ལས།
དང་པོ་ནི་སྨང་ར་སེར་པོ་ནས་བརྒྱུད་པ་དང༌། གཉིས་པ་ནི་མ་གཅིག་ནས་བརྒྱུད་
པ་ལ་ཟེར་རོ། །མ་གཅིག་ནི་གྲྭ་པ་མངོན་ཤེས་ལས་རབ་ཏུ་བྱུང་ཞིང་། དམ་པ་
དང་སྐྱོ་བསོད་ནམས་བླ་མ་གཉིས་ཆར་ལ་གསན་ནོ། །ཞི་བྱེད་ཀྱི་སྐོར་ལ་བརྒྱུད་
པ་སྔ་ཕྱི་བར་གསུམ་གྱི་དང་པོ་ནི། དམ་པས་ཁ་ཆེ་ཛྙ་ན་གུ་སྐྱེ་ལ་གསུངས་པའི་ཞི་
བྱེད་སྒྲོལ་མའི་སྐོར་གསུམ་ལ་སོགས་པ་སྟེ། དམ་པ་དང་ཁ་ཆེ་གཉིས་ཀས་ཨོང་
པོ་ལོ་ཙཱ་བ་ལ་བཤད་པ་དང་། ཡང་ཁ་ཆེ་བས་པུ་རངས་ལོ་ཆུང་དང་། དེས་དམར་
ཆོས་རྒྱལ་ལ་བཤད་པའོ། །གཉིས་པ་ནི་བོད་དུ་ལན་བཞི་པ་བྱོན་དུས་དམ་པ་རྨ་
དང་། སོ་དགེ་འདུན་འབར་དང་། ཀམ་ཡེ་ཤེས་རྒྱལ་མཚན་ གསུམ་ལ་བཤད་
པའོ། །གསུམ་པ་དིང་རིར་ལན་ལྔ་པ་མེ་མོ་གླང་ལ་ཕེབས་ནས་དམ་པ་འཕྱར་ཆེན་
འཕྱར་ཆུང་། དམ་པ་ཀུན་དགའ་སོགས་ལ་བཤད་པའོ། །དེ་ནས་དམ་པ་དིང་རིར་
ཕེབས་པའི་མེ་མོ་གླང་དེ། ག་ཡ་བོད་ལ་བྱོན་པའི་ལྕགས་སྦྲུལ་ནས་ལོ་བཞིའི་
གོང་གི་མེ་གླང་དེ་ཙམ་ཡིན་པ་འདྲ་སྙམ་མོ། །ག་ཡ་བྱོན་པའི་རྗེས་ཙམ་ལ་པུ་ཏོ་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
བ་བྱོན་པ་ཡིན་ཏེ་སུམ་ སྟོང་བརྒྱ་དང་དོན་ལྔ་འདས་ པའི་དོན་དྲུག་ པ་ ཆུ་མོ་
ལུག་ (སྤྱི་ལོ་༡༠༤ ༣)ལ་པུ་ཏོ་བ་བལྟམས། ལོ་འདི་ཕྱི་དར་ས་མོ་བྱ་ནས་གོ་ལྔ་པ་
ཡིན་ཞིང་། སྐུ་མཆེད་གསུམ་གྱི་སྤྱན་སྔ་པ་ས་ཕོ་སྟག་ལོ་པ་སྟེ། པུ་ཏོ་བ་ལས་ལོ་
ལྔས་བགྲེས་དྲུག་ཅུ་རྩ་དྲུག་པ་ཆུ་ལུག་སྨལ་པོ་ཟླ་བའི་ཉེར་གཅིག་ལ་གཤེགས།
ཕུ་ཆུང་བ་ལྕགས་མོ་ལུག་ལོ་པ་སྟེ། སྤྱན་སྔ་བ་ལས་ལོ་བདུན་གྱིས་བགྲེས་དགུང་
ལོ་དོན་དྲུག་བཞུགས། པུ་ཏོ་བ་གཟུས་ཀྱི་བུ་ཆེན་བཞིའི་གླན་ཚུལ་བྱང་ལས་རབ་
ཏུ་བྱུང་ཞིང་། རང་ལོ་ཉེར་དྲུག་པ་ལ་རྭ་སྒྲེང་དུ་འབྲོམ་དང་མཇལ། ལྔ་བཅུ་པའི་
བར་དུ་སྒྲུབ་པ་ལ་ཉམས་ལེན་མཛད། ང་གཅིག་པ་ནས་དོན་ལྔའི་བར་དུ་གཞན་
དོན་མཛད། པུ་ཏོ་བ་འདི་དང་། བླ་མ་རྣམ་གསུམ་གྱི་དངོས་སློབ་རྒྱ་འདུལ་འཛིན།
དགོན་ པ་ པའི་ དངོས་ སློབ་ ཁ་ རག་ སྒོམ་ ཆུང་ གསུམ་ ཐོག་ མཚུངས། སྐུ་མཆེད་
གསུམ་གྱིས་བཀའ་གདམས་ཀྱི་བསྟན་པ་དར་རྒྱས་སུ་མཛད་པ་ལས། ཕུ་ཆུང་
བས་སྒྲུབ་པ་ཁོ་ན་ལས་གཞན་དོན་ཆེར་མ་བསྐྱངས། ཕ་བོང་ག་པ་སོགས་ཀྱི་སློབ་
བུ་ འགའ་ ཞིག་ ལས་ མ་ འཕེལ། སྤྱན་ སྔ་ བ་ ཚུལ་ ཁྲིམས་འབར་ གྱིས་ བཀའ་
གདམས་གདམས་ངག་གི་བསྟན་པ་གཙོ་བོར་སྤེལ། སློབ་བུ་མང་དུ་འཕེལ་བ་
ལས། གཙོ་བོ་ སྟོད་ལུང་ པ་ རིན་ཆེན་སྙིང་པོ་དང་། བྱ་ཡུལ་བ་གཞོན་ནུ་འོད་
གཉིས་ཀྱི་སྟོད་ལུང་པ་ཆུ་ཕོ་སྤྲེལ་ལོ་པ་སྟེ། ཕུ་ཆུང་བ་ལས་ལོ་གཅིག་གིས་གཞོན།
ཚོགས་པ་སུམ་བརྒྱ་ཙམ་རེ་བསྐྱངས། བྱ་ཡུལ་བ་ཤིང་མོ་ཡོས་ལོ་པ་སྟེ། པུ་ཏོ་བ་
ལས་ལོ་སོ་གཉིས་ཀྱིས་གཞོན། ཚོགས་པ་ཉིས་སྟོང་བསྐྱངས། སློབ་མའི་མཆོག་
ཕྱིའི་ ཆེན་པོ་དགུ། བར་ གྱི་ཆེན་པོ་བརྒྱད། ནང་ གི་ ཐུགས་ སྲས་གསུམ་སོགས་
བྱོན། དགུང་ལོ་རེ་གཉིས་རྟ་ལོ་སྨལ་པོ་ཟླ་བའི་ཚེས་བརྒྱད་ལ་གཤེགས། བྱ་ཡུལ་
བ་འདིས། སྟོད་ལུང་པ་དང་། སྤྱན་སྔ་བ་གཉིས་ཀྱི་ཉེ་གནས་ཡུན་རིང་དུ་མཛད།



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ནང་ཞིག་ཐལ་བ་འབོད་དུ་བྱོན་པས་སྐས་གདང་གསུམ་པ་ལ་ཕེབས་པའི་ཚེ་
བཀའ་སྡེ་སྣོད་ཀྱི་དོན་ཐུགས་ལ་ལམ་གྱིས་བྱུང་། བླ་མའི་ཞབས་ཏོག་ལ་ཡིད་
ཆེས་ཏེ། སྐྱེ་སྨད་པའི་དགེ་བཤེས་འདི་རྣམས་བླ་མའི་ཞབས་ཏོག་ལ་མི་འབད་
པར་ཐོས་པ་ཁོ་ནར་འབད་པ་འདི་ནོར་བ་ཡིན་གསུང་སྐད། པུ་ཏོ་བས་ཚོགས་པ་
སྟོང་ རེ་ རྒྱུན་དུ་བསྐྱངས། བཀའ་གདམས་གཞུང་གི་བསྟན་པ་ གཙོ་བོར་སྤེལ།
སློབ་ མའི་ མཆོག་ ཉི་ ཟླ་ ལྟ་ བུའི་ ཐུགས་ སྲས་གཉིས། གཞན་ ཡང་ ཐུགས་སྲས་
བརྒྱད་དེ་བཅུ་ལས། དང་པོ་ནི་གླང་ཐང་པ་རྡོ་རྗེ་སེང་གེ་དང་། ཤ་ར་བ་ཡོན་ཏན་
གྲགས་གཉིས། ཕྱི་མ་བརྒྱད་ནི། གཙང་ནས་རམ་སྡིངས་མ་བ་འབྱུང་གནས་རྡོ་རྗེ་
དང༌། སྣང་གྲེ་ལས་པ་གཉིས། གཡོར་ན་བེ་མོན་བུ་ཆུང་བ་དང་རོག་སྨྲ་ཞུར་བ་
གཉིས། མཉམ་ནས་གླང་བྱ་རུ་བ་དང་། གཉོས་བྲ་གོར་བ་གཉིས། གཡོ་རུ་ན་བྱ་
འཕྲང་བ་དང་གྲབ་པ་གཞོན་ནུ་འོད་གཉིས་ཏེ་བརྒྱད་དོ། །དེ་དག་ལས་རོག་སྨྲ་
ཞུར་བ་དང་། གྲབ་པ་གཞོན་ནུ་འོད་ཀྱིས། པུ་ཏོ་བའི་གསུང་ལས་ཟིན་བྲིས་བྱས་
པ་ལས། རིམ་བཞིན་བེ་བུམ་སྔོན་པོ་དང་། དཔེ་ཆོས་རིན་སྤུངས་ཞེས་གྲགས་ལ།
བྲག་དཀར་བས་དཔེ་ཆོས་འཁྲུགས་པ་སྡེབས་ཤིང་། ལྕེ་སྒོམ་ཤེས་རབ་རྡོ་རྗེ་དང་།
གྲོ་མོ་ཆེ་པ་བདུད་རྩི་གྲགས་ཀྱིས་གསལ་བྱེད་ཀྱི་འགྲེལ་པ་ཡང་མཛད་དོ། །གླང་
ཐང་པ་ཤིང་ཕོ་རྟ་ལོ་པ་སྟེ་པུ་ཏོ་བ་ལས་ལོ་བཅུ་གཅིག་གིས་གཞོན་ཚོགས་པ་སྟོང་
རེ་/བསྐྱངས་ལོ་བདུན་ཅུ་བཞུགས། ཤ་ར་བ་ ལྕགས་ཕོ་ཁྱི་ལོ་ པ་སྟེ་གླང་ཐང་པ་
ལས་ལོ་བཅུ་དྲུག་གིས་གཞོན། གཏུམ་སྟོན་བློ་གྲོས་གྲགས་སོགས་ཚོགས་པ་སུམ་
སྟོང་དྲུག་བརྒྱ་རེ་བསྐྱངས་ པའི་ནང་ནས་ཐུགས་སྲས་ བཞིར་ གྲགས་ཏེ། བྱིན་
རླབས་ཀྱི་བཀའ་བབས་འཆད་ཀ་བ་ཡེ་ཤེས་རྡོ་རྗེ་འདིས་བློ་སྦྱོང་དོན་བདུན་མའི་
རྩ་བ་མཛད། གཞུང་བཤད་ཀྱི་བཀའ་བབས་སྟབས་ཀ་བ་དར་མ་གྲགས། བྱང་
86



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
སེམས་ཀྱི་བཀའ་བབས་འོད་འཇོ་བ་གཞོན་ནུ་ཡོན་ཏན། ལོངས་སྤྱོད་ཀྱི་བཀའ་
བབས་རྣལ་འབྱོར་པ་ཤེས་རབ་རྡོ་རྗེ་དང་བཞིའོ། །པུ་ཏོ་བའི་རྗེས་ལ། ཇོ་བོ་ཨ་
ཏི་ཤ་བྱོན་པ་སྔ་སྟེ། དེ་ཡང་སུམ་སྟོང་བརྒྱ་དང་གྱ་བདུན་འདས་པའི་གྱ་བརྒྱད་པ་
ཤིང་ཕོ་རྟ་(ཤིང་མོ་ལུག་(སྤྱི་ལོ་༡༠༥༥)ལ་ཇོ་བོ་བོད་དུ་བྱོན། ལོ་འདི་ཕྱི་དར་ས་མོ་བྱ་
ནས་བརྒྱ་དང་ལྔ་འདས་པ་དྲུག་ཏུ་སླེབ་པའི་ལོ་དེ་ཡིན་ཞིང་། དེའི་ཚེ་ལོ་ཆེན་རིན་
བཟང་གིས་བརྒྱད་ཅུ་ རྩ་ ལྔ་ ནཱ་རོ་འདས་ནས་ལོ་བཅོ་ལྔ་སོང་འདུག །འབྲོག་མི་དྲུག་ཅུ་ རྩ་
གཉིས། མར་པས་ཞེ་གསུམ། འབྲོམ་སྟོན་གྱིས་སོ་བརྒྱད། འཁོན་དཀོན་མཆོག་
རྒྱལ་པོས་ཉེར་གཅིག མི་ལས་བཅོ་ལྔ། ག་ཡ་དྷ་ར་བོད་དུ་བྱོན་ནས་བཅུ་བཞི།
པོ་ཏོ་བས་བཅུ་གཉིས་ལོན་ཞིང་། གླང་ཐང་པ་སྐུ་བལྟམས་པ་ཙམ་མོ། །འོ་ན་ཇོ་
བོ་སྤྱན་ཇི་ལྟར་དྲངས་ཤིང་། བསྟན་པ་ཇི་ལྟར་སྤེལ་སྙམ་ན། བོད་ཀྱི་ཆོས་རྒྱལ་ལྷ་
བླ་མ་ཡེ་ཤེས་འོད་ཀྱིས། རང་གིས་སྐུའི་འཚོ་བ་འདི་ཉིད་ཀྱི་སླད་དུ་བཏང་ཞིང་།
དེ་ཉིད་སླད་དུ་ཐོབ་པའི་དབྱིག་གཞལ་དུ་མེད་པ་ཡོན་དུ་བགྱིས་ཏེ། དེའི་ལྷག་
བསམ་རིན་པོ་ཆེའི་རྒྱུན་ལྟར་བཙུན་པ་བྱང་ཆུབ་འོད་ཀྱིས་སྦྱོར་བས་བཟུང་ནས་
སྤྱན་དྲངས་པ་ནི་འདི་ལྟར་ཡིན་ཏེ། སྟོད་ཀྱི་མགོན་གསུམ་ལས་ ཁྲི་བཀྲ་ཤིས་
མགོན་གྱི་སྲས་ཁོ་རེ་དང་སྲོང་ངེ་གཉིས་ཀྱི། ཁོ་རེ་ལ་སྲས་དེ་བ་རཱ་ཛ་དང་། ན་གྲྭ་
རཱ་ཛ་ཞེས་བྱ་བ་གཉིས་མངའ་བའི། ཡབ་སྲས་གསུམ་རབ་ཏུ་བྱུང་ཞིང་། མཚན་ལྷ་
བླ་མ་ཡེ་ཤེས་འོད་ཅེས་གྲགས་པ་དེས། བསྟན་པ་རིན་པོ་ཆེ་གསལ་བར་དགོངས་
ཏེ༑ མངའ་རིས་སྐོར་གསུམ་གྱི་བྱིས་པ་བློ་རབ་ཏུ་གསལ་བ་བདུན། དེ་དག་གི་
གཡོག་བདུན་དང་། ཉིང་གཡོག་བདུན་ཏེ། བདུན་གསུམ་ཉི་ཤུ་རྩ་གཅིག་གམ།
སྡོམ་གསུམ་རང་མཆན་ལྟར་ན་བྱིས་པ་བློ་གསལ་བརྒྱད་གསུམ་ཉི་ཤུ་རྩ་བཞིའམ།
གང་ལྟར་ནའང་། དེ་དག་བསགས་ཏེ། ཀུན་སྙིང་གི་ཆོས་ཚོལ་ལ་ཤོག་ཅེས་དང་།
87



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
དམ་པའི་ཆོས་འདུལ་བ་ཚོལ་ལ་ཤོག་ཅེས་དང་། འདུས་པ་རྣམ་གཉིས་ཀྱི་ཆོས་
ཚོལ་ལ་ཤོག་ཅེས་པའི་ཞལ་བཀོད་རྣམ་པ་གསུམ་དང༌། ཁ་ཆེ་དྷརྨཱ་པཱ་ལ་དང་།
རིན་ཆེན་རྡོ་རྗེ་སྤྱན་འདྲོངས་ན་གསེར་ལ་མ་རྩེག་ཅེས་རབ་ཏུ་གདམས་ཏེ་བསྐུལ་
བ་ལས། ལོ་ཆེན་རིན་ཆེན་བཟང་པོ་དང་། ལོ་ཆུང་ལེགས་པའི་ཤེས་རབ་གཉིས་
ཀྱིས་འཕགས་ཡུལ་ ཁ་ཆེའི་པཎྜི་ཏ་དག་ལས་ ཇི་ ལྟར་བཞེད་པའི་ཟབ་དོན་ཅི་
རིགས་པར་ཐོབ་ཀྱང་། རེ་བ་ཇི་ལྟ་བ་བཞིན་མ་འཁུམས་ནས་གཙང་སྟག་ཚལ་གྱི་
ལོ་ཙཱ་བ་རྒྱ་བརྩོན་འགྲུས་བཟང་པོ། དཔལ་ལྡན་ཨ་ཏི་ཤ་ཉིད་གདན་འདྲེན་དུ་
མངགས་ཀྱང་། རེ་བའི་འབྲས་བུ་མ་རྙེད་པར། ཆོས་ཀྱི་ཕྱིར་དུ་གསེར་སྒྲུབ་པ་ལ་
བཞུད་ པས་ ཕས་རྒོལ་ངན་པས་བཙོན་རར་བཅིངས་པའི་ཚེ། སྲོང་ངེའི་ (ཡོངས་
གྲགས་སུ་འཁོར་རེའི་ངེསྲས་ ལྷ་ ལེ་ལྡེ་སྲས་ འོད་ ལྡེ་ བྱང་ ཆུབ་འོད། ཞི་བ་འོད་ གསུམ་
ལས། ལྷ་བཙུན་བྱང་ཆུབ་འོད་ཀྱིས། སྐུའི་ཚད་དུ་ལོངས་པའི་གསེར་གྱིས་བླ་བར་
བརྩམ་པ་ལས། ཁོང་རང་གི་སྐུའི་འཚོ་བ་ལ་རེ་བའི་འབྲས་བུ་བོར་ཏེ། པཎ་ཆེན་
འདི་ཉིད་ཀྱི་ཕྱིར་དུ་བསྔོས་པ་ལས། བྱང་ཆུབ་འོད་ཀྱི་བཀའི་ཁུར་ཆེན་དང་དུ་
བླངས་ཏེ། གུང་ཐང་པ་ནག་ཚོ་ ཚུལ་ ཁྲིམས་རྒྱལ་བ་ཕོ་ཉར་མངགས་ཏེ། བོད་
གངས་རིའི་ཁྲོད་འདིར་ཉེ་བར་ཕེབས་པའི་རྔོ་ཐོགས་པ་ལགས་སོ། །དེ་ཡང་པཎ་
ཆེན་འདི་ཤིང་ཕོ་རྟ་ལ་སྐུ་བལྟམས། ལོ་བདུན་རྒྱལ་ཁབ་ཏུ་བཞུགས། བཅུ་དགུའི་
བར་དུ་གཉིས་སྤངས་ཀྱི་སྤྱོད་པ་བསྐྱངས། བཞི་བཅུའི་བར་དུ་མཁས་གྲུབ་ཀྱི་
ཡོངས་འཛིན་བསྟེན། དྲུག་ཅུའི་བར་དུ་རྒྱ་གར་ཆོས་བཞིན་བསྐྱངས། རེ་གཅིག་པ་
ཤིང་ཕོ་རྟ་ལོར་སྟོད་མངའ་རིས་སུ་བྱོན་ལོ་གཅིག་བཞུགས། ཤར་ལམ་གཙང་
ཕྱོགས་སུ་ལོ་གཉིས་བཞུགས། དབུས་སུ་ལོ་བཅུ་བཞུགས་ཏེ་དོན་གཉིས་པ་མེ་ཕོ་
རྟའི་དབྱུག་ཟླའི་ཚེས་བཅོ་བརྒྱད་ལ་སྙེ་ཐང་ནས་དགའ་ལྡན་དུ་གཤེགས་སོ། །འོ་
88



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ན་ ཇོ་བོའི་ལམ་ཡིག་ནག་ཚོའི་གསུང་བརྒྱུད་པ་སྣར་ཐང་པ་ཨུ་པ་དྷ་རི་དང་
མཆིམས་ཐམས་ཅད་མཁྱེན་པའི་རྣམ་ཐར་ན། ཇོ་བོ་ཤིང་རྟ་ལ་སྐུ་གཤེགས་ཞེས་
འབྱུང་བས། བོད་དུ་ཆུ་རྟ་ལ་ཕེབས་པར་གྲུབ་ཅིང་། འབྲོམ་གྱི་ལམ་ཡིག་ནའང་།
ཆུ་ཕོ་རྟའི་ལོ་ལ་བོད་དུ་བྱོན། ཞེས་བཤད་པ་དང་མི་འགལ་ལམ་སྙམ་ན། དེ་དག་
ནི་ཡི་གེ་མ་དག་པ་ལ་ཡིད་བརྟན་བཅས་པས་བབ་ཅོལ་ཏེ་འབྲོམ་གྱི་ལམ་ཡིག་
བར་མ་ན། མེ་ཕོ་རྟའི་ལོ་ལ་སྐུ་འཁྲུངས་ནས་ཞེས་པ་ཡང་ཡོད་མོད། དེ་ལྟར་བྲིས་
པ་དང་ཆུ་ཕོ་རྟ་ལ་བོད་དུ་ཕེབས་པ་བྲིས་པ་གཉིས་འགལ་བའི་ཕྱིར་ཏེ། དྲུག་ཅུ་
སྐོར་གཅིག་འདས་པའི་ལོ་རྟ་ཐོག་མཐའ་དབང་ཐང་གཅིག་པའི་ཕྱིར་རོ། །ཡང་
དེབ་སྔོན་སོགས་ལས་ཇོ་བོ་ཚེས་ཉི་ཤུ་ལ་གཤེགས་ཟེར་བ་ཡང་མ་དག་པ་འདྲའོ།།
དེ་ལྟར་ཇོ་བོ་མངའ་རིས་སུ་ཐོ་ལིང་གི་གཙུག་ལག་ཁང་དུ་ལོ་ཆེན་རིན་བཟང་དང་
མཇལ། འབེལ་བའི་བཀའ་མཆིད་རབ་ཏུ་བགྱིས་ཏེ། ལོ་ཙཱ་བ་ཆེན་པོ་འདི་རྣམས་
ཀྱི་དོན་སྟན་ཐོག་ཅིག་ཏུ་ཉམས་སུ་ལེན་ན་ཇི་ལྟར་བགྱིད་གསུངས་པས། སོ་སོའི་
སྒྲུབ་ཐབས་ནས་བཤད་པ་བཞིན་བྱེད་པ་ལགས་མོད་ཞུས་པས། ལོ་ཙཱ་བ་རྟུལ་ང་
བོད་དུ་ཡོང་དགོས་པ་འདུག ཐབས་གཅིག་གི་སྟེང་དུ་ཐབས་ཐམས་ཅད་མ་ཚང་
བ་མེད་པར་ཉམས་སུ་བླངས་ཆོག་གསུངས་པ་ལ། ཕྱིས་ཀྱི་མཁས་གྲུབ་རྗེ་སོགས།
བུ་སྟོན་གྱི་གསུང་ལས་དེ་ལྟར་བདེན་ན་ལོ་ཙཱ་བ་མ་རྟུལ་ཇོ་བོ་རྟུལ་གསུང་བ་ལྟར་
ཡིན་པས་གཏམ་བྱ་དེ་ནི་ལམ་ཡིག་གི་མ་དག་པ་ཡིན་ཏེ། དེ་ལྟར་མིན་ན། ལྷ་
བཙུན་པས་བདག་ལྷ་སྤྱན་རས་གཟིགས་དང་རྒྱུད་གསང་བ་འདུས་པ་མོས་པས་དེ་
དང༌ སྒོ་ བསྟན་ པའི་ ཉམས་ ལེན་ གཅིག་ ཞུ་ གསོལ་ བ་ ལ། སྤྱན་རས་ གཟིགས་
སྒོམས་ལ་གསང་འདུས་བསྟིམ་ནས་མ་ཎི་བསྒྲོངས་ཞེས་གསུང་བར་རིགས་པ་
ལས། གསང་འདུས་ནས་བཤད་པའི་སྤྱན་རས་གཟིགས་ལ་གཙོ་བོ་འཕོ་བའི་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
སྒྲུབ་ཐབས་ཡེ་ཤེས་ཞབས་ལུགས་པ་ཇི་ལྟར་བཞེད་པ་ལྟར་གནང་བའི་ཕྱིར་
གསུངས་ཡོད། ཁོ་བོ་ནི་ཇོ་བོ་དང་། ལོ་ཙཱ་བ་གཉིས་ཀའི་གསུང་ལ་གནད་ཀྱི་སྙིང་
པོ་ལེན་པར་ཤེས་ན་འགལ་བ་མེད་པར་སེམས་སོ། །དེ་ལྟ་བུའི་ལོ་ཆེན་དགུང་ལོ་
བརྒྱད་ཅུ་རྩ་ལྔ་པ་ཞིག་ཇོ་བོ་རྗེས་སྒྲུབ་པ་ལ་བཙུད། དེ་ནས་གོ་བརྒྱད་གྱི་བར་དུ་
སྒྲུབ་པ་གཙོ་བོར་མཛད། ཀླུ་སྐར་ རྒྱལ་ བཏུལ་ བ་ སོགས་ ཀྱང་། སྒྲུབ་པ་མཛད་
རིང་ཡིན་ནམ་བསམ་མོ། །དེ་ནས་ཇོ་བོ་རྒྱ་གར་ལ་ཞག་བཞི་ནས་ཕེབས་པར་
ཆས་ པའི་ཚེ། འབྲོམ་ལོ་སོ་བརྒྱད་པ་ཞིག་གིས་མཇལ། བདག་གི་སྔར་གྱི་ཆོས་
ལམ་དུ་ཇི་ལྟར་སོང་ཞེས་པ་སོགས་དྲི་བ་གསུམ་ཞུས། ཁྱོད་ཀྱིས་སྔར་བླ་མའི་
ཕྱག་ཕྱི་བགྱིས་པ་ཀུན་ལམ་དུ་སོང་། ད་ཁོ་བོ་ལ་ཡི་དམ་གྱིས་ལུང་བསྟན་པའི་
སློབ་མ་ཡིན་གསུངས་ཐུགས་ཡིད་གཅིག་ཏུ་འདྲེས། ཇོ་བོ་ཡབ་སྲས་མཇལ་བའི་
ལོ་འདི། དེབ་སྔོན་སོགས་ལས་བྱ་ལོ་ཡིན་ཞེས་བཤད་པ་ནི། འབྲོམ་རང་གི་ལམ་
ཡིག་ལ་མ་དཔྱད་པའི་གཏམ་སྟེ། ལམ་ཡིག་ལས། ཟླ་བ་དགུ་རུ་མངའ་རིས་སྟོད་
དུ་བཞུགས། །རྒྱལ་པོའི་ཐུགས་དགོངས་ཐམས་ཅད་རྫོགས་པར་མཛད། །ཅེས་
སོགས་དང་། དེ་ལྟར་ང་ལ་བསྟེན་ནས་ལོ་དགུ་དང་། ཁུ་ལ་བསྟེན་ནས་ཟླ་བ་
བརྒྱད་དང་ནི། །བར་ལམ་རྣམས་སུ་ཟླ་བ་བཞི་ཙམ་དང་། །གཙང་གི་ཕྱོགས་སུ་
ལོ་གཉིས་ཉེ་བར་གནས། །དྲིལ་བས་དགུང་ལོ་བདུན་ཅུ་དོན་གཉིས་པའི། །རྟ་ལོ་
དབྱུག་གུའི་ཚེ་གཅིག་ནས་བརྩམས་ཏེ། །བཅོ་བརྒྱད་བར་དུ་སྙུང་ཚུལ་བསྟན་པ་
ལ༑ ༑འབྲོམ་སྟོན་ཁོ་ན་དྲུང་ན་མཆིས་པ་ཡིན། །ཞེས་ཇོ་བོས་རྟ་ལོ་ནས་རྟ་ལོའི་
བར་ལོ་བཅུ་གསུམ་བོད་དུ་བཞུགས་པའི། འབྲོམ་གྱིས་མཐུན་པའི་རྐྱེན་སྦྱར་ནས་
ལོ་དགུ་དང༌། ཁུས་སྦྱར་ནས་ཟླ་བ་བརྒྱད་དང་། བར་ལམ་གྱི་ཞག་ སར་ཟླ་བ་
བཞི་ སྟེ་དབུས་སུ་ལོ་བཅུ་དང་། གཙང་ གི་སྐོར་ ལ་ལོ་གཉིས་ཏེ། བཅུ་ གཉིས་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
བཞུགས་པར་བཤད་པས། མངའ་རིས་སུ་ལོ་ངོ་གཅིག་ལས་མ་བཞུགས་ པར་
གྲུབ་ལ། ཁྱེད་ལྟར་ན་རྟ་ལོ་ནས་བྱ་ལོའི་བར་ལོ་བཞི་མངའ་རིས་སུ་བཞུགས་
དགོས་པར་བྱེད་དགོས་པའི་ཕྱིར་རོ། །དེ་ནས་འབྲོམ་གྱིས་ཡུལ་དབུས་ཀྱི་དགེ་
འདུན་གྱི་བསྔགས་པ་གསོལ་བས། ཇོ་བོའི་ཐུགས་སླར་ཚུར་ཕྲོགས་ཏེ། འབྲོམ་
གྱིས། ཇོ་བོ་སྤྱན་འདྲེན་ པའི་ ཕོ་ཉ་དགེ་འདུན་ངུར་སྨྲིག་འཆང་བ། ཤིང་རྟ་
དབྱིབས་འདྲ་འཛམ་གླིང་གིས། །ཞེས་སོགས་ཚིགས་སུ་བཅད་པའི་ལྕགས་ཀྱུས་
དྲངས་ཏེ། ཡང་ཐོ་ལིང་གསེར་གྱི་ལྷ་ཁང་དུ་སྤྱན་འདྲེན་པས་སླེབས། དེ་ནས་ཇོ་
བོ༑ ལ་སྟོད་བྱང་གི་མདོག་སྟོད་ཚ་སྣར་ཕྱག་ཕེབས། དེའི་ཚེ། ཁུ་སྟོན་རྔོག་
ལེགས་ཤེ་སོགས་དྲུག་གིས། ཐབས་ཤེས་ཡ་བྲལ་གྱིས་འཚང་རྒྱའམ་མི་རྒྱ་བྱང་
སྡོམ་རྟེན་དུ་སོར་སྡོམ་དགོས་སམ་མི་དགོས། རྡོ་རྗེ་སློབ་དཔོན་གྱི་དབང་མ་ཐོབ་
པར་རྒྱུད་བཤད་རུང་ངམ་མི་རུང་། ཚངས་སྤྱོད་ཀྱིས་གསང་ཤེར་གྱི་དབང་བླང་དུ་
རུང་ངམ་མི་རུང་། དབང་མ་ཐོབ་པར་གསང་སྔགས་ཀྱི་སྤྱོད་པ་རུང་མི་རུང་སྟེ་དྲི་
བ་ལྔ་ཞུས་ པས། ལྷ་བཙུན་ པས་ ཞུས་ཏེ་ ལམ་ སྒྲོན་ གྱིས་ གཏན་ ལ་ ཕབ་ཡོད་
གསུངས། འོན་ཀྱང་དེ་དག་ལ་ཇི་ལྟར་གྱི་རྣམ་པར་དབྱེ་བ་ནི་ས་ལོ་ཙཱ་བའི་གསུང་
བཞིན་དུ་རྟོགས་དགོས་སོ། །དེ་ནས་མང་མཁར་དུ་སེ་སྟོན་དགྲ་གཅན་འཛིན་དང་
འབྲོག་མིས་སྤྱན་དྲངས། ལེང་ལོ་ཙཱ་བས་ས་ སྙིང་ལྷ་ཁང་ལ་རབ་གནས་ཞུས།
འབྲོང་ངུ་ལ་རྩེར་ཕེབས། དཔོན་པོ་རིའི་ངོས་འབྲོང་གཉིས་འདུག་པ། མ་འོངས་
པ་ན་མཧཱ་ཀཱ་ལ་གཉིས་ཀྱིས་ཕྲིན་ལས་མཛད་པར་ལུང་བསྟན། ཕྱག་འཚལ་སྒང་
དུ་ཕེབས། ས་དཀར་ལོགས་ལ་ཕྱག་མཆོད་རྒྱས་པར་མཛད། དྷིཡིག་བདུན་དང་
ཧཱུྃ་ཡིག་གཅིག་འདུག་པ་འཇམ་དབྱངས་བདུན་དང་ཕྱག་རྡོར་གཅིག་སྟེ་བརྒྱད་
ཀྱིས་འགྲོ་དོན་སྤེལ་བར་ལུང་བསྟན་པ་ནི། དཔལ་ལྡན་ས་སྐྱ་འཇམ་དབྱངས་
91



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བདུན་བརྒྱུད་ཅེས་གྲགས་པ་སྟེ། དེ་ཡང་ཨ་ཏི་ཤས་ལུང་བསྟན་པའི་ཆུ་མོ་ལུག་
འདི་ནས་ལོ་བཅོ་བརྒྱད་འདས་པའི་ཆུ་མོ་གླང་ལ་ས་སྐྱ་བཏབ། ས་ ཆེན། སྲས་
བསོད་ རྩེ། གྲགས་པ། དཔལ་ཆེན་འོད་པོ་ སྟེ་ཡབ་སྲས་བཞི། ཆོས་ རྗེ་ས་པཎ་
དང༌། ཟངས་ཚ་ སྟེ་ སྐུ་མཆེད་གཉིས། འཕགས་པ་སྟེ་བདུན་ ལ་ འཇམ་དབྱངས་
བདུན་ བརྒྱུད་ ཟེར། ཀུན་ མཁྱེན་ གོ་ རམས་ སོགས། རིགས་ གསུམ་ རྣམ་ སྤྲུལ་
གསུམ་ དུ་ ཕྱེ་ སྟེ། ས་ ཆེན་ སྤྱན་ རས་ གཟིགས། འཁོན་ ཀུན་ དགའ་ འབར་ དང་
བཅས་ པའི་ ས་ ཆེན་ གྱི་ སྲས་ བཞི། ས་ པཎ་ སྐུ་ མཆེད། འཕགས་ པ་ དང་བདུན་
འཇམ་དབྱངས། འགྲོ་མགོན་ཕྱག་ན་ཕྱག་རྡོར་གྱི་རྣམ་འཕྲུལ་ཞེས་གསུངས། ཁོ་
བོའི་ཡོངས་འཛིན་རྗེ་བཙུན་ཁའུ་པའི་བརྒྱུད་འཛིན་རྣམས་གོང་མ་ལྔ་དང་། འཇམ་
དབྱངས་དོན་ཡོད་རྒྱལ་མཚན། ཆོས་རྗེ་བླ་མ་དང་བདུན་ལ་འཇམ་དབྱངས་བདུན་
བརྒྱུད་ ཅེས་ འཆད་ པ་ ཡིན་ ནོ། །དེ་ ནས། ཞ་ ལུ། ཚོང་འདུས་རྣམས་ རིམ་ པར་
བགྲོད་དེ་ཉན་ཚོར་ཟླ་བ་གསུམ་བཞུགས། ཡོལ་སྐུ་མཆེད་གསུམ་ལ་གནས་རྙིང་
གི་གནས་ཁྱད་པར་ཅན་ལུང་བསྟན། ཇོ་བོས་ཉན་ཚོ་ནས་དུས་ཚེས་འགྲིག་པ་ལ་
གནས་ རྙིང་གི་ གཙུག་ལག་ ཁང་དུ་མེ་ཏོག་གཏོར་བའི་མེ་ཏོག་གནས་ རྙིང་དུ་
བབས་པ་མངོན་སུམ་གྱིས་མཐོང་བ་ཡིན་ཟེར། དེ་ནས་དབུས་ཀྱི་ལྷ་ས། བསམ་
ཡས་སོགས་དང་། གཙོ་བོར་སྙེ་ཐང་དུ་མཐིལ་ཕབ་སྟེ། སྤྱིར་ཆོས་ཀྱི་རྩ་བ་སྐྱབས་
འགྲོ། བྱམས་སྙིང་རྗེ་བྱང་ཆུབ་ཀྱི་སེམས་གཉིས་ཀྱིས་རྒྱུད་སྦྱངས། ལས་རྒྱུ་འབྲས་
ཀྱི་སྤང་བླང་ལྷུར་ལེན་པའི་ཆོས་ཀྱི་གནད་ཟབ་མོའི་སྒོ་ཕྱེ། ཁྱད་པར་དུ་འབྲོམ་
སྟོན་ལ་སྐྱེས་བུ་གསུམ་གྱི་ལམ་གྱི་གནད་ཉམས་ཁྲིད་དུ་གདམས་པའི་སྒོ་ནས།
བོད་གངས་ཅན་ལ་བཀའ་དྲིན་མཆོག་ཏུ་སྩལ་བའི་སློབ་མའི་མཆོག མངའ་རིས་
ནས་ལྷ་བླ་མ་བྱང་ཆུབ་འོད། ལོ་རིན་ཆེན་བཟང་། རྨ་དགེ་བློ། ནག་ཚོ་སྟེ་བཞི།



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
གཙང་ནས་འགར་འགོས་ཡོལ་གསུམ། ལེང་འབྲོག་གཉིས། སེ་སྟོན་སྒྲ་གཅན་
འཛིན། ཟངས་གཞོན་ནུ་འབར་གཉིས་ཏེ་བདུན། ལྷོ་ བྲག་ ནས་ ཆག་ ཁྲི་མཆོག་
དང་བཙུན་པ་དགེ་སྦྱོང་གཉིས། དབུས་ནས་རིགས་གསུམ་གྱི་རྣམ་འཕྲུལ་ཁུ་རྔོག་
འབྲོམ་གསུམ། ཁམས་ནས་རྣལ་འབྱོར་པ་ཆེན་པོ་ལུང་ཨ་མེས་བྱང་ཆུབ། དགོན་
པ་འཛེང་དབང་ཕྱུག་རྒྱལ་མཚན། རྣལ་འབྱོར་པ་ཤེས་རབ་རྡོ་རྗེ་སྟེ་རྣལ་འབྱོར་པ་
གསུམ། ཕྱག་དར་ སྟོན་ པ་དང་བཞིའོ། །དེ་དག་ལས། ཇོ་བོ་མངའ་རིས་སུ་
བཞུགས་པའི་ཚེ། པཎྜི་ཏ་ལས་རྒྱུ་འབྲས་པ་ཞེས་དང་། དབུས་གཙང་དུ་ཕེབས་
པའི་ཚེ་སྐྱབས་འགྲོ་པ་ཞེས་གྲགས་ཀྱི་བཀའ་གདམས་པ་ཞེས་མཚན་འདོགས་པ་
མེད་ལ། ཕྱིས་སྤྱན་རས་གཟིགས་ཀྱི་རྣམ་འཕྲུལ་འབྲོམ་སྟོན་པས་རྭ་སྒྲེང་བཏབ།
ཚོགས་པ་དྲུག་ཅུ་ཙམ་རེ་བསྐྱངས་པའི་ཚེ་བཀའ་གདམས་ཞེས་གྲགས་ཤིང་། དེའི་
ཐུགས་སྲས་འཇམ་དབྱངས་རྣམ་ འཕྲུལ་ པུ་ཏོ་བ། སྤྱན་རས་ གཟིགས་ ཀྱི་རྣམ་
འཕྲུལ་ཕུ་ཆུང་བ། ཕྱག་རྡོར་རྣམ་ འཕྲུལ་ སྤྱན་སྔ་བ་ སྟེ་གསུམ་མན་ཆད་ནས་
བཀའ་གདམས་གཞུང་པ་དང་གདམས་ངག་པ་གཉིས་སུ་གྲགས། རབ་དབྱེ་ལས།
བཀའ་གདམས་གདམས་ངག་ལུགས་གཉིས་དང་། །ཞེས་པའི་རང་མཆན་ལས།
པུ་ཏོ་བ་དང་སྣེའུ་ཟུར་ལས་བརྒྱུད་པ་ཞེས་པ་ལྟར་ན། འབྲོམ་ནས་པུ་ཏོ་བ་ལས་
བརྒྱུད་པ་ལ་ གཞུང་ པ་དང་། དགོན་པ་བ་ནས་སྣེའུ་ཟུར་ པ་ནས་ བརྒྱུད་པ་ལ་
གདམས་ངག་པ་ཞེས་མཚན་འདོགས་པར་གསལ་ལོ། །ནག་ཚོ་ཚུལ་རྒྱལ་ཇོ་བོ་
སྤྱན་འདྲེན་པ་ལ་བྱོན་པའི་ཚེ་རང་ལོ་ཉེར་བདུན་པ་ཡིན་ཟེར་ལ། གང་ནའང་ལོ་
བཅུ་དགུ་རུ་ཇོ་བོ་བསྟེན། ཁོང་གི་སློབ་མ་རོང་པ་ཕྱག་སོར་བ། དེའི་སློབ་མ་ལ་
རོང་ པ་བུ་བཞི་ཞེས་ གྲགས་ཏེ། དེ་ ཉིད་ སློབ་བརྒྱུད་དང་བཅས་པ་ལ་བཀའ་
གདམས་འོག་པ་ཞེས་གྲགས་ཟེར། དེ་ཡང་བྱ་འདུལ་འཛིན་བརྩོན་འགྲུས་འབར།
93



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཞུ་ལྷན་པ། རྣམ་འཕར་བ། རོང་རྟག་བརྟན་པ་བཞི། སྔར་རྨ་ཚོ་བྱང་ཆུབ་རྡོ་རྗེའི་
བུ་ཆེན་ཡིན་པ་ལ་ཕྱིས་རོང་པ་ལ་གདམས་ངག་གསན་ནས་དད་པ་ཐོབ་པས་རོང་
པའི་བུ་བཞི་ཟེར། བྱ་འདུལ་འཛིན་གྱི་སློབ་མ་ནི་སེང་གེའི་མཐའ་ཅན་བཞི་སྟེ།
བ་སྟོན་སེང་ངོ༌། །རྣལ་འབྱོར་ཆེན་པོ་ནི། ཤིང་མོ་ཡོས་ལོ་པ་སྟེ་རང་ལོ་ཞེ་གཅིག་
པ་ལ་ཉན་ཚོར་ཇོ་བོ་དང་མཇལ། ཇོ་བོའི་ཉེ་གནས་མཛད། ལན་གཅིག་ཉེ་གནས་
མི་བྱེད་པར་གསོལ་བས། འབྲོམ་གྱིས་ཨ་མེས་མི་སྤྲོ་ན། མི་བྱེད་དུ་ཆུག་མཛོད་
ཞུས་པས། ཇོ་བོས་ངེད་རྒྱ་གར་ན་ལམ་སྒྲུབ་པ་ལ་གྲོགས་རྣལ་མ་གཅིག་དགོས་
ཏེ་ཕོ་ཉ་མོ་ཞེས་བྱ་བ་དབང་དུ་བྱེད་པའི་ལས་སྒྲུབ་ནས་བཀུག་དགོས་པ་ཡིན།
འདི་ཡང་ཕོ་ཉ་མོས་བཀུག་དགོས་པའི་ཚོད་ཡིན། ང་རྒྱ་གར་ཤར་ཕྱོགས་སུ་སྐྱེས་
པ་དང༌། ཨ་མེས་མདོ་ཁམས་སུ་སྐྱེས་པ་གཉིས་སྔོན་གྱི་འབྲེལ་བས་ཕྲད་པ་ཡིན།
ད་ང་མགོ་བོ་འདི་ལྟར་སོང་བ་གཅིག་འཇོག་ཕོད་དམ་གསུངས་པས། ཨ་མེས་
སྤྱན་ཆབ་ཕྲུལ་མཛད་ནས། འོ་ན་ཇི་སྲིད་བཞུགས་ཀྱི་བར་ཉེ་གནས་བགྱི་བའི་
ཚུལ་གསུངས། ཇོ་བོའི་ཞལ་ནས་ཨུ་པ་སི་ཀ་ཁྱོད་བོད་དག་རེ་དགའ། འདི་འདྲ་
བའི་བསམ་པ་བཟང་བ་ཡོད་པ་གསུང་སྐད། རྣལ་འབྱོར་པའི་དགོངས་པ་ལ་ལན་
གཅིག་བླ་མའི་ཞབས་ཏོག་ཁོ་ན་ལས་སྒོམ་པའི་ལོང་སྐབས་མེད་སྙམ་པའི་ཚེ་རྡོ་
བོའི་ཞལ་ནས་ལུས་ངག་ཡིད་གསུམ་བླ་མའི་ཞབས་ཏོག་ཏུ་བཀོལ་ན་སྒོམ་པའི་
དམིགས་པ་ཙམ་མི་དགོས་གསུངས་ཏེ་སྒོམ་ཡང་རྣལ་འབྱོར་པ་ལས་བཟང་བ་མ་
བྱུང་། འབྲོམ་གྱི་རྗེས་སུ་རྭ་སྒྲེང་གི་གདན་ས་མཛད། སློབ་མའི་མཆོག་མང་ ར་
བརྩོན་འགྲུས་འབར་དང་། མཐའ་བཞི་བརྩོན་འགྲུས་འབར་གཉིས་སོ། །དགོན་
པ་བ་འཛེང་དབང་ཕྱུག་རྒྱལ་མཚན་ནི་མེ་མོ་འབྲུག་ལོ་པ་སྟེ། རྣལ་འབྱོར་པ་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ཆེན་ པོ་ ལས་ ལོ་ གཅིག་ གིས་ གཞོན། བཞི་བཅུ་ པ་ ལ་ ཇོ་བོ་དང་མཇལ། རྣལ་
འབྱོར་པ་ཆེན་པོའི་རྗེས་ནས་རྭ་སྒྲེང་གི་གདན་ས་མཛད། སློབ་མའི་མཆོག་ཀཱ་མ་
ལ་ཤེས་རབ་འོད་ཟེར་དང་། སྣེའུ་ཟུར་པ་ཡེ་ཤེས་འབར་གཉིས་སོ། །དགོན་པ་བ་
ནས་སྣེའུ་ཟུར་པ་ལ་བརྒྱུད་པའི་མན་ངག་ལ་བཀའ་གདམས་གདམས་ངག་ཏུ་
བཞེད་ པ་དེ་ ལྟར་ན། གདམས་ངག་དེ། ཇོ་བོ་ནས་ དགོན་པ་བ་ ལ་ དངོས་སུ་
བཀའ་བབས་པ་ཞིག་གམ། འབྲོམ་ནས་དགོན་པ་བ་ལ་བཀའ་བབས་གང་ཞིག་
ཅེས་བརྟག་དགོས་སོ། །དེ་ལྟར་བརྟག་པའི་ཚེ་ཇོ་བོ་ནས་དགོན་པ་བ་ལ་བརྒྱུད་
པའི་འཁོར་བ་འཇུག་ལྡོག་ནས་བརྩམས་པའི་ལམ་རིམ་དང་། འབྲོམ་ལ་བརྒྱུད་
པའི་དལ་འབྱོར་རྙེད་དཀའ་ནས་བརྩམས་པའི་ལམ་རིམ་གཉིས་པ་འདི། བཀའ་
གདམས་ གདམས་ ངག་ ལུགས་ གཉིས་ དང༌། ཞེས་ པའི་ གདམས་ ངག་ ལུགས་
གཉིས་ཡིན་པས་འབྲོམ་ནས་བརྒྱུད་པ་ལ་ཡང་གཞུང་གདམས་ངག་གཉིས་ཆར་
ཚང་སྟེ་འཁྲུལ་པ་མེད་དོ། །དེ་དག་ལས་སྣེའུ་ཟུར་པ་ནི་ཆུ་ཕོ་རྟ་ལོ་པ་སྟེ། པུ་ཏོ་
བ་ལས་ལོ་གཅིག་གིས་བགྲེས། ཀརྨ་པ་ནི་དེ་ནས་ལོ་སྐོར་གཅིག་འདས་པ་མེ་མོ་
བྱ་ལོ་པ་སྟེ། རྔོག་ལོ་ཆེན་པོ་དང་སྐྱེས་ལོ་གཅིག་གོ །དེ་ལྟ་བུའི་བཀའ་གདམས་
ཀྱི་བཤེས་གཉེན་རེ་རེས་ཀྱང་ཚོགས་པ་བརྒྱ་སྟོང་གི་བར་དུ་བསྐྱངས་པས་གྲངས་
ཙམ་གྱིས་ཀྱང་གངས་ཅན་གྱི་ཀླུང་ཤོད་ཐམས་ཅད་ཁེངས་པ་ཙམ་འབྱུང་བར་སྣང་
ངོ་༑ ༑དེ་ལྟར་ཇོ་བོ་འདི་ཉིད་བོད་དུ་ཕེབས་པའི་ཚེ། པཎྜི་ཏ་ཆེན་པོ་གཞན་ལ་ཕན་
པ་དང༌། བེརྱ་ཙནྡྲ་དང་། ཡེ་ཤེས་སྒྲོན་མ་སྟེ་པཎྜི་ཏ་ཆེན་པོ་གསུམ། མགར་ནུབ་
ཕྱོགས་ཀྱི་བདག་པོ་རྒྱལ་པོ་སའི་སཾ་ག་དང༌། བོད་ཀྱི་ནག་ཚོ་སོགས་རྒྱ་བོད་ཀྱི་
འཁོར་སུམ་ཅུ་རྩ་ལྔ་ཙམ་ཞིག ཐོག་མར་མངའ་རིས་པདྨའི་གླིང་དང་། དེ་རྗེས་ཐོ་
ལིང་གསེར་གྱི་ལྷ་ཁང་དུ་ཕེབས་པ་སྟེ། རིམ་པས་དབུས་གཙང་དུ་བསྟན་པ་སྤེལ་
95



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
བ་ཡིན། འདི་དག་གི་གཏམ་བྱ་ལ་མི་མཐུན་པ་དུ་མ་སྣང་ཡང་ཇོ་བོའི་འཁྲུངས་ལོ་
ཤིང་རྟར་བྱས་པ་དང་བོད་དུ་དུས་ནམ་གྱི་ཚེ་ཕེབས་པ་ནི་དུས་གསལ་གཞིར་
བཞག་པ་ཡིན། མངའ་རིས་དབུས་གཙང་དུ་ཇི་ལྟར་བཞུགས་པའི་ལོ་གྲངས་ནི་
འབྲོམ་གྱི་ལམ་ཡིག་ཚད་མར་བྱས་ན། ལམ་ཡིག་དང་རྣམ་ཐར་འགའ་ཞིག་ལས་
དགུང་ཟླ་ཆུ་ཕོ་རྟ་ལོ་པ་དང་། མངའ་རིས་སུ་ལོ་གསུམ་བཞུགས་པ་དང་། བུ་སྟོན་
རིན་པོ་ཆེས། ཇོ་བོ་ག་ཡ་དྷ་རའི་སྔ་རོལ་དུ་བོད་དུ་ཕེབས་པ་དང་། དེབ་སྔོན་
ལས། བསྟན་པ་བསྣུབས་པའི་ལྕགས་བྱ་ནས་ལོ་དོན་བདུན་བསྟན་པ་མེད། དོན་
བརྒྱད་པ་ས་ཕོ་སྟག་ལ་ཕྱི་དར་བྱུང་། ཕྱི་དར་གྱི་ས་ཕོ་སྟག་ནས་ལོ་དྲུག་ཅུ་རྩ་ལྔ་པ་
ཆུ་ ཕོ་རྟ་ལ་ཇོ་བོ་བོད་དུ་ བྱོན་ ཕྱི་དར་ས་ཕོ་སྟག་ནས། ཇོ་བོ་བྱོན་པའི་བར་ལ། ལོ་རེ་ལྔ་ལས་མ་སོང་
བ་དང་དེའི་ཚེ་ལོ་ཆེན་རིན་བཟང་གྱ་ལྔ་པ་ཡིན་གསུངས་པ་མ་བརྟག་པ་སྟེ། ལོ་ཆེན་མ་འཁྲུངས་གོང་དུ་ཕྱི་
དར་བྱོན་ནས་ལོ་མང་དག་སོང་འདུག་པའི་ཕྱིར་རོ།། དེའི་ ཚེ་ མར་ པས་ ལོ་ སོ་ གཅིག་ དང༌།
འཁོན་དཀོན་མཆོག་རྒྱལ་པོས་ལོ་དགུ་ལོན་ཞེས་སོགས་བཤད་པས། ཧ་ཅང་མི་
མཐུན་པ་ཆེན་པོ་འདུག་ཀྱང་། ཁོ་བོས་འདིར་དུས་གསལ་ཚད་མར་བགྱིས་པ་སྟེ།
འདི་ལ་ལུང་རིགས་ཀྱི་གནོད་བྱེད་ཆེར་མ་མཐོང་བ་ཡིན་ནོ། །འོན་ཀྱང་འབྲོམ་
གྱིས་དབུས་ཀྱི་བཤེས་གཉེན་རྣམས་ལ་ཇོ་བོ་སྤྱན་འདྲོངས་ཞེས་པའི་སྤྲིང་ཡིག་
ལས། མི་ ཡི་ རྒྱལ་ པོ་ཤཱཀྱའི་སྲས། །ལྷ་བཙུན་བོ་དྷི་ རཱ་ ཛ་ དང༌། །དང་ པོ་ དགེ་
འདུན་ལུགས་འབྱིན་དཔོན། །བཙུན་ཆེན་ཡེ་ཤེས་བློ་གྲོས་དང་། །ཐེག་ཆེན་གདུང་
བརྒྱུད་ སྟོན་མཛད་པའི། །ཐེག་ཆེན་ཀ་བ་རྣམ་གསུམ་མོ། །དམིགས་བྱེད་དགེ་
བཤེས་རྣམ་གཉིས་དང་། །རྗེས་སློབ་དཔལ་ལྡན་བཅུ་གཉིས་དང་། །ཆོས་འཁོར་
ཁྲིམས་བཞིན་སྐྱོང་མཛད་པའི། །རིང་ལུགས་ཆེན་པོ་རྣམ་གཉིས་དང་། །ཆོས་གྲྭའི་
སློབ་དཔོན་ཐུགས་རྒྱལ་ཅན། །ཀ་བ་གར་མིང་མཆེད་གསུམ་དང་། །དགེ་བཤེས་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ཆེ་རྣམས་དགོངས་སྐོང་པའི། །ཀུན་ཕན་དབང་ཕྱུག་ རྒྱལ་མཚན་དང༌། །གནས་
བརྟན་ཕན་སྐྱའི་རེ་གནས་པ། །ཤཱཀ་གཞོན་རྒྱལ་བའི་སྲས་གཉིས་དང་། །མཁས་
བཙུན་ ཆེན་ པོར་ སྙན་ གྲགས་ པའི། །ལེགས་ པའི་ ཤེས་ རབ་ ལ་ སོགས་པའི། །
འཕགས་པའི་དགེ་སློང་དགེ་འདུན་ཆེ། །ཞེས་སོགས་ཀྱི་ཐོག་མར་བཀོད་པའི།
བཙུན་ཆེན་ཡེ་ཤེས་བློ་གྲོས་དེ། །དབུས་གཙང་མི་བཅུའི་ཟླས་ཕྱེ་བའི། སུམ་པ་ཡེ་
ཤེས་བློ་གྲོས་དེ་ཡིན་ནོ། །སུམ་པ་ཡེ་ཤེས་བློ་གྲོས་དེས། ཕྱི་དར་ས་མོ་བྱ་ལ་ཤར་
བའི་ཚེ། མ་མཐའ་ལོ་ཉི་ཤུ་ལོན་དགོས་ལ། དེ་ནས་ལོ་བརྒྱ་དང་དྲུག་ལོན་པའི་ཚེ།
ཇོ་བོ་བོད་དུ་ཕེབས་ཞེས་རང་གི་ཁས་བླངས་པས། སུམ་པ་དེས་ལོ་བརྒྱ་དང་ཉི་ཤུ་
ལྷག་གཅིག་བཞུགས་པར་ཁས་བླངས་དགོས་པ་སོགས་རིགས་པའི་གནོད་བྱེད་
ཅུང་ཞིག་མི་འབྱུང་ངམ་ཞེས་དཔྱད་དགོས་པ་ལགས་སོ།། འདི་ལ་པཎ་ཤཱཀ་པས། སྲོང་
བཙན་མེ་གླང་ལ་འཁྲུངས་ནས་ཉིས་བརྒྱ་རེ་བརྒྱད་པ་མེ་འབྲུག་ལ་ཁྲི་རལ་པ་གཤེགས། དེ་ལོ་དར་མས་རྒྱལ་
ས་བཟུང་ནས་མེ་ལུག་གི་བར་ལོ་བཞི་སོང་ནས་ལྕགས་སྤྲེལ་ལ་བསྟན་པ་བསྣུབས། དེ་ནས་དོན་བརྒྱད་པ་མེ་
གླང་ལ་མི་བཅུས་ཁམས་ནས་སྡོམ་པ་བླངས། དེ་ནས་རེ་ལྔ་པ་ཆུ་ཕོ་རྟ་ལ་ཇོ་བོ་རྗེ་བོད་དུ་བྱོན། དེའི་ཚེ་རིན་
བཟང་གི་གྱ་ལྔ་ལོན་ཞེས་སོགས་བཤད། དེ་ལྟར་ན་མི་བཅུའི་ནང་ཚན་(དཔྱད།ལོ་དགུ་བཅུ་ཟིན་ཙམ་ལོན་
པ་དང༌། ཇོ་བོ་ཐོག་མཚུངས་པ་འགྲིག་ཙམ་ཡོང་ཡང་། ཕྱི་དར་དེ་ནས་ཇོ་བོའི་བར་ལ་ལོ་རེ་ལྔ་ལས་མ་སོང་
བ་མ་དག་སྟེ། དེའི་ཚེ་ལོ་ཆེན་གྱི་གྱ་ལྔ་ལོན་པར་ཁས་བླངས། ལོ་ཆེན་འཁྲུངས་པའི་གོང་དུ། ཕྱི་དར་བྱོན་
ནས་ལོ་མང་དག་སོང་བའི་ཕྱིར་ཏེ། གླང་དར་གྱི་སྲས་འོད་སྲུངས་ཀྱི་ལོ་རེ་གསུམ་གྱི་བར་དང་། དེའི་སྲས་
དཔལ་འཁོར་བཙན་སོ་ལྔ་བཞུགས་པའི་བར་གྱི་ལོ་དོན་བདུན་བསྟན་པ་མེད། དོན་བརྒྱད་པ་ལ་ཕྱི་དར་བྱུང་
བར་ཁས་བླངས་པ་ནས། དཔལ་འཁོར་བཙན་གྱི་སྲས་ཁྲི་བཀྲ་ཤིས་བརྩེགས་པ་དཔལ་དང༌། སྐྱིད་ལྡེ་ཉི་མ་
མགོན་གཉིས། དེ་གཉིས་ཀྱི་སྲས་ སྟོད་སྨད་ཀྱི་མགོན་གསུམ། ལྡེ་གསུམ། མགོན་གསུམ་གྱི་ནང་ཚན་བཀྲ་
ཤིས་མགོན་གྱི་སྲས། བླ་མ་ཡེ་ཤེས་འོད་ཁོང་གི་རིང་ལ་ཁ་ཆེར་བརྫངས། ཁོང་འདས་རྗེས། དབོན་པོ་བྱང་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཆུབ་འོད་ཀྱི་ངོ་ལ་ཇོ་བོ་བྱོན་པ་ཡིན་པས། དཔལ་འཁོར་བཙན་གྱི་སྐུ་ཚེའི་སྨད་ནས་བྱང་ཆུབ་འོད་ཀྱི་བར་ལ་
ཐོན་བཞིན་པ་ཡིན་པའི་ཕྱིར་རོ། །དེ་ནས་ཇོ་བོ་བྱོན་པའི་ཤིང་རྟ་འདི་བསྟན་པ་བསྣུབས་
པའི་ལྕགས་བྱ་ནས་ཉིས་བརྒྱ་དང་བཅུ་གསུམ་པ་ཡིན་ལ། ལོ་འདི་ནས་དེང་སང་
ནི་ལྔ་བརྒྱ་དང་བཅུ་གཅིག་ལོན་པ་ཡིན་ནོ། །འདིའི་སྔ་ལོ་བླ་མ་སེས་ཉེར་དགུ་
ལོན་ པ་ ཆུ་ མོ་ སྦྲུལ་ （སྤྱི་ལོ་༡༠༥༣)ལ་ ཞང་སྟོན་ཆོས་འབར་བལྟམས། བཀའ་
གདམས་སྐུ་མཆེད་གསུམ་ལས་གཞོན་ཞིང་། གླང་ཐང་པ་ལས་ལོ་གཅིག་གིས་
བགྲེས། ཕྱི་དར་ས་མོ་བྱ་ནས་བརྒྱ་དང་ལྔ་རུ་སོན་པ་སྟེ་ལོ་དེ་ནས་ཡིན་ནོ། །
དགུང་ལོ་བརྒྱད་ཅུ་རྩ་གསུམ་བཞུགས། ས་ཆེན་གྱི་དགུང་ལོ་ཞེ་བཞི་ལོན་པའི་ཚེ་
འདས། སྦས་པའི་ཚུལ་གྱིས་གསུང་ངག་གི་བདུད་རྩི་སྤེལ་བའི་སློབ་མའི་མཆོག་
དཔལ་ས་སྐྱ་པ་ཆེན་པོ་དང་། ཞང་དཀོན་མཆོག་དཔལ་གཉིས་སོ། །དེ་ལྟར་དེ་
དག་ནི། ཇོ་བོ་བྱོན་པའི་སྔ་རོལ་དུ་བལྟམས་པ་རྣམས་ངོས་བཟུང་བ་ཡིན་ལ། ཇོ་
བོའི་རྗེས་སུ་བྱོན་པ་ལ་བློ་ལྡན་ཤེས་རབ་བཀའ་དྲིན་ཆེ་བ་ཡིན་ཏེ། དེ་ཡང་། ཡར་
འབྲོག་མཚོ་འགྲམ་དུ་ བྱོན་པའི་ གསང་ སྙིང་ བ་ རྡོ་ རྗེ་ གཞོན་ནུ་ལ། སྲས་ རྔོག་
ལེགས་ཤེས། ཀླུ་བྱང་། ཀླུ་ཁྲི། ཆོས་སྐྱབས། ཐུབ་པ་ཞེས་མཆེད་ལྔའི་ཆེ་བ་ནི་ཇོ་
བོའི་སློབ་མ་ཁུ་རྔོག་འབྲོམ་གསུམ་ཞེས་གྲགས་ པའི། འཇམ་དབྱངས་ཀྱི་རྣམ་
འཕྲུལ་རྔོག་ལེགས་ཤེར་གྲགས་པ་སྟེ། གསང་ཕུའི་ཆོས་གྲྭ་ཆེན་པོ་བཏབ་སྟེ་
བསྟན་པའི་རྒྱུན་ལ་བཀའ་དྲིན་མཆོག་ཏུ་ཆེ་པཎ་ཤཱཀ་པས། ཇོ་བོ་གཤེགས་ནས་ལོ་དྲུག་པ་ས་
མོ་ཕག་ལོར་རྔོག་ལོ་འཁྲུངས། ལོ་དེ་ལ་ལེགས་ཤེས་གསང་ཕུ་བཏབ། དེ་ནས་ལོ་བཅོ་ལྔ་པ་ཆུ་མོ་གླང་ལ་
དཔལ་ལྡན་ས་སྐྱ་བཏབ་ཅེས་མི་མཐུན་པ་ཆེན་པོ་མཛད་འདུག དེ་ལྟར་བར་ཁྱད་འབྱུང་བའི་གནད་ཀྱང་ཇོ་
བོ་རྟ་ལ་བྱོན་པའི་ཚེ་འཁོན་དཀོན་མཆོག་རྒྱལ་པོ་ལོ་དགུ་ལོན། ཤིང་རྟ་ལ་ཇོ་བོ་གཤེགས་པར་བྱས་ནས། ལོ་
དྲུག་པ་ལ་གསང་ཕུ་བཏབ། འཁོན་གྱི་བཞི་བཅུ་པ་ཆུ་གླང་ལ་ས་སྐྱ་བཏབ་པའི་གནད་ཀྱིས། ལོ་བཅོ་ལྔ་ཁྱད་
1
+
98



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ཞུགས་པ་དེ་མི་འབྱུང་ཐབས་མེད་ཡིན་ནོ། །འདི་དང་ལོ་ཆེན་རིན་བཟང་གི་སློབ་མ་ལོ་ཆུང་
ལེགས་པའི་ཤེས་རབ་གཉིས་གཅིག་ཏུ་འཁྲུལ་པར་མི་བྱ་སྟེ། སྔ་མ་ནི་འཁྲུངས་
ཡུལ་མངའ་རིས་པ་ཉིད་ཡིན་ལ། ཕྱི་མ་ནི་དབུས་སམ་ཡར་འབྲོག་ཏུ་བྱོན་ལ། མི་
བཅུས་འབྲིང་ཡེ་ཤེས་ཡོན་ཏན་ལ་རབ་ཏུ་བྱུང་། ཁམས་སུ་ཇོ་བོ་སེ་བཙུན་གྱི་སློབ་
མ་མཛད། བྱ་ལོར་དབུས་སུ་ཕེབས་ནས་བཤད་གྲྭ་བཙུགས། ལུག་ལོར་མངའ་
རིས་སུ་ཇོ་བོ་སྤྱན་འདྲེན་པ་ལ་བྱོན་ནས་ཇོ་བོའི་སློབ་མ་གསང་ཕུ་བ་ཞེས་གྲགས་
པ་དེའོ། །དེ་ཉིད་ཀྱི་དབོན་པོ་རྔོག་ལོ་ཆེན་པོ་ནི། སུམ་སྟོང་བརྒྱ་དང་གྱ་དགུ་
འདས་ པའི་དགུ་བཅུ་པ་མེ་མོ་བྱའི་ལོ་(སྤྱི་ལོ་༡༠༥༧)ལ་ཆོས་སྐྱབས་ ཀྱི་སྲས་སུ་
འཁྲུངས། ལོ་འདི་ཕྱི་དར་ས་མོ་བྱ་ནས་བརྒྱ་དང་བརྒྱད་འདས་པའི་དགུ་པ་དང་།
ཇོ་བོ་ བྱོན་ པའི་ཤིང་རྟ་ནས་ གཉིས་ འདས་པའི་གསུམ་པ་དང་། ལོ་ཆེན་ རིན་
བཟང་འདས་པའི་ལྕགས་བྱ་ནས་གྱ་བདུན་འདས་པའི་གྱ་བརྒྱད་ས་མོ་དཔྱད། བྱ་
ལ་རྔོག་ལོ་བསྟན་པའི་ཉི་མ་ཤར་བ་ ཡིན་ལ། པཎ་ཤཱཀ་པས། ཇོ་བོ་ཆུ་རྟ་ལ་བྱོན་ཞིང་ཤིང་རྟ་
ལ་གཤེགས། དེ་ནས་ལོ་དྲུག་པ་ས་མོ་ཕག་ལ་གསང་ཕུ་ཡང་བཏབ། རྔོག་ལོ་ཡང་འཁྲུངས་ཟེར། རྔོག་ལོའི་
འཁྲུངས་ལོ་ལ་ལོ་གཉིས་ཀྱི་ཁྱད་ལས་མི་འདུག་ཀྱང་། ས་སྐྱ་བཏབ་ལོ་ལ་བཅོ་ལྔའི་ཁྱད་འདུག་གོ། ལོ་
འདི་ནས་ད་ལྟའི་ཤིང་རྟ་འདི་ནི་ལྔ་བརྒྱ་དང་བདུན་དུ་སླེབས་པའི་ལོ་དེ་ཡིན་ཞིང་།
དེབ་སྔོན་ལས་ས་མོ་ཕག་ལོ་པ་ཟེར་ཏེ་ལོ་གཉིས་ཀྱི་ཁྱད་འདུག་གོ །ལོ་ཆེན་འདི་
ལོ་བཅུ་བདུན་ཕྲག་གསུམ་བཞུགས་པའི། བཅུ་བདུན་ཕྲག་དང་པོ་ལ། ཁུ་བོ་དང་
གཟུས་ཀྱི་སློབ་མ་སྦོ་ཚུལ་ཁྲིམས་ཤེས་རབ་སོགས་ཀྱི་དྲུང་དུ་གསན་པ་མང་དུ་
མཛད། བཅུ་བདུན་ཕྲག་གཉིས་པ་ལ། ཁ་ཆེར་བྱོན། བྲམ་ཟེ་སཉྫན་པ་ར་ཧི་ཏ་
སོགས་ཀྱི་དྲུང་དུ་སྦྱངས་པ་མཛད། བཅུ་བདུན་ཕྲག་གསུམ་པ་ལ་བོད་དུ་བྱོན་
བསྟན་པའི་བྱ་བ་རྒྱ་ཆེར་མཛད་པའི་སློབ་མའི་གྲངས་ནི། མཁས་བཙུན་གྲངས་
99



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
རིམ་པ་བཞིན་ནམ། ཁྲི་སོ་གཉིས་དང་སུམ་སྟོང་དང་ཞེས་པ་ལྟར་ཡིན་ལ། ཟུར་
ཆོས་པའི་ གྲངས་ཀྱང་། རྒྱན་དང་ཆོས་མཆོག་འཆད་མཁན་ལྔ་བཅུ། རྣམ་ངེས་
འཆད་པོ་ཉིས་བརྒྱ་དང་བརྒྱད་ཅུ། ལུང་ཆོས་སྨྲ་བ་སྟོང་དང་བརྒྱད་བརྒྱ་སྟེ། ཆོས་
སྨྲ་བ་ཉིས་སྟོང་བརྒྱ་སུམ་ཅུ་ཙམ་ཞིག་བྱུང་བར་གྲགས། དེ་རྣམས་ཀྱི་ནང་ནས་
ཞང་ཚེས་སྤོང་བ་ཆོས་ཀྱི་བླ་མ། གྲོ་ལུང་པ་བློ་གྲོས་འབྱུང་གནས། ཁྱུང་རིན་ཆེན་
གྲགས། འབྲེ་ཤེས་རབ་འབར་དང་བཞི་ལ་ཐུགས་ཀྱི་སྲས་བཞི་ཟེར། ལོ་ཆེན་
འདིས་དགུང་ལོ་བཅོ་བརྒྱད་པ་ལ་ཁ་ཆེར་བྱོན་ པའི་ཚེ། གྲྭ་པ་མངོན་ཤེས་ཀྱི་
མཁན་བུ་བཙན་ཁ་བོ་ཆེས་ཀྱང་བྱོན་ཏེ། ཁོང་གཉིས་ཆར་གྱི་བྱམས་ཆོས་གསན་
པའི་བླ་མ་སཉྫ་ནར་གཅིག་ཀྱང་། བྱིན་རླབས་ཀྱི་བཀའ་ཐ་དད་དུ་བབས་ཏེ་རྔོག་
ལོ་ཆེན་པོ་ལ་ཤེས་རབ་ཀྱི་བཀའ་བབས། བཙན་ལ་མན་ངག་གི་བཀའ་བབས་ཏེ།
བཤད་པ་རྣམས་ཉམས་ལེན་ཁོ་ན་དང་སྦྱར་བའི་བཙན་ནས་བརྒྱུད་པའི་བྱམས་
ཆོས་ཀྱི་ཉམས་ཁྲིད་ཅེས་ཀྱང་མཁས་པ་དག་ལ་གྲགས་ཤིང་། སྤྱིར་བྱམས་ཆོས་
ལྔའི་བརྒྱུད་བླ་དང་ཆོས་ཉིད་རྣམ་འབྱེད་ཀྱི་དཔེ་རྒྱ་གར་དུ་ཡང་བར་སྐབས་སུ་
ནུབ་ནས་མེད་པ་ལ། མེ་ཏྲི་པས་མཆོད་རྟེན་གྱི་ཁོང་གསེང་ནས་འོད་དང་བཅས་ཏེ་
དེ་ཉིད་ཀྱི་དཔེ་རྙེད། སླར་བྱམས་པས་མངོན་སུམ་དུ་གནང་། དེས་པཎྜི་ཏ་དགའ་
བའི་ གྲགས་ པ་ ལ་ གནང་། དེས་ བྲམ་ཟེ་ སཉྫ་ན་ ལ་ གནང་། དེས་ བཙན་ རྔོག་
གཉིས་ལ་གནང་སྟེ་ཕྱི་དར་བ་ཡིན་ཟེར། རྔོག་ལོ་ཆེན་པོ་ནི་ང་གཅིག་པ་ལ་བསམ་
ཡས་དང་ཉེ་བའི་ལམ་ཞིག་ཏུ་སྐུ་གཤེགས། ཕར་ཚད་ལ་སོགས་པ་མདོ་ཕྱོགས་ཀྱི་
བསྟན་པ་ལུང་རིགས་ཀྱི་སྒོ་ནས་འུར་ཕྱིལ་པ་དེ་རྔོག་ལོ་ཙཱ་བའི་དྲིན་ཡིན། ལོ་ཆེན་
འདི། བཀའ་གདམས་པའི་ཀརྨ་པ་ཤེར་འོད་དང་དགུང་མཉམ། གླང་ཤར་གཉིས་
ཀྱི་གླང་ཐང་པ་ལས་ལོ་གསུམ་གྱིས་གཞོན། ཤ་ར་བ་ལས་ལོ་བཅུ་གསུམ་གྱིས་
100



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
བགྲེས། ཐུགས་སྲས་སྐུ་མཆེད་གསུམ་གྱི་པུ་ཏོ་བ་ལས་ལོ་བཅུ་བཞིས་གཞོན།
བཀའ་བརྒྱུད་པའི་རྗེ་མི་ལ་ལས་ལོ་བཅུ་བདུན་གྱིས་གཞོན། དྭགས་པོ་པ་ལས་
ཉེར་གསུམ་གྱིས་བགྲེས། རས་ཆུང་པ་ལས་ཉེར་བརྒྱད་ཀྱིས་བགྲེས། ལམ་འབྲས་
པའི་བླ་མ་སེ་མཁར་ཆུང་པ་ལས་སོ་གཉིས་ཀྱིས་གཞོན་ཞང་སྟོན་ཆོས་འབར་ལས་
ལོ་བཞིས་གཞོན། དཔལ་ལྡན་ས་སྐྱ་པ་ཆེན་པོ་ལས་ལོ་སུམ་ཅུ་རྩ་ལྔས་བགྲེས་པ་
ཡིན་ནོ། །ཞེས་བཤད་པར་བྱའོ། །མ་གཅིག་ཞ་མ་ཆུ་ཕོ་ སྟག་ལོ་མ་སྟེ་ལོ་ཆེན་
ལས་དྲུག་གིས་གཞོན། རྗེ་མཁན་བུ་ས་མོ་བྱ་ལོ་པ་སྟེ་མ་གཅིག་ལས་ལོ་བདུན་
གྱིས་ གཞོན་ ནོ། །གཞན་ འདི་ དང༌ སྐུ་ བགྲེས་ གཞོན་ གྱི་ རིམ་ པ་ ཅུང་ ཟད་ མ་
གཏོགས་ཐོག་མཚུངས་ཙམ་དུ་བྱོན་པ་ལ། པུ་རངས་ལོ་ཆུང་གྲགས་འབྱོར་ཤེས་
རབ། དེའི་སློབ་མ་དམར་ཆོས་ཀྱི་རྒྱལ་མཚན། དམར་དོ་པ་ཆོས་ཀྱི་དབང་ཕྱུག་
མལ་གྱོ་བློ་གྲོས་ གྲགས་ འདི་རྣམས་སྐུ་ངོ་མན་ཆད་ལ་དཔལ་འཁོར་ལོ་བདེ་
མཆོག་གི་རྒྱུད་བཤད། མན་ངག་གི་ཟབ་ཆོས་དར། རྭ་ལོ་ཙཱ་བ་རྡོ་རྗེ་གྲགས་ནས་
གཤིན་རྗེ་གཤེད་ནག་པོའི་རྒྱུད་མན་ངག་དར། གཉན་ལོ་ཙཱ་བ་དར་མ་གྲགས་
དང་། གནམ་ཁའུ་པ་ནས་གསང་འདུས་ཡེ་ཤེས་ཞབས་ཀྱི་རྒྱུད་མན་ངག་དར། ལོ་
ཙཱ་བ་བཙན་ཁ་བོ་ཆེ་ནས་བྱམས་ཆོས་ཀྱི་མན་ངག་དར། པ་ཚབ་ལོ་ཙཱ་བ་ཉི་མ་
གྲགས་ཀྱང་། ཤ་ར་བས་ཁོང་ལ་སློབ་མ་ཕུལ་ནས་དབུ་མའི་འཆད་ཉན་མཛད་
པས། སློབ་མ་ ཚིག་ལ་མཁས་པ་གངས་པོ། དོན་ལ་མཁས་ པ་གཙང་པ་ས་པ།
ཚིག་དོན་གཉིས་ཀ་ལ་མཁས་པ་རྨ་བྱ་བྱང་ཆུབ་ཡེ་ཤེས། གཉིས་ཀ་ལ་མི་མཁས་
པ་ཞང་ཐང་སག་པ་སྟེ་བཞི་བྱུང་ཞིང་དབུ་མ་དར། ཁྱུང་པོ་རྣལ་འབྱོར་ཡང་གླང་
ཐང་པ་ལས་བསྙེན་པར་རྫོགས་ཞེས་འབྱུང་བས། ལོ་ཆེན་འདིའི་ངོ་ལ་ཁྱུང་ཤངས་
བཀའ་བརྒྱུད་ཅེས་གྲགས་པ་དེ་ཡང་དར་བ་ཡིན་པས་ལོ་ཆེན་འདིའི་སྐུ་ངོ་ཉིད་ལ་
101



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
མདོ་སྔགས་བཤད་སྒྲུབ་ཀྱི་བསྟན་པ་ཆེས་ཆེར་དར་བ་ཡིན་ནོ། །དེ་ཡང་ཞིབ་ཏུ་
དཔྱད་ན། རྔོག་ལོས་བཅུ་བདུན་ཕྲག་གཉིས་པ་ལ་ཁ་ཆེར་གསན་སྦྱོངས་མཛད།
སོ་ལྔ་པ་ནས་ང་གཅིག་པའི་བར་བཅུ་བདུན་ པ་ ཕྲག་གསུམ་པ་ལ་ ཕྲིན་ལས་
བསྐྱངས་པ་ཡིན་ན། མི་ལས་སོ་བརྒྱད་པ་ལ་མར་པ་དང་མཇལ། ལོ་དྲུག་བསྟེན་
ཏེ་ཞེ་ལྔ་པ་ནས་ལོ་བཅུ་གཅིག་སྒྲུབ་པ་ལ་ཞུགས། ལྔ་བཅུ་ང་དྲུག་ཡན་ཆད་གཞན་
དོན་མཛད་པ་དང་། པུ་ཏོ་བས་འབྲོམ་གཤེགས་ནས་ལྔ་བཅུའི་བར་སྒྲུབ་པ་མཛད་
ལ༑ ང་གཅིག་པ་ནས་གཞན་ཕན་མཛད་པ་ཡིན་ཞིང་། རྔོག་ལོས་སོ་བདུན་ལོན་
པའི་ཚེ། མི་ལས་ང་བཞི་དང་པུ་ཏོ་བས་ང་ གཅིག་ལོན་ པས། རྔོག་ལོས་མདོ་
ཕྱོགས་ཀྱི་འཆད་ཉན་གནང་བའི་ཚེ། མི་ལ་དང་དམ་པས་སྒྲུབ་བརྒྱུད་ཀྱི་བསྟན་པ་
དང་། རྫོག་འཚུར་ མེས་གསུམ། རྭ་ གཉན་ མགོས་གསུམ། འཁོན་དཀོན་མཆོག་
རྒྱལ་ པོ་ སོགས་ ཀྱིས་ རྒྱུད་བཤད་དང་། སེ་མཁར་ཆུང་པ་དང་ཞང་ པས་ ལམ་
འབྲས་དང་། པུ་ཏོ་བ་སོགས་སྐུ་མཆེད་གསུམ་གྱིས་བཀའ་གདམས་ཀྱི་བསྟན་པ་
སྤེལ་བ་རྣམས་དུས་མཚུངས་པ་ཁོ་ན་ཡིན་ལ། རྒྱ་འདུལ་འཛིན་གྱིས་ ལོ་གྱ་ལྔ་
བཞུགས་པའི། སོ་བཞིའི་བར་དུ་འདུལ་བ་ལ་ཐུགས་སྦྱོངས་མཛད། སོ་ལྔ་ནས་
བཤད་ཉན་གནང་བ་ལས། རོག་དམར་ཁུར་བས་པུ་ཏོ་བ་ཞེ་གསུམ་ལོན་པ་ལ་
ཁོང་ཉེར་དྲུག་པའི་དུས་མཇལ། པུ་ཏོ་བ་མ་མཇལ་གོང་། རྒྱ་འདུལ་འདུལ་བའི་
འཆད་ཉན་མགོ་ཉུག་པ་ཙམ་ལ་འདུལ་བ་མཉན་ཟེར་བས། རྒྱ་འདུལ་འདུལ་བའི་
འཆད་ཉན་གྱི་སྒང་དང་། རྔོག་ལོའི་འཆད་ཉན་རོག་ཤོག་པ་ཡང་དུས་མཚུངས་
པར་སྣང་ངོ༌། །པ་ཚབ་ཀྱི་དབུ་མ་ནི། ཤ་ར་བ་གཞན་དོན་མཛད་པའི་སྐབས་སུ་
ཡིན་པར་སྣང་བས། རྔོག་ལོའི་འཆད་ཉན་གྱི་མཇུག་ཟིན་པ་ཙམ་ཞིག་ལ་ཡིན་
ནམ་སྙམ་དུ་སེམས་འདི་ལ་སྒྲ་པ་ཤེས་རིན་པའི་གྲུབ་མཐའ་ཤན་འབྱེད་ལས།
102



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
སློབ་དཔོན་སངས་རྒྱས་བསྐྱངས་ཀྱིས་ཐལ་འགྱུར་བའི་སྲོལ་ཕྱེ་ཡང་། སློབ་དཔོན་
ལེགས་ལྡན་འབྱེད་ཀྱིས་ཐལ་འགྱུར་བ་ལ་སྐྱོན་བཟུང་བ་རྣམས་འགྲོ་བར་གྲགས་
ནས་ཐལ་འགྱུར་བའི་བསྟན་པ་སྤེལ་མ་ཐུབ་སྟེ། ཕྱིས་ཟླ་གྲགས་སུ་སྐྱེ་བ་བཞེས་
ནས་འཕགས་ཡུལ་དུ་ཐལ་འགྱུར་བའི་བསྟན་པ་ཅུང་ཞིག་སྤེལ་བར་མཛད། བོད་
གངས་ཅན་དུ་ ཡང་། བསྟན་པ་སྔ་དར་ལ་ ཡང་ ཞི་ འཚོ། ཡེ་ཤེས་སྙིང་པོ། པད་
མའི་ངང་ཚུལ་ཏེ་རང་རྒྱུད་ཤར་པ་གོ་གསུམ་སྤྱན་དྲངས་ཏེ་རང་རྒྱུད་པའི་བསྟན་པ་
ཆེས་ཆེར་འཕེལ་མོད། ཐལ་འགྱུར་བའི་བསྟན་པ་ནི་མ་བྱུང་ལ། ཕྱི་དར་ལ་ཟླ་བ་
གྲགས་པས། ཨ་ཏི་ཤར་སྐྱེ་བ་བཞེས་ནས་ཐལ་འགྱུར་བའི་བསྟན་པ་སྤེལ་བར་
དགོངས་ཀྱང་ཇི་བཞིན་མ་བྱུང་ནས། ཨ་ཏི་ཤ་ཉིད་པ་ཚབ་ལོ་ཙཱ་བར་སྐུའི་སྐྱེ་བ་
བཞེས། དེའི་བུ་ཆེན་ཚིག་ལ་མཁས་པ་གངས་པ་ཤེའུ། དོན་ལ་མཁས་པ་གཙང་
པ་འབྲེ་སྣུར། གཉིས་ཀ་ལ་མཁས་པ་རྨ་བྱ་བྱང་བརྩོན། གཉིས་ཀ་ལ་མི་མཁས་པ་
ཞང་ཐང་ཟག་པ་བཞིའི་སྒོ་ནས་ཐལ་འགྱུར་བའི་བསྟན་པ་དར་བར་མཛད་དོ་ཞེས་
བཤད་ལ། དེ་ལྟ་བུའི་ཟླ་གྲགས་ཀླུ་སྒྲུབ་ཡབ་སྲས་ཀྱི་དངོས་སློབ་མིན་པ་ཁོ་ནའི་
ལུགས་སུ་སྣང་མོད། དབུ་མའི་ཡིག་ཆ་རྙིང་མ་འགའ་ཞིག་ལས། ཀླུ་སྒྲུབ་ནས་ཟླ་
གྲགས་ ལ་བརྒྱུད་ ཚུལ་ ལ། ཉེ་གནས་ དངོས་གྲུབ་བརྙེས་ པ་ ལས་ བརྒྱུད་ ཚུལ།
གཞུང་བཤད་རྒྱུད་ཀྱི་མཁས་པ་པཎྜི་ཏ་ལས་བརྒྱུད་ཚུལ། རྩ་བ་ཀླུ་སྒྲུབ་ཉིད་ལ་
དངོས་སུ་ཐུག་ཚུལ་དང་གསུམ། དང་པོ་ནི། ཀླུ་སྒྲུབ་ལ་ཉེ་གནས་ན་གཱ་བོ་དྷི་སྟེ་
ཀླུའི་བྱང་ཆུབ། ཤནྟ་དེ་བ་སྟེ་ཞི་བ་ལྷ། ཨཱརྱ་དེ་བ་སྟེ་འཕགས་པ་ལྷ་དང་གསུམ་
ཡོད་པའི་ཀླུ་སྒྲུབ་ཀྱིས་རིགས་ཚོགས་རྣམས་ཨཱརྱ་དེ་བ་ལ་བཤད། དེས་ཟླ་གྲགས་
ལ་བཤད་དོ། །གཉིས་པ་ནི། ཀླུ་སྒྲུབ་ཀྱིས་ཐལ་རང་གི་སྲོལ་འབྱེད། བུདྡྷ་པ་ལི་ཏ་
སྟེ་སངས་རྒྱས་བསྐྱངས་དང་། བེ་བྱ་ཀ་ར་སྟེ་ལེགས་ལྡན་བྱེད་རྣམས་ལ་དངོས་སུ་
103



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བཤད། དེ་གཉིས་ཀ་ལ་ཟླ་གྲགས་ཀྱིས་ཐོས་སོ། །གསུམ་པ་ནི། ཟླ་གྲགས་ཀྱིས་
ཀླུ་སྒྲུབ་ལ་དངོས་སུ་ཐུག་སྟེ། དེ་ཡང་རྒྱ་གར་གྱི་པཎ་གྲུབ་ཧ་སུ་མ་ཏིའི་ཞལ་ནས་
ཟླ་གྲགས་ཀྱིས་ཀླུ་སྒྲུབ་ལོ་བརྒྱ་ཕྱེད་བསྟེན་ཟེར་རོ། །དེ་ལྟར་ན་ཉེ་བརྒྱུད་ལ། ཀླུ་
སྒྲུབ་ཟླ་གྲགས་དེས་ལོ་བཞི་བརྒྱ་བཞུགས། དེ་ལ་རིགས་པའི་ཁུ་བྱུག་གིས་ཐུག་
ལོ་སུམ་བརྒྱ་བཞུགས། དེ་ལ་ས་ར་ཧ་ཏེ། ཧ་སུ་མ་ཏི། ཀ་ན་ཀ་ཝརྨ་གསུམ་གྱིས་
ཐུག་ཅིང་། དེ་གསུམ་ཀ་ལ་པ་ཚབ་ཀྱིས་ཞུས་སོ། །པ་ཚབ་ཀྱི་སློབ་མ། གཙང་པ་
ས༑ རྨ་བྱ་བྱང་ཡེ། ཞང་ཐང་ཟག་མོ་ས་དང་གསུམ། དེས་ན་པ་ཚབ་བུ་བཞིའི་ནང་ཚན་ནི།
རྨ་བྱ་བྱང་ཡེ་དག་པ་འདྲ་བསམ། རྨ་བྱ་བྱང་བརྩོན་ནི་ བྱང་ཡེའི་སློབ་མར་སྣང་ངོ༌། །མཆན་ནོ། །ཡོལ་
ལྕགས་རྨ་བྱ་བྱང་བརྩོན་ཀྱིས། རྨ་བྱ་བྱང་ཡེ། ཞང་ཐང་ཟག གཙང་པ་སའི་སློབ་
མ་གངས་མཉན་དང་གསུམ་ལ་དབུ་མ་བསྟན། ཡང་པཎྜི་ཏ་སུ་མ་ཏིའི་སློབ་མ་ཛ་
ཡ་ཨཱ་ནནྡ། དེས་ཁུ་ལོ་ཙཱ་བ་མདོ་སྡེ་འབར་ལ། དབུ་མ་ཐལ་འགྱུར་ལུགས་བཤད།
དེས་གཙང་ནག་པ་བརྩོན་འགྲུས་སེང་གེ་ལ། དེས་རྨ་བྱ་བྱང་བརྩོན་ལ་བཤད་
པས། རྨ་ བྱ་ བྱང་ བརྩོན་ནི། པ་ ཚབ་ ལུགས་ དང་། ཁུ་ ལུགས་ ཀྱི་ དབུ་ མ་ ཐལ་
འགྱུར་བའི་གནད་ལ་ཤིན་ཏུ་མཁས་པར་ཤེས་འདུག དེ་བཞིན་དུ་གསང་འདུས་
འཕགས་ལུགས་ཀྱི་བརྒྱུད་པའི་ལོ་རྒྱུས་དང་། དོ་ཧ་སྐོར་གསུམ་གྱི་བརྒྱུད་པའི་ལོ་
རྒྱུས་རྣམས་ལས་ཀྱང་། ཟླ་གྲགས་ཀླུ་སྒྲུབ་ཀྱི་ཞབས་ཟིན་དུ་བྱས་པའི་ལོ་རྒྱུས་ཁོ་
ན་སྣང་། འོན་ཀྱང་རིགས་པའི་ཁུ་བྱུག་ཟླ་གྲགས་ཀྱིས་ཞབས་ཟིན་ཡིན་ལ། ཨ་ཏི་
ཤ་རིགས་པའི་ཁུ་བྱུག་གི་དངོས་སློབ་ཡིན་ཞིང་། ནག་ཚོས་ཇོ་བོ་སྤྱན་འདྲེན་ལ་
ཕྱིན་པའི་ཚེ་ཡང་། རིགས་པའི་ཁུ་བྱུག་བཞུགས་པ་རྣམ་ཐར་དང་ལམ་ཡིག་དག་
ན་གསལ་བས། དེ་དག་གི་ལོ་གྲངས་རྩིས་ན་མངོན་སུམ་དུ་མི་འགྲིག་པ་ལྟར་སྣང་
སྟེ༑ ས་ལུགས་ཀྱི་བསྟན་རྩིས་ལྟར་ན། ཨ་ཏི་ཤ་འདས་ལོ་ནས་ལོ་སུམ་སྟོང་ལྷག་
104



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ཙམ་འདས་པའི་ཚེ་བྱོན་པར་མངོན་སུམ་གྱིས་གྲུབ། ཀླུ་སྒྲུབ་འདས་ལོ་ནས་ལོ་
བཞི་བརྒྱ་ལོན་པའི་ཚེ་བྱོན་ནས་ལོ་དྲུག་བརྒྱ་བཞུགས་ཟེར་བས། འདས་ལོ་ནས་
ལོ་སྟོང་འདས་པའི་ཚེ་ཀླུ་སྒྲུབ་མི་བཞུགས་པར་ཁས་བླངས་པའི་རྟགས་གྲུབ། དེ་
ནས་ཟླ་གྲགས་ཀྱིས་ལོ་ལྔ་བརྒྱ་བཞུགས་ཟེར་བ་དང༌། རིགས་པའི་ཁུ་བྱུག་གིས་
ལོ་སུམ་བརྒྱ་བཞུགས་ཟེར་བ་རྣམས་རྩེ་མཐུད་ནས་ཀླུ་སྒྲུབ་ཟླ་གྲགས་རིགས་པའི་
ཁུ་བྱུག་གསུམ་གྱི་ལོ་གྲངས་ཀྱང་། འདས་ལོ་ནས་སུམ་སྟོང་དུ་སླེབ་པ་ལ་ལོ་སྟོང་
དང་ཉིས་བརྒྱས་ཆད་པས། ཨ་ཏི་ཤ་དང་། རིགས་པའི་ཁུ་བྱུག་དུས་མི་མཚུངས་
པའམ། ཟླ་ གྲགས་དང་ཀླུ་སྒྲུབ་དུས་མི་མཚུངས་ པས་ གང་འོས་ཤིག་ཏུ་ ཁས་
བླངས་དགོས་བྱུང་བའི་ཕྱིར་རོ། །ཡང་རིགས་པའི་ཁུ་བྱུག་གཉིས་སུ་བྱས་པའི་
ཆུང་བ་ཇོ་བོའི་བླ་མར་བྱས་ན་འགྲིག་ཙམ་ཡོང་བར་སེམས་སོ། །དེས་ན་ཁོ་བོ་ནི་
ལུང་རིགས་ཀྱི་ལེགས་བཤད་སྔར་བཤད་པ་ལྟར། ཀླུ་སྒྲུབ་ཀྱི་ལོ་དྲུག་བརྒྱ་ལས་
ཆེས་ལྷག་པ་ཞིག་བཞུགས་པའམ། ཡང་ན་དག་པའི་སྣང་བ་ཁོ་ནས་ཞལ་མཇལ་
བ་གང་རུང་ཞིག་ལས་མ་འདས་པར་ཁས་བླངས་བར་བྱ་སྟེ། ཆོས་ཀྱི་རྗེས་སུ་
འབྲང་བའི་རྣམ་དཔྱོད་ཀྱིས་དཔྱད་པ་ལས་དེ་ཁོ་ན་ལྟར་མཐོང་བའི་ཕྱིར་རོ། །པ་
ཚབ་ཀྱི་བུ་བཞི་ལ་ཡང་། དེབ་སྔོན་ལས་གཙང་པ་ས་སྦོས། རྨ་བྱ་བྱང་ཡེ། དར་
ཡོན་ཏན་གྲགས། ཞང་ཐང་ཟག་པ་ཡེ་ཤེས་འབྱུང་གནས་དང་བཞི་ཞེས་བཤད།
མི་མཐུན་པ་དེ་དག་ལས་རྨ་བྱ་བྱང་བརྩོན་ནི། རྨ་བྱ་བྱང་ཡེ་དང་། ཞང་ཐང་ཟག་
པ་སོགས་ཀྱི་སློབ་མར་སྣང་ཞིང་། པ་ཚབ་ལའང་འདུས་པ་དབུ་མ་གཉིས་གསན་
ཟེར་མོད། བུ་བཞིའི་ནང་ཚན་ནི་རྨ་བྱ་བྱང་ཡེ་ཉིད་ཡིན་པར་སེམས་ལ། གཞན་
ཡང་གཙང་པ་འབྲེ་དགུར་དང་། གཙང་པ་ས་སྦོས་ཞེས་དང་། གངས་པ་ཤེའུ་དང་།
གངས་པ་གཉན་སོགས་ཇི་ལྟར་ཡིན་ཁོ་བོས་མ་འཚལ་ལོ། །ཤངས་པ་བཀའ་
105



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བརྒྱུད་ཀྱི་བསྟན་པ་ནི། ལོ་ཆེན་འདིའི་སྐུ་ཚེའི་སྨད་ཙམ་ལ་དར་བར་སེམས་ཏེ།
ཁོང་སྟག་ལོ་པ་ཡིན་ཞེས་པ་ཙམ་ཞིག་ལས་གསལ་བར་མི་སྣང་ཡང་། ཁོང་གིས་
འཕགས་ཡུལ་དུ་ལན་བདུན་ཙམ་ཞིག་ཕེབས་པ་དང་། འཕགས་ཡུལ་ནས་ཕེབས་
པའི་ ཚུར་ ལམ་ ཨ་ཏི་ཤ་མངའ་ རིས་ སུ་ ཕེབས་ པ་ མཇལ་ ཞེས་ དང་། ཁོང་ ལ་
འཕགས་ཡུལ་དུ་རྡོ་རྗེ་གདན་པས། མིང་སྤོས་པ་དང་དབུ་སྐྲ་གཅོད་པ་སོགས་
རབ་བྱུང་དུ་སྒྲུབ་པར་བརྩམས་ཀྱང་། མཁའ་འགྲོས་མ་གནང་བ་ལ། ཕྱིས་གླང་རི་
ཐང་པ་སྣང་བ་མཐའ་ཡས་སུ་གཟིགས་ནས་བསྙེན་པར་རྫོགས་ཞེས་དང་། ཁོང་
གིས་ལོ་བརྒྱ་དང་ལྔ་བཅུ་བཞུགས་ཟེར་བ་རྣམས་རྣམ་ཐར་ན་གསལ་བས་དེ་དག་
ཁོག་སྒྲིགས་ནས། ཁོང་གིས་ཤངས་གཞོང་གི་དགོན་པ་བཏབ་སྟེ། ནི་གུའི་ཟབ་
ཆོས་སྤེལ་བ་ནི། ཁོང་རང་གི་སྐུ་ཚེའི་སྨད་ལ་བྱུང་བར་གསལ་བས་སོ། །དེ་ཉིད་
ལ་སློབ་མའི་མཆོག ལས་སྟོད་པ་དཀོན་མཆོག་མཁར་དང་། རྨོག་ཅོག་པ་རིན་
ཆེན་ བརྩོན་ འགྲུས་ སོགས་ ཁྲི་ སོ་ བརྒྱད་ ཡོད་ པར་ གྲགས། རྔོག་ལོ་ཆེན་ པོའི་
ཐུགས་སྲས་དེ་དག་ལས་གཙོ་བོར་ཕར་ཕྱིན་གྱི་བསྟན་པ་སྤེལ་བ་ལ་འབྲེ་ཆེན་པོ་
སློབ་བརྒྱུད་དང་བཅས་པ་དང་། གཙོ་བོར་ཚད་མའི་བསྟན་པ་སྤེལ་བ་ལ་གྲོ་ལུང་
པ་དང་ཁྱུང་གི་སློབ་བརྒྱུད་རྣམས་བཀའ་དྲིན་ཆེ་བར་བྱུང་འདུག་པ་ལས། འབྲེ་
ཆེན་པོ་ཤེས་རབ་འབར་ནི། འཁྲུངས་ཡུལ་ཉང་སྟོད་གཙང་པོ་ནང་པ་ཡིན་ལ་སྐུ་
གཞོན་ནུ་ནས། ཡོལ་ཆོས་དབང་ལས་རབ་ཏུ་བྱུང་སྟེ་གསན་པ་མང་དུ་མཛད། དེ་
ཉིད་ བླ་ མའི་ མཆོག་ཏུ་གྱུར་ཏེ་ གདམས་ པས་ བསྐྱངས། གཞན་ ཡང་པཎ་ཆེན་
འབུམ་ཕྲག་གསུམ་པ་དང༌། རྔོག་ལོ་ཆེན་པོ་སོགས་བསྟེན་ཏེ་ཐུགས་ཀྱི་སྲས་སུ་
གྱུར། སློབ་མ་གྲྭ་པ་དཔེ་འགྲེམས་སྟོང་ཕྲག་རེ་བྱུང་བའི་ནང་ནས། མཆོག་ཏུ་གྱུར་
པ༑ ལས་ སྟོད་པ་དཀོན་མཆོག་མཁར། ཨར་བྱང་ཆུབ་ཡེ་ཤེས། ཁྱུང་རིན་ཆེན་
106



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
གྲགས། སྙལ་ པ་ སྲེགས་ སྟོན། མངོན་ པ་ བྱང་ གྲགས། རྒྱ་ འདུལ་ བརྩོན་ འགྲུས་
འབར་དང་དྲུག་གོ །དང་པོ་ལས་སྟོད་པ་ཆེན་པོ། ཆེ་བ་བཅུ་དང་ལྡན་པའི་གནས་
རྙིང་པ་ཞེས་གྲགས་པའི་གདུང་བརྒྱུད་དུ་སྐུ་བལྟམས་ཏེ། དེ་ཡང་ལས་སྟོད་བྱང་
གཅུང་ དུ་ གྲགས་ པའི་ཐུབ་མདོར། སྔགས་འཆང་དཔྱིད་རྒྱལ་བ་གྲུབ་པ། དེའི་
སྲས་བཀྲ་ཤིས་རྒྱལ་མཚན། དེའི་སྲས་ རྡོ་ རྗེ་ རྒྱལ་མཚན། དེའི་སྲས་ཐུགས་རྗེ་
རིན་ཆེན། དེའི་སྲས་དཔྱིལ་རིན་ཆེན་འབྱུང་གནས། དེའི་ཇོ་མོ་ཆུང་བ་ལ། སྲས་
དཀོན་མཆོག་མཁར། དཀོན་སེང་། དཀོན་སྤྲིན་གསུམ་བྱུང་བའི། ཡབ་སྲས་དེ་
བཞིས་ཤངས་ཀྱི་གད་ཕུར་དུ་རྙིང་མའི་ཆོས་གསན་དུ་བྱོན་པས། འབྲེ་ཆེན་པོ་ཉང་
སྟོད་བྱེ་མདའ་ན་ཆོས་བསྐོར་བའི་སྙན་པས་ཐུགས་འཕྲོག་ཏེ། སྲས་གསུམ་པོ་
འབྲེ་ཆེན་པོའི་དྲུང་དུ་རབ་བྱུང་བསྙེན་རྫོགས་བྱས་ཐོས་བསམ་མཐར་ཕྱིན་འབྲེ་
ཆེན་པོའི་ཡོན་ཏན་བུམ་པ་གང་བྱོར་ཐུགས་སུ་ཆུད། འདི་ཉིད་ཀྱི་མཁན་རབས་
འདེད་ པ་ ན། མི་བཅུའི་ཚོང་བཙུན་ཤེས་རབ་སེང་གེ སྦ་བཙུན་བསོད་ནམས་
དབང་ཕྱུག ཡོལ་ཆོས་ཀྱི་དབང་ཕྱུག འབྲེ་ཆེན་པོ་ཤེས་རབ་འབར། ལས་སྟོད་པ་
དཀོན་མཆོག་མཁར་ཞེས་ཟེར་རོ། །ལས་སྟོད་པ་ཆེན་པོས་བྱི་ལོ་ནས་ཡོས་ལོའི་
བར་ལོ་བརྒྱ་བཞུགས། སྐུ་གཞོན་ནུའི་དུས་སུ་ལོ་ཆེན་རིན་བཟང་ལ་རྒྱུད་འགྲེལ་
དང༌ སྒྲུབ་ཐབས་འགའ་གསན། ཁྱུང་ རིན་ཆེན་གྲགས་ལ་ཚད་མ་གསན། ཕྱིས་
དཔལ་ས་སྐྱ་པ་ཆེན་པོ་ཀུན་དགའ་སྙིང་པོ་ལ་དུས་འཁོར། རྒྱུད་གསུམ་མན་ངག་
དང་བཅས་པ་གསན་ཟེར་བ་ཁོང་རང་གི་གདུང་རབས་ན་འདུག དེ་ལྟར་ན་ལོ་
ཆེན་རིན་བཟང་གིས་དོན་དགུ་བཞེས་ པའི་ས་ཕོ་བྱི་བ་ལ། ལས་ སྟོད་པ་འདི་
བལྟམས་པར་སེམས། འབྲེ་ཆེན་པོའི་གདན་ས་མཛད་དེ། ཚོགས་པ་བརྒྱད་བརྒྱ་
རེ་བསྐྱངས་ཟེར། འདིའི་གདུང་རབས་ལ་ཆེ་བ་བཅུའི་ཆེ་བ་དང་པོ་ནི། ས་བདག་
107



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཆོས་སྐྱོང་རྒྱལ་པོའི་འཇའ་སས་ཆེ་བ་ནི། གནས་རྙིང་གི་ཆ་སྟོད་ན་རུ་ལག་ཁང་
གསུམ། བར་ ན་ སྐྱེགས་ རུ་ གསུམ། སྨད་ ན་ ཤེའུ་ ལུང་ གསུམ། འབྲེ་ ཁྱུང་ རྗེ་
འབངས་དང་བཅས་པ་འདི། ཁྲི་རལ་པ་ཅན་གྱིས། རྒྱ་འཇམ་དཔལ་གསང་བ་ལ་
འཇའ་ སས་བཅད་གནང་། དེ་ནས་དེའི་སྲས་རྒྱ་ དཔལ་ཆེན་སྐྱབས། དེའི་སྲས་
བདུད་འཇོམས། དེའི་སྲས་ཨ་མེས་ཇོ་སྲས་ཕུར་པ་འཕེལ་ཏེ་གདུང་རབས་གསུམ་
གྱི་ ངོ་ ལའང་ བདག་ མཛད་ དེ། ཕུར་ པ་ འཕེལ་ གྱི་ མཆོད་ གནས། ཡོལ་ མཆེད་
གསུམ་ལ་ཕུལ། ཡོལ་ གྱིས་སློབ་མ་འབྲེ་ཆེན་ལ་གནང་། འབྲེ་ཆེན་པོའི་ཐུགས་
སྲས་ དཀོན་ མཆོག་ མཁར་ ལ་ གནང་ སྟེ། དེ་ ཕྱིན་ ཆད། ལས་ སྟོད་ པའི་ དབོན་
བརྒྱུད་ཀྱིས་བདག་མཛད་པའོ། །ཆེ་བ་གཉིས་པ། སྔགས་འཆང་གྲུབ་ཐོབ་ཆེན་
པོའི་ལུང་བསྟན་གྱི་ཆེ་བ་ནི། རྒྱ་འཇམ་དཔལ་གསང་བ་སྐུ་འདས་ཁར། བུ་སློབ་
རྣམས་ཀྱིས་མ་འོངས་པ་ན་གནས་རྙིང་འདི་ཇི་ལྟར་འགྱུར་ཞུས་པས། གོས་ཁ་གང་
ཁྱེར་ཤོག་གསུངས། དེ་ལ་ཁོང་གིས་ཞབས་རྗེས་གཉིས་བཞག ཞབས་རྗེས་ཀྱི་
མཐའ་ལ་ཁོང་རང་གི་ལོ་གྲངས་བླ་མའི་སྐུ་འདྲ་གདུགས་ཡོད་པ་སོ་གཉིས། པདྨ་
ཡོད་པ་ཉེར་བརྒྱད། གདུགས་དང་པདྨ་མེད་པ་ཉེར་བརྒྱད་དེ་བརྒྱད་ཅུ་རྩ་བརྒྱད་
བྱོན། མ་འོངས་པ་ན་གནས་འདིར་སྤྱན་རས་གཟིགས་ཀྱི་སྤྲུལ་པ་བརྒྱད་ཅུ་རྩ་
བརྒྱད་བྱོན་ནས་བསྟན་འགྲོའི་དོན་བྱེད་ཅེས་ལུང་བསྟན་པའོ། །ཆེ་བ་གསུམ་པ་
པཎ་ཆེན་དཱི་པཾ་ཀ་རའི་ལུང་བསྟན་རབ་གནས་ཀྱི་ཆེ་བ་ནི། ཇོ་བོ་མངའ་རིས་ནས་
ཉན་ཚོར་ཕེབས་པའི་ཚེ། ཡོལ་སྐུ་མཆེད་གསུམ་ གྱིས་ མཇལ། རབ་ཏུ་དད་པ་
ཐོབ། ཇོ་བོས་ཡོལ། སྦ་བཙུན་ལ་གཏད་དེ་རབ་ཏུ་བྱུང་། གཞན་དག་ལ་མ་གནང་
བའི་རྟ་ མགྲིན་ཤྭ་ན་མ། ཐུགས་ རྗེ་ ཆེན་ པོའི་ཕྱི་ནང་ གསང་གསུམ་སྒྲུབ་སྐོར་
རྣམས་གནང་། ད་ཉང་ཆུའི་བརྒྱུད་ལ་ཞུགས་ཏེ་གསང་ངོ་། །ས་པདྨ་འདབ་བརྒྱད་
108



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
འདྲ་བ། གནམ་འཁོར་ལོ་རྩིབས་བརྒྱད་འདྲ་བར་གནས་ཐོབ་ཅེས་ལུང་བསྟན།
ཡོལ་མཆེད་ ཀྱིས་ཀྱང་གནས་རྙིང་དུ་བྱོན། ཨ་མེས་ཇོ་སྲས་ ཕུར་པ་འཕེལ་ལ་
བསམ་གཏན་སྒོམ་པའི་གནས་ཤིག་ཞུས་པས། རི་གདོང་ཕ་གི་ཡོལ་ཙམ་ན་ས་
ཕུག་གཅིག་ཡོད་པས་དེར་བཞུགས་ཟེར་ཁུངས་བསྟན། གནས་དེ་ལ་ཨ་མེས་
ཡོལ་ཅེས་གྲགས། ཇོ་བོས་ཀྱང་ཉན་ཚོ་ནས་གནས་རྙིང་དུ་མེ་ཏོག་གཏོར་ཏེ་རབ་
གནས་མཛད་པའོ། །ཆེ་བ་བཞི་པ། ཡོལ་སྐུ་མཆེད་ཀྱི་གྲུབ་རྟགས་ཀྱི་ཆེ་བ་ནི།
ཨ་མེས་ཇོ་སྲས་ཕུར་པ་འཕེལ་གྱིས། གནས་རྙིང་གི་ས་ཆ་རྣམས་ཡོལ་སྐུ་མཆེད་
གསུམ་ལ་ཕུལ། དེ་གསུམ་གྱིས་ཀྱང་དགེ་འདུན་གྱི་སྡེ་བཙུགས། བཤད་སྒྲུབ་ཀྱི་
བསྟན་པ་ སྤེལ། སྐུ་མཆེད་གསུམ་གྱིས་གྲུབ་རྟགས་མི་འདྲ་བ་རེ་རེ་བསྟན་ཏེ།
ཡོལ་ཆོས་དབང་གིས་གོས་ཉི་ཟེར་ལ་བཀལ། ཤམ་བུའི་རྩ་བརྒྱད་གྲོ་ལམ་དུ་
འཁྲིད། མཐར་བརྒྱད་སྟོང་པ་འཆད་པའི་མུ་ལ་ཆོས་ཁྲི་ཁར་སྐུ་གཤེགས་ཟེར།
ཡོལ་དྲང་སྲོང་ གིས་ ལྗོན་དམར་ གྱི་རྡོ་ རྗེ་ གཅུས་ པས་ ཁྲག་བཏོན། ཡོལ་ཐོག་
འབེབས་ཀྱིས། བྲག་དཀར་གྱི་རི་སེང་གེ་ཁ་གདངས་པ་ལྟ་བུ། ཨ་མེས་ཡོལ་གྱི་
ས་དགྲ་རུ་འགྲོ་བ་ཞིག་ལ། རྟའི་ཟླ་བ་ལ་ཐོག་དགུ་ཕབ། སྙུག་སྐྱང་ལྟར་བསིལ་
བའི་ནང་ནས་ཤེལ་གྱི་མཆོད་རྟེན་ཁྲུ་གང་པ་དང་། མི་གང་པ་གཅིག་བྱུང་བ། མི་
གང་པ་དེ་ཧོར་གྱིས་ཁྱེར་ནས་ཕོ་བྲང་ཏའི་ཏུའི་གན་ཇི་ར་ལ་ཡོད་ཟེར། ཆུང་བ་
དེང་སང་གནས་རྙིང་ཉིད་ན་བཞུགས་པའོ། །ཆེ་བ་ལྔ་པ། སྤྱན་རས་གཟིགས་ཀྱི་
ལུང་བསྟན་གྱི་ཆེ་བ་ནི། ལས་སྟོད་པ་ཆེན་པོའི་ཡབ་དཔྱིལ་རིན་འབྱུང་གི་རྨི་ལམ་
དུ་ཐུགས་རྗེ་ཆེན་པོའི་སྤྲུལ་པ་མི་དཀར་པོ་ཞིག་བྱུང་ནས། ས་བྱང་ཕྱོགས་བོད་ཀྱི་
རྒྱལ་ཁམས་འདི། །ང་ཐུགས་རྗེ་ཆེན་པོའི་གདུལ་བྱ་ཡིན། ཁྱད་པར་ལྷ་ཡི་རྣམ་
འཕྲུལ་དངོས། །སྐལ་ལྡན་ཁྱོད་ཀྱི་རྒྱུད་ལ་འཇུག །བྱང་ཆུབ་སེམས་དཔའི་གདུང་
109



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
བརྒྱུད་ གཟུང་། །ཞེས་ གསུངས་ནས་མི་དཀར་ པོ་དེ་ རང་ལ་ཐིམ་སྟེ་བྱིན་གྱིས་
བརླབས་པའོ། །ཆེ་བ་དྲུག་པ། ཕྱག་དྲུག་དགོན་པོའི་བཀའ་བབས་ཀྱི་ཆེ་བ་ནི།
ལས་སྟོད་པ་ཆེན་པོས་ཤངས་གཞོང་དུ་ཁྱུང་པོའི་དྲུང་དུ་བྱོན། བདེ་མཆོག་དང་
མགོན་པོའི་ཞལ་གཟིགས་ཤིང་བཀའ་བབས། མེ་ཏྲི་པའི་ཐུགས་དམ་མགོན་ཐང་།
ད་ལྟར་ཤངས་ལོ་མར་གྲགས་པ་དེ། བླ་མ་ཤངས་པས་གནང་བ་མ་བཞེས་པར་བྱེ་
མདར་ཕེབས་ནས་གྲོ་གསོལ་བའི་ཚེ། ཐང་སྐུ་ནམ་མཁའ་ནས་ལས་སྟོད་དཀོན་
མཁར་གྱི་ཐུ་བར་བྱོན་པ་ད་ལྟ་གནས་རྙིང་ན་བཞུགས་པའོ། །ཆེ་བ་བདུན་པ།
འབྲེ་ཤེས་རབ་འབར་གྱི་གདན་སའི་ཆེ་བ་ནི། འབྲེ་ཆེན་པོས་ལས་སྟོད་པ་ཆེན་པོ་
ལ་གདན་ས་གཏད་དེ། འཇའ་སས་བཅད་པའི་གནས་རྙིང་གི་ས་ཆ་དང་། འབྲེའི་
ཁྱད་འཕགས་བཅུ་གསུམ་གྱིས་གཙོས་པའི་དངོས་སྤྱད་ཐམས་ཅད་གནང་བ་སྟེ།
ཁྱད་འཕགས་བཅུ་གསུམ་ནི། གསེར་སྐུ་ཐུབ་པ་དམར་པོ། བླ་འབུམ་སྐྱ་པོད་རྣམ་
གསུམ། གསེར་འབུམ་བྱིན་རླབས་ཆར་འབེབས། འབྲེའི་བླ་གདུགས་དཀར་པོ།
ཆོས་དུང་བཀྲ་ཤིས་དར་ལུང་། བླ་ཡོལ་འགྲན་ཟླ་ཀུན་བྲལ། སྦུག་ཆལ་ཉི་མ་རྒྱང་
གྲགས། བུམ་པ་བཀྲ་ཤིས་མཇིང་རིང་། བེར་སེང་གེ་མཇིང་ སྣོལ། དཀར་ཡོལ་
ཟླ་བ་ཁྲོན་ཆུང་། གྲུམ་སེ་གནམ་སྔོན་མོ། བསེ་སྒ་བཀྲ་ཤིས་འོད་འབར། ཆིབས་
པ་ངང་པ་འཕུར་ཤེས་དང་བཅུ་གསུམ་མོ། །ཆེ་བ་བརྒྱད་པ། བསྟན་སྲུང་མཧཱ་ཀ་
ལའི་ཞལ་བཞེས་ཀྱི་ཆེ་བ་ནི། དེའི་ཚེ་ལས་སྟོད་པའི་དགོངས་པ་ལ། མཁན་པོའི་
དགོངས་པ་ནི་མ་གྲོལ། དུས་སྙིགས་མའི་སྡེ་དགོན་དང་མི་དམངས་ཀྱི་མགོ་ཇི་
ལྟར་འདོན་ནམ་སྙམ་པའི་ཚེ། ཆོས་སྐྱོང་ཕྱག་དྲུག་པ་ཞལ་མངོན་སུམ་དུ་བསྟན་ཏེ་
ཐུགས་འཕྲིག་མི་འཚལ། དགོན་པའི་བདག་དང་གཉེར་ང་རང་གིས་བྱེད་གསུངས་
ཞལ་ གྱིས་བཞེས་ པའོ། །ཆེ་བ་དགུ་པ། སློབ་མའི་མཆོག་གྱུར་གྲུབ་ ཐོབ་ རྣམ་
110



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
གསུམ་གྱི་ཆེ་བ་ནི། ལས་སྟོད་དཀོན་མཁར་ལ་སློབ་མའི་མཆོག་གྲུབ་ཐོབ་དཔལ་
ཕག་མོ་གྲུ་པ་ ཁམས་ པ་རྡོར་རྒྱལ། གྲུབ་ཐོབ་ ཉི་ ཕུག་ པ་ ཆོས་ གྲགས། འཁོན་
དབང་ཕྱུག་རིན་ཆེན་དང་གསུམ་གྱིས་གཙོས་པའི་བརྒྱད་བརྒྱ་ཙམ་བྱུང་བའོ། །ཆེ་
བ་བཅུ་པ། བརྒྱུད་པའི་མཆོག་གྱུར་བྱང་སེམས་བྱོན་ཚུལ་ནི། གོང་གི་ལུང་བསྟན་
ལྟར་གནས་རྙིང་པའམ་ལས་སྟོད་པའི་གདུང་རབས་ལ་སྤྱན་རས་གཟིགས་ཀྱི་རྣམ་
འཕྲུལ་བརྒྱད་ཅུ་རྩ་བརྒྱད་འབྱོན་པའོ། །དེ་ལྟ་ན་ཡང་འབྲེ་ཆེན་པོའི་བཤད་རྒྱུན་
སྤེལ་བའི་སློབ་ མ་ཨར་ བྱང་ ཆུབ་ཡེ་ཤེས་ཡིན་ པ་ལ། དེའི་ སློབ་མ་ ཁྱུང་ཤེར་
བརྩོན་དང་། གཞོན་ནུ་ཚུལ་ཁྲིམས། དེ་གཉིས་ཀྱི་སློབ་མ་ཞང་གཡེ་བ་སྨོན་ལམ་
ཚུལ་ཁྲིམས། དེའི་སློབ་མ་གཉལ་ཞིག་འཇམ་དཔལ་རྡོ་རྗེ། དེས་ཕོ་བྲང་དུ་ཤང་
རྡོར་ལོ་དགུ་མཚམས་བསྡམས་ཏེ་བཤད་པ་མཛད་པ་ལས། གཉལ་ཞིག་གི་བུ་
དགུར་ གྲགས་ པ་བྱུང་ སྟེ། བཟང་ རིངས། ཕུ་ ཐང་ དར་དཀོན། གཙང་ པ་གྲུ་གུ་
གསུམ་ སྔ་ཚར། འུ་ ཡུག་ པ་ བསོད་ནམས་ སེང་ གེ བོ་ དོང་ པ་ རིན་ཆེན་ རྩེ་ མོ།
གཙང་པ་ཇོ་ནམ་གསུམ་བར་ཚར། རྒྱ་འཆིང་རུབ་པ། འཇམ་གསར་ཤེས་རབ་
འོད་ཟེར། སྐྱེལ་ནག་གྲགས་སེང་གསུམ་ཕྱི་ཚར་རོ། །དེ་དག་ལས་ཕུ་ཐང་དར་
དཀོན་ གྱིས། སྟོད་ལུང་དང༌། ཡར་ཀླུངས་སུ་བཤད་པ་མཛད། སློབ་མ་གཉན་
དར་མ་འོད། བྱ་ཡུལ་དཀར་མོ་སོགས་སོ། །བཟང་རིངས་ཀྱིས་ཁྲོ་ཕུར་བཤད་པ་
མཛད། སློབ་མ་ལྷོ་པ་གྲུབ་སེང་སོགས་སོ། །གཙང་པ་གྲུ་གུས་ན་ལུར་བཤད་པ་
བཙུགས། གཉལ་ཞིག་གི་དུས་འཇམ་དབྱངས་ས་པཎ་ཇོ་སྲས་གཞོན་ནུར་གྱུར་པས་གསང་ཕུར་བྱོན།
རྣམ་ངེས་ལ་བཤད་པ་མཛད། གཉལ་ཞིག་དེ་བླ་མར་འོས་པ་ཞིག་འདུག་ནའང་། བསྟེན་དཀའ་བ་ཞིག་
འདུག་པས་ཆོས་འབྲེལ་མ་ཞུས་གསུངས་པ་ཡང་སྣང་བས་ཐུགས་བཟེ་རེག་ཡོད་པར་སྣང་། འུ་ ཡུག་
པས་ ས་ སྐྱར་ འཇམ་ དབྱངས་ ས་སྐྱ་པཎ་ཆེན་ ལ་རྣམ་འགྲེལ་ གསན། ས་སྐྱར་
111



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བཤད་པ་མཛད། སློབ་མ་ཞང་མདོ་སྡེ་དཔལ་སོགས་ཏེ། རྣམ་འགྲེལ་དར་བ་འདི་
འཇམ་མགོན་ས་སྐྱ་པ་དཔོན་སློབ་ཀྱི་དྲིན་ཡིན། བོ་དོང་རིན་ཆེན་རྩེས་གྲམ་
རམ་དུ་བཤད་པ་བཙུགས། སློབ་མ་བུ་སྟོན་གྲགས་སེང་དང་། དབུ་མ་པ་ཤེས་
རབ་འབུམ་སོགས་སོ། །འཇམ་གསར་གྱིས་རྐྱང་དུར་དུ་བཤད་པ་བཙུགས།
སློབ་མ་ཀུན་མཁྱེན་ཆོས་སྐུ་འོད་ཟེར་དང་རོང་པ་ཧྥ་ལོ་སོགས་སོ། །སྐྱེལ་ནག་
གྲགས་སེང་ལ་མཆིམས་ཆེན་མོས་ཞལ་ཏ་མཛད་ནས་སྣར་ཐང་དུ་བཤད་པ་
བཙུགས། སློབ་མ་སྐྱི་སྟོན་གྲགས་འབུམ་དང་ཆུ་མིག་པ་སེང་གེ་དཔལ་ལ་སོགས་
པའོ། །བཅོམ་ལྡན་རིག་པའི་རལ་གྲི་ཡང་། ཡུལ་ཕུ་ཐང་པ་ཡིན་ལ། ཕྱིས་སྣར་
ཐང་དུ་བྱོན། སྣར་ཐང་གི་ཐེམ་པ་ལ་ཞབས་བཞག་པ། དབུ་ལ་ཉི་མ་ཤར་བ།
སྣར་ཐང་གི་ཚོགས་དུང་བུས་པ་གསུམ་འཛོམས་པས་རྟེན་འབྲེལ་གྱི་གནད་ཟབ་
མོ་འགྲིག མཛེའི་རྣམ་རྟོག་ཅུང་ཟད་ཡོད་ཀྱང་། ཚད་མ་རྣམ་ངེས་སྟོང་ཚར་གཅིག་
ཤར་བས་ཡུལ་བུད། བཀའ་བསྟན་བཅོས་ཀྱི་སྒྱུར་བྱང་དང་བམ་ཚད་སོགས་ལ་
ངེས་ངེས་མཛད་དེ་སོ་སོར་འདེབས། དེང་སང་བཀའ་འགྱུར་བསྟན་འགྱུར་ཞེས་
གྲགས་པ་ཡང་། ཐོག་མར་ཁོང་གིས་ཕྱོགས་སུ་ཕྱོགས་སུ་སྡེབས། བསྟན་པ་རྒྱན་
གྱི་མེ་ཏོག་སོགས་བསྟན་བཅོས་པོ་ཏི་བཅུ་དྲུག་ཙམ་བརྩམས། སློབ་མའི་མཆོག་
དབུས་པ་བློ་གསལ་བྱང་ཆུབ་ཡེ་ཤེས་དང་། བཙུན་པ་འཇམ་སྒེག་གམ་འཇམ་
ཉེག་སོགས་མང་དུ་བྱོན། ཕྱིས་བཙུན་པ་འཇམ་དབྱངས་ཀྱིས་རྒྱ་ནག་ནས་མཐུན་
རྐྱེན་སྦྱར། དབུས་པ་བློ་གསལ། ལོ་ཙཱ་བ་བསོད་ནམས་འོད་ཟེར། རྒྱ་རོ་བྱང་ཆུབ་
འབུམ་གསུམ་གྱིས་བཀའ་འགྱུར་བསྟན་འགྱུར་གྱི་གླེགས་བམ་བཞེངས་ནས།
འཇམ་ལྷ་ཁང་གི་གཙུག་ལག་ཁང་དུ་བཞུགས་སུ་གསོལ་བ་ལས་མང་དུ་མཆེད།
112



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར། །
ཕྱིས་བུ་སྟོན་གྱིས་གོ་རིམ་བསྒྲིགས་ཤིང་དག་མ་དག་གི་རབ་དབྱེས་གཏན་ལ་ཕབ་
བོ༑ ༑རྔོག་ལོའི་བུ་ཆེན་གྲོ་ལུང་པ་བློ་གྲོས་འབྱུང་གནས་ཀྱིས་ལོ་ཙཱ་བའི་གསུང་
ལ་གཅེས་སྤྲས་ཆེར་མཛད། དེ་ཉིད་ལ་ཕྱུ་པ་ཆེན་པོས་གཏུགས། གྲོ་ལུང་པ་སློབ་
བརྒྱུད་ ལས་ འཕེལ་ བ་དང་། འབྲེ་ ཨར་ གྱི་ལུགས་ ཐ་དད་ པ་ ཡིན་ཟེར་ཏེ། རྒྱུ་
མཚན་འབྲེ་ཨར་གྱི་ཕར་ཕྱིན་གྱི་བཤད་པ་ནི། བསྟན་པ་སྔ་དར་གྱི་བཤད་རྒྱུན་
ཁམས་སུ་འཕོས་པ་ལས་བྱུང་བ་ཡིན་ལ། གྲོ་ལུང་སོགས་ནི། རྔོག་ལོས་ཕྱིས་ཁ་
ཆེ་ནས་བསླབས་པའི་བཤད་རྒྱུན་ལ་གཙོར་མཛད་ཟེར་བར་སྣང་ངོ་། །ཝཱ་པ་ཆེན་
བོས་ པཎ་ཤཱཀ་པས། ཕྲུ་པ་ཆེན་པོ་ལོ་ཆེན་གཤེགས་པའི་ས་མོ་གླང་ལ་འཁྲུངས་ནས་ལོ་རེ་གཅིག་པ་ས་མོ་
གླང་ལ་གཤེགས་ཞེས་བཤད་འདུག།ལོ་ཆེན་ གྱི་དངོས་ སློབ་ གངས་པ་ཤེའུ་ བློ་གྲོས་ བྱང་
ཆུབ་དང་། ཁྱུང་རིན་ཆེན་གྲགས་གཉིས་ཀྱི་སློབ་མ་སྟོད་ལུང་རྒྱ་དམར་བྱང་ཆུབ་
གྲགས་ལ་ཚད་མ་གཙོ་བོར་སྦྱངས། རིག་པའི་སྒོ་བྱེ་སྟེ། ཕྱུ་བསྡུས་ཡིད་ཀྱི་མུན་
སེལ་ལ་སོགས་པའི་རང་ཤར་གྱི་རྩོམ་པ་མང་དུ་མཛད། ནེའུ་ཐོག་གི་གདན་སར་
ཕེབས་ཏེ་འཆད་པའི་རྒྱུན་བསྲིངས། སློབ་མའི་མཆོག་ཀྱང་། སེང་ཆེན་བརྒྱད། ཇོ་
སྲས་ བཞི། སེང་འདྲ་བརྒྱད་ཅེས་ སོགས་ ཡོད་ པ་ ལས། གཙང་ ནག་ པ་ བརྩོན་
འགྲུས་སེང་གེ དན་བག་པ་སྨྲ་བའི་སེང་གེ གྲུ་ཤ་བསོད་ནམས་སེང་གེ རྨ་བྱ་
རྩོད་པའི་སེང་གེ རྩེགས་པ་དབང་ཕྱུག་སེང་གེ མྱང་བྲན་པ་ཆོས་ཀྱི་སེང་གེ ལྡན་
མ་དཀོན་མཆོག་སེང་གེ གཉལ་པ་ཡོན་ཏན་སེང་གེ་སྟེ་སེང་གེ་ཆེན་པོ་བརྒྱད། ཁ་
ཅིག་གཙང་པོ་འཇམ་སེང་འདྲེན་ཟེར། འཁོན་ཇོ་སྲས་རྩེ་མོ། རྔོག་ཇོ་སྲས་ར་མོ།
ཁུ་ཇོ་སྲས་ནེ་ཙོ། གཉོས་ཇོ་སྲས་དཔལ་ཏེ་ཇོ་སྲས་བཞིའོ། །འགར་དབང་གྲུབ།
རྐང་པ་འཇག་ཆུང་། ལྷོ་པ་སྒོག་ཟན། སྤར་ཕུ་བ་བཞི་ལ་ཤེས་ཅན་བཞི་ཟེར། དེ་
113



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
ལྟར་ཕྱུ་པའི་སེང་ཆེན་བརྒྱད་དང་། གཉལ་ཞིག་བུ་དགུ་སོགས་ཀྱིས་གཙོ་བོར་
མདོ་ཕྱོགས་ཀྱི་བསྟན་པ་ལ་ཕན་པ་ཆེ་བར་མཛད་འདུག་གོ །དེ་དག་གིས་ནི་
བསྟན་པ་ཕྱི་དར་སུམ་སྟོང་བརྒྱ་དང་གསུམ་ལོན་པ་ལ་ལོ་ཆེན་རིན་བཟང་བྱོན་པ་
ནས། སུམ་སྟོང་བརྒྱ་པའི་སྐབས་ཅུང་ཟད་བཤད་ཟིན་ནས། །
གཉིས་པ་སུམ་སྟོང་ཉིས་བརྒྱ་པའི་སྐབས་སུ་བྱོན་པའི་མཁས་གྲུབ་དམ་པ་
ནི༑ དཔལ་ས་སྐྱ་པ་ཆེན་པོ་ཡབ་སྲས་རྣམས་དང་། དྭགས་པོ་བཀའ་བརྒྱུད་ཡབ་
སྲས་རྣམས་དང་། བཀའ་གདམས་སྐུ་མཆེད་གསུམ་གྱི་ཐུགས་སྲས་རྣམས་ཏེ། དེ་
ཡང་། སུམ་སྟོང་ཉིས་བརྒྱ་དང་ཉེར་བཞི་འདས་པའི་ཉེར་ལྔ་པ་ཆུ་ཕོ་སྤྲེལ་(སྤྱི་ལོ་
༡༠༩༢)ལོ་དཔལ་ས་སྐྱ་པ་ཆེན་པོ་བལྟམས་ལོ་འདི། ཕྱི་དར་ས་མོ་བྱ་ནས་བརྒྱ་
དང་ཞེ་བཞི་པ་ཡིན་ལ། ཇོ་བོ་བྱོན་པའི་ཤིང་རྟ་ནས་སོ་དགུ་པ་ཡིན་ཞིང་། རྔོག་ལོ་
བྱོན་པའི་མེ་བྱ་ནས་སོ་དྲུག་པ་ཡིན་པས། འདིའི་བཅུ་དྲུག་པ་མེ་མོ་ཕག་ལ་རྔོག་
ལོ་བསྟན་པའི་ཉི་མ་སྐུ་གཤེགས། རྔོག་ལོས་བཅུ་གཅིག་ལོན་པ་མེ་མོ་ལུག་ལ་ལོ་
ཆེན་རིན་བཟང་མཁའ་སྤྱོད་ལ་བཞུད། ས་ཆེན་རང་གི་བཅུ་གཅིག་པ་ལ་ཡབ་སྐུ་
གཤེགས། བ་རི་ལོ་ཙཱ་བ་རིན་ཆེན་གྲགས་ཀྱི་བཀའ་དྲིན་ཆེན་པོས་བསྐྱངས་ཏེ།
གཟིམ་ཁང་རྙིང་མར་འཇམ་དབྱངས་བསྒྲུབས་པས། ཕྱིའི་བར་ཆད་སེལ་ཏེ་སྒྲོལ་
མའི་ཞལ་གཟིགས། ནང་གི་བར་ཆད་སེལ་ཏེ་མི་གཡོ་བའི་ཞལ་གཟིགས་ཏེ་ཟླ་བ་
དྲུག་ནས། འཕགས་པ་འཇམ་དཔལ་གྱི་ཞལ་གཟིགས་ཏེ། ཞེན་པ་བཞི་བྲལ་ལ་
སོགས་པའི་ཕར་ཕྱིན་གྱི་གདམས་པ་ཟབ་མོའི་བཀའ་དྲིན་སྩལ། བཅུ་གཉིས་པ་
ལ་རོང་ངུར་སྨྲིག་ཏུ་བྲང་ཏི་དར་མ་སྙིང་པོ་ལ་མངོན་པ་གསན་པ་བྲང་ཏི་དེ་ནི་ཁུ་
སྟོན་གྱི་སློབ་མ་རྭ་ཁྲི་བཟང་འབར་གྱི་སློབ་མ་སྟེ། རྔོག་ལོ་ཆེན་པོ། པཎྜི་ཏ་འབུམ་
114



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ཕྲག་གསུམ་པ་ལ་མཇལ་བའི་འཁོར་དགེ་སློང་སུམ་བརྒྱ་དང་བཅས་ཏེ་ཕེབས་པ་
ན༑ ལོ་ཙཱ་བའི་འཁོར་དགེ་སློང་རེ་རེ་ལ་ཁོང་རང་གི་སློབ་བུ་དགེ་སློང་བཅུ་གསུམ་
བཅུ་གསུམ་བསྙེན་བཀུར་བྱེད་དུ་བཅུགས། དེ་ནས་ལོ་ཙཱ་བའི་དངོས་སློབ་ཁྱུང་
རིན་ཆེན་གྲགས་དང་། མེས་ལྷང་ཚེར་ལས་དབུ་ཚད། ཁའུ་པ་དར་མ་རྒྱལ་མཚན་
སྐུ་མཆེད་ལས་གསང་འདུས་དང་མགོན་པོ་ཞལ་གྱི་ཆོས་སྐོར། སྒྱི་ཆུ་བ་དགྲ་ལྷ་
འབར་ལས་ཀྱེ་རྡོར། གུང་ཐང་མལ་ལོ་ལས་བདེ་མཆོག་དང་མགོན་པོའི་མན་ངག་
གསན། པུ་རངས་ལོ་ཆུང་ལས་བདེ་མཆོག་སོགས་གསན་ཏེ། རང་ལོ་ཉི་ཤུ་རྩ་
དགུ་ པ་ལྕགས་ ཕོ་ བྱི་ ལོར་ གུང་ ཐང་ ནས་ འཆམ་མགོན་ ས་སྐྱར་ཕྱག་ཕེབས།
འཆམ་མགོན་འདི་ནི། མཐོ་བཙུན་གྲུབ་རྗེས། མཧཱ་བོ་དྷིའི་སྐུ་བཞེངས་པའི་དུས་
བཞེངས་པ་ཡིན། དེའི་ཚེ་བླ་མ་ཞང་སྟོན་དགུང་ལོ་རེ་བརྒྱད་བཞེས་པའི་ཚེ། བྱ་
ལོ་དེ་ནས་ལོ་ངོ་བཞིའི་བར་ཞང་སྟོན་ལ་གསུང་ངག་ཟབ་མོའི་བཀའ་དྲིན་ནོད་དེ།
རང་ལོ་སོ་གཉིས་པ་ཆུ་མོ་ཡོས་བུའི་ལོ་སྒྲུབ་པའི་ལུང་སྦྱིན། ངོ་མཚར་བའི་རྫུ་
འཕྲུལ་ གྱི་ལྟད་མོ་བསྟན། རང་ལོ་ཞེ་བདུན་པ་ ས་ ཕོ་རྟའི་ལོ། རྣལ་ འབྱོར་ གྱི་
དབང་ཕྱུག་གྲུབ་ཆེན་བི་རུ་པ་གཙོ་འཁོར་ལྔ། ཆོས་སྒོ་སྐྱེལ་དུ་བྱོན་ཏེ། སྤྱིར་རྒྱུད་
སྡེ་བདུན་ཅུ་རྩ་གཉིས་ཀྱི་མན་ངག ཁྱད་པར་ལྕགས་རི་ལས་མི་འདའ་བའི་ཟབ་
ཆོས་བཞི་ལ་སོགས་ཏེ། མདོར་ན་གསུང་ངག་ཉེ་བརྒྱུད་ཀྱི་གནད་ཟབ་མོའི་བདུད་
རྩི་ངོམ་པར་གསོལ། རང་ལོ་ལྔ་བཅུ་པ་ལྕགས་མོ་བྱའི་ལོ་ཞང་གི་གདམས་པའི་
ལོ་བཅོ་བརྒྱད་བཀའ་རྒྱ་ཡང་གྲོལ་ཏེ། མདོ་ཁམས་ཀྱི་ཁམས་པ་ཨ་སེང་གིས་ཞུས་
པའི་ངོར་གསུང་ངག་ཐོག་མར་བཀའ་སྩལ། གཞུང་བཤད་ཨ་སེང་མར་གྲགས་པ་
ཡི་གེར་བཀོད། རྒྱུད་མན་ངག་ཟབ་མོའི་བདུད་རྩི་སྤེལ། སྐུའི་བཀོད་པ་མི་འདྲ་བ་
115



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
དྲུག་བསྟན། སླར་རེ་བདུན་པ་ས་ཕོ་སྟག་གི་དབྱུག་པ་ཟླ་བའི་ཚེས་བཅུ་བཞི་ལ་སྐུ་
འབུམ་རྣམ་རྒྱལ་དུ་གྲགས་པར་ཆོས་དབྱིངས་སུ་གཤེགས། བདེ་བ་ཅན། པོ་ཏ་
ལ༑ ཨུ་རྒྱན། བྱང་གསེར་མདོག་ཅན་བཞི་ན་སྐུའི་བཀོད་པ་བཞིས་སྐལ་ལྡན་གྱི་
དོན་མཛད་ཅིང་ད་ལྟར་ཡང་བཞུགས་སྐད། ཕག་མོ་གྲུ་པའི་རྣམ་ཐར་ན་བདེ་བ་
ཅན། བྱང་ཨ་ཡུ་ཏ་ར། གསེར་མདོག་ཅན་གསུམ་ན་སྐུའི་བཀོད་པ་གསུམ་བསྟན་
ཏེ་བཞུགས། འདི་རང་ངོ་མཚར་ཆེ་གསུང་སྐད་དོ། །སློབ་མའི་མཆོག་ནི། སིང་ག་
གླིང་གི་རྣལ་འབྱོར་པ། བྱང་ཆུབ་སེམས་དཔའ་སྟག སྒོམ་པ་སྐྱི་འབར་ཏེ་མཆོག་
ཐོབ་གསུམ། རྗེ་བཙུན་ཆེན་པོ། ཞུས་བྱས་དངོས་གྲུབ། དགའ་སྟོན་རྡོ་རྗེ་གྲགས།
སྒོམ་པ་འོད་ཟེར་ གྲགས། ནགས་སྒོམ་པ་བསོད་ནམས་རྒྱལ་མཚན། ཚར་ ཁའི་
རྣལ་འབྱོར་པ། མང་ཆུང་མ་སྟེ་བཟོད་ཐོབ་བདུན། གཞན་རྟོགས་པ་དང་ལྡན་པ་
བརྒྱད་ཅུ་བྱོན་ནོ། །འོ་ན་རྗེ་བཙུན་རྩེ་མོ་མི་འདྲེན་པ་ཇི་ལྟར་ཞེ་ན། དེ་ནི་བླ་མ་
ཆེན་པོ་དང་ངོ་བོ་གཅིག་པས་སོ་སོར་མ་ཕྱེ་ཞེས་མཁས་པ་དག་གསུངས་སོ། །
གཞན་ཡང་གཞུང་བཤད་གཅེས་པར་འཛིན་པའི་ཐུགས་སྲས་བཅུ་གཅིག ཚིག་
རྐང་རྣམ་པར་འགྲེལ་བའི་ཐུགས་སྲས་བདུན། ཕྱོགས་ཀྱི་མཁས་གྲུབ་ཆེན་པོ་
བཞི་ཞེས་བྱ་སྟེ། ཞུ་བྱས་ཀྱིས་བསྡེབས་པའི་བསྟོད་པ་ལས། ཟབ་དོན་ཡོངས་སུ་
རྫོགས་པའི་སློབ་མ་ནི། །ཕོ་བརྒྱད་མོ་གསུམ་དག་ལ་ཡི་གེར་གདམས། །ཞེས་པ་
ལྟར། ཁམས་ པ་ ཨ་སེང་། ལྷོ་པ་ཞུ་བྱས། ཀློག་སྐྱ་ཇོ་སྲས་ཆོས་ གྲགས། ཐུགས་
སྲས་གཉན་ཕུལ་ཆུང་བ་གཙུག་ཏོར་རྒྱལ་པོའམ་མཚན་དངོས་བསོད་ནམས་རྡོ་རྗེ།
སྤྱན་རས་གཟིགས་ཀྱི་རྣམ་འཕྲུལ་བྱང་སེམས་ཟླ་བ་རྒྱལ་མཚན། ཟངས་རི་ཕུག་
པ༑ ཁམས་པ་སྒ་ཐེང་། གཉག་བཞི་རྭ་བ་དབང་ཕྱུག་རྒྱལ་མཚན་ཏེ་ཕོ་བརྒྱད།
116



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར། །
སྲས་ཀུན་དགའ་འབར་གྱི་ཡུམ་ཇོ་ལྕམ་ཕུར་མོ། གཡའ་ལུང་གི་ཇོ་མོ་འ་འུ་མ།
མང་མཁར་ གྱི་ རྡོ་ མོ་མང་ ཆུང་མ་ སྟེ་མོ་གསུམ། རྣམ་འགྲེལ་བཅུ་གཅིག་ཅེས་
གྲགས་པ་ནི། གང་ཟག་འདི་བཅུ་གཅིག་ལ་གདམས་པ་ཡིན་གྱི། གཞན་དུ་ཡིད་
གཡོ་བར་མ་བྱེད་ཅིག གཉིས་པ་ནི་གཞུང་བཤད་མཛད་པའི་དངོས་སློབ། ཎ་རོ་
བནྡྷེ། སྟོད་སྒོམ་བྱང་ཆུབ་ཤེས་རབ། མི་ཉག་པྲཛྙཱ་ཛྭ་ལ། ཞུ་བྲག་དམར་བ། ཞང་
ཟེ་དམར་བ། འུ་ཡུག་གི་གཡར་སྦུ་བ་མ། ཕག་མོ་གྲུ་པའོ། །ཕྱོགས་ཀྱི་མཁས་
གྲུབ་བཞི་ནི། ལས་སྟོད་ པ་ དཀོན་མཆོག་མཁར། ཁམས་ པ་ གྲྭ་ ལོ། ནེ་ ཚེ་ སྦལ་
སྟོན། གཤེན་རྡོ་རྗེ་བཟང་པོའོ། །མདོར་ན། སྤྱིར་མདོ་རྒྱུད་ཀྱི་སྙིང་པོ་དང་། སྒོས་
བླ་ཆེན་འབྲོག་མིའི་རྒྱུད་མན་ངག་གི་བཅུད་ཀྱི་སྙིང་པོ་འཛིན་པ་ནི། དཔལ་ས་སྐྱ་
པ་ཆེན་པོ་འདི་ཁོ་ན་སྟེ། ཇི་སྐད་དུ། མ་དྲོས་ཡེ་ཤེས་ཞབས་ལས་རྒྱུན་བཞིའི་བླ་
མ་ནི། །རྒྱལ་ པོ་ རིག་དང་ སྙིང་ པོ་སྣང་བའི་མཐའ་ཅན་ཏེ། །རིག་དང་ སྙིང་ པོ་
ཞབས་ལས་འབར་བ་འབར་བའི་མཐའ། །རྒྱུན་བཞི་འཛིན་པའི་བླ་ཆེན་དེ་ལ་
བདག་ཕྱག་འཚལ། །ཞེས་པ་ལྟར་འབྲོག་མི་ལོ་ཙཱ་བ་མ་དྲོས་པའི་མཚོ་ཆེན་པོ་
ལས། འཁོན་དཀོན་མཆོག་རྒྱལ་པོ། སེ་སྟོན་ཀུན་རིག མངའ་རིས་པ་གསལ་
བའི་སྙིང་པོ། ཁྱིན་ལོ་ཙཱ་བ་འོད་ཀྱི་སྣང་བ་སྟེ་གངྒཱ་ལ་སོགས་པའི་ཆུ་བོ་ཆེན་པོ་
བཞི་དང་འདྲ་བའི་ རྒྱུད་མན་ངག་གི་རྒྱུན་བབས། བླ་ཆེན་ ས་སྐྱ་པ་ཆེན་པོའི་
ཐུགས་ཀྱི་སྣོད་དུ་ཉེ་བར་གཟུང་བ་ཡིན་ཏེ། དེ་ཡང་རྒྱུན་ཐོག་མཐའ་གཉིས་ནི།
འཁོན་དཀོན་མཆོག་རྒྱལ་པོས། འབྲོག་མི་དང་ ཁྱིན་ གཉིས་ ཆར་ ལ་ དངོས་སུ་
གསན་ཞིང་། དེ་ལ་བླ་ཆེན་ས་སྐྱ་པས་དངོས་སུ་གསན་པས་གྲུབ། རྒྱུན་བར་པ་
གཉིས་ནི། སེ་ལས་ཞང་སྟོན་ཆོས་འབར་དང་། མངའ་རིས་པ་ལས་སྒྱི་ཆུ་བ་དགྲ་
117



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ལྷ་འབར་གྱིས་གསན་ལ། དེ་གཉིས་ལ་ས་ཆེན་གྱིས་དངོས་སུ་གསན་པས་གྲུབ་པ་
ཡིན་ནོ། །དེ་ལྟར་ན་ཡང་སྤྱིར་གསུང་ངག་ལམ་འབྲས་ཀྱི་བཀའ་སྲོལ་བཅོ་བརྒྱད་
ཅེས་གྲགས་ཏེ། བླ་ཆེན་འབྲོག་མི་དང་གྱི་ཇོ་ལས་བརྒྱུད་པའི་ལམ་འབྲས་གཉིས་
ལབ་ཀྱི་ཇོ་ལུགས་དང་གཅིག དང་པོ་ལས་འཕེལ་བ་ལ། བླ་ཆེན་འབྲོག་མིའི་
སྐུའི་སྲས་ཨིནྡ་དང་། རྡོ་རྗེ་ལས་བརྒྱུད་པའི་ལམ་འབྲས། ཐུགས་ཀྱི་སྲས་འབྲོམ་
དེའི་ལམ་འབྲས་གཉིས་ཏེ་གསུམ། སེ་མཁར་ཆུང་བ་ནས་འཕེལ་བ་རབ་འབྲིང་
གསུམ་ཡོད་པའི། འབྲིང་དུ་ཐོབ་པ་ཞ་མ་ནས་འཕེལ་བ་ལ། ཕོ་བརྒྱུད་མོ་བརྒྱུད་
བསྲེས་བརྒྱུད་གསུམ། ཕོ་བརྒྱུད་ལ་ཡང་ རྗེ་ཁུམ་བུ་བ་ཆོས་རྒྱལ་ནས་སེ་སྒོམ་
གྲགས་རྒྱལ། རྗེ་མལ་གྱོ་སོགས་ལས་འཕེལ་བའི་སློབ་བརྒྱུད་དང་། སྲས་ཞ་མ་
ཙཎྜི་ནས་སྤངས་ རྗེ་ཉི་མ་ གྲགས་ལས་འཕེལ་བའི་བསྲེས་བརྒྱུད་དེ་གཉིས་མོ་
བརྒྱུད་ ལ་ ཡང་། ཞ་ མའི་ སློབ་ མ་ ཉང་ སྒོམ་ལས། སྨོན་དཀར་བ། སྟོད་གཡུང་།
དབོན་པོ་ཤེར་ཚུལ་གསུམ་ནས་འཕེལ་བའི་ལུགས་གསུམ་སྟེ་ཕོ་མོའི་ལུགས་ལྔ་
དང་བརྒྱད། བསྲེས་བརྒྱུད་ལ། ཞ་མ་ཕོ་མོ་བསྲེས་པ་དུམ་བུ་ཀོ་བྲག་པའི་ལུགས།
ཞ་མ་ཕོ་མོ་གཉིས་ས་ལུགས་དང་གསུམ་བསྲེས་པ་ཆ་གན་གྱི་ལུགས། འབྲོག་མི་
ལུགས་དང་གྱི་ཇོ་ལུགས་བསྲེས་པ། ཇོ་ནང་ཀུན་སྤངས་ཀྱི་ལུགས། ལམ་འབྲས་
སྦྱོར་དྲུག་རྫོགས་ཆེན་གསུམ་བསྲེས་པ་ལ་སྟོད་དབང་རྒྱལ་གྱི་ལུགས་ཏེ་བསྲེས་
བརྒྱུད་བཞི་དང་བཅུ་གཉིས། རབ་ཏུ་ཐོབ་པ་ཞང་གི་བརྒྱུད་འཛིན་ས་ལུགས་ལ་སྔ་
བུ་དང་ཕྱི་བུ་གཉིས། སྔ་བུ་ལ་ཕག་གྲུ་ལུགས་དང་། གཅེས་སྒོམ་ལུགས་གཉིས།
ཕྱི་ བུ་ ལ་ ཉེ་ བརྒྱུད་ དང་ རིང་ བརྒྱུད་ གཉིས་ཏེ་ ས་ ལུགས་ བཞི་ དང་ བཅུ་ དྲུག་
འབྲོག་ཇོ་སྲས་གཉིས་དང་ཞང་སྟོན་མཆེད་གཉིས་ཏེ་བཞིའི་གསུང་ངག་གི་གཅེས་
118



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
མཛོད་བསྡུས་པ་མང་ལམ་ཞིག་པོའི་ལུགས་དང་བཅུ་བདུན། སེ་སྟོན་ལས་མཐའ་
མར་ཐོབ་པ་བྱང་ཆུབ་ཡེ་ཤེས་ཀྱིས་ཞིང་ཕུག་པ་ལ་གདམས་པའི་ལུགས་དང་བཅོ་
བརྒྱད་དོ། །དེ་དག་རེ་རེ་ལ་ཇི་ལྟར་འཕེལ་ཚུལ་མང་བས་མ་བྲིས་སོ། །སུམ་སྟོང་
ཉིས་བརྒྱ་དང་དོན་བཞི་འདས་པའི་དོན་ལྔ་པ་ཆུ་ཕོ་ཁྱི་ (སྤྱི་ལོ་༡༡༤ ༢)ལ་རྗེ་བཙུན་
རྩེ་མོ་བྱོན། ལོ་གསུམ་པ་ལ་འཇམ་དབྱངས། ཀྱེ་རྡོར། སྒྲོལ་མ་གསུམ་གྱི་ཞལ་
གཟིགས། བཅུ་དྲུག་པ་ཡན་ལ་རྒྱུད་མན་ངག་གི་སྒྲོ་འདོགས་ཆོད། བཅུ་བདུན་པ་
ལ་ཕྲུ་པའི་དྲུང་དུ་བྱོན། སྔ་ཕྱིར་ལོ་བཅུ་གཅིག་ཏུ་མདོ་ཕྱོགས་ཀྱི་སྒྲོ་འདོགས་
བཅད། ཕྱུ་པ་སྐུ་གཤེགས་པའི་ཚེ། ཆོས་ཁྲིའི་སྟེང་དུ་སྐུ་འབུམ་བཞེངས་པ་ལ། རྩེ་མོར་གསེར་ཏོག་ཕུལ།
ཕྲུ་པའི་སྐུ་ཚད་དང་མཉམ་པའི་རས་བྲིས་ཕྱག་བྲིས་སུ་གནང་བ་ལ། རྫས་མདོག་མ་འདྲེས་སོ་སོར་འབྱེད་
པའི་མིག་རྩ་དམར་པོ་ཅན་ཞེས་སོགས་ཀྱི་བསྟོད་པ་ཡང་ཡོད་ཟེར་རོ། །ཉེར་བདུན་པ་མེ་མོ་ཕག་ ལ་
ཆོས་ལ་འཇུག་པའི་སྒོ་བརྩམས། ཉེར་བརྒྱད་པར་གསུང་ངག་རིན་པོ་ཆེ་གནང་
བའི་སྒོ་ནས། གདུལ་བྱ་སྐལ་ལྡན་ལ་འཇམ་དབྱངས་ཕྱག་ན་པདྨ། བིརླ་པ་གཉིས་
ཀྱི་དག་པའི་སྣང་བ་བསྟན། ཞེ་གཅིག་པ་ཆུ་ཕོ་སྟག་གི་སྨལ་པོ་ཟླའི་ཚེས་བཅུ་
གཅིག་ལ་དག་པའི་ཞིང་དུ་གཤེགས། རྗེ་པས་མཛད་པའི་གསོལ་འདེབས་གདུང་
དབྱངས་མའི་ མཆན་ལས། ཚེས་བཅུའི་དགོང་ རྗེ་བཙུན་སྐུ་མཆེད་སོགས་ཀྱིས་
ཚེས་ བཅུའི་ མཆོད་ པ་ མཛད། ནངས་ པར་ རྗེ་ པས་ བྱོན་ པས། ན་བཟའ་ སྦུ་གུ་
ཐིབས་སེ་སྐུ་ལུས་མ་སྤངས་པར་མཁའ་སྤྱོད་ལ་བཞུད། གདུང་དབྱངས་ཀྱི་གསོལ་
བ་དྲག་ཏུ་བཏབ་པས། ན་བཟའི་སྦུ་གུ་ནས། བུང་བའི་སྐད་ལྟ་བུའི་ལུང་བསྟན་
ཁྱད་པར་ཅན་བྱུང་ཞེས་བཤད་དོ། །སུམ་སྟོང་ཉིས་བརྒྱ་དང་དོན་དགུ་འདས་པའི་
བརྒྱད་ཅུ་པ་མེ་མོ་ཡོས་(སྤྱི་ལོ་༡༡༤ ༧)ལ་རྗེ་བཙུན་གྲགས་པ་བྱོན། བརྒྱད་ལོན་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
པའི་ཚེ་བྱང་སེམས་ཟླ་རྒྱལ་ལས་ཚངས་སྤྱོད་དགེ་བསྙེན་གྱི་སྡོམ་པ་ནོད། བཅུ་
གསུམ་པ་ལ་དཔལ་ལྡན་ས་སྐྱའི་གདན་སར་ཕེབས། ང་དྲུག་པ་ཆུ་ཕོ་ཁྱི་ལོར་སྙེ་
མོ་རུ་མཚམས་ཀྱི་གཙང་ཁང་དགོན་པར་མཚན་གྱི་འོད་གསལ་ཆེན་པོའི་ངང་
ལས། བླ་མ་ས་ཆེན་གྱི་སྐུ་ཡེ་ཤེས་ཀྱི་སྣང་བ་བསྟན་ཏེ། ལམ་འབྲས་ཤིན་ཏུ་ཉེ་
བརྒྱུད་ཅེས་གྲགས་པ་བརྡ་དོན་གསལ་བའི་བཀའ་དྲིན་མཆོག་ཏུ་ནོས་སོ། །རང་
ལོ་བདུན་ཅུ་པ་མེ་ཕོ་བྱི་བའི་དབོ་ཟླའི་ཚེས་བཅུ་གཉིས་ལ་དག་པའི་ཞིང་དུ་
གཤེགས་ཀྱི་བར་དུ་བསྟན་པའི་བྱ་བ་ཁོ་ན་མཛད་པའི་སྲས་ཀྱི་དམ་པ་ནི་ཆོས་རྗེ་
ས་པཎ་ ཉིད་ ཡིན་ལ། གྲགས་ པའི་ མཐའ་ཅན་བཞིར་གྲགས་པ་ནི། ཀར་ཤཱཀྱ་
གྲགས། ནུབ་ པ་ རིག་ འཛིན་ གྲགས། ཎ་ རོ་བནེ་ གཤིན་ རྗེ་ གྲགས། གསལ་བ་
དབང་ཕྱུག་ གྲགས་དང་བཞིའོ། །གྲགས་པ་མི་བརྒྱད་ཅེས་གྲགས་པ་ནི། སྔ་མ་
བཞིའི་སྟེང་དུ། གྲས་ སྟོན་ བློ་གྲོས་ གྲགས། དགའ་ སྟོན་རྡོ་ རྗེ་ གྲགས། ལྷ་ སྟོན་
དཀོན་མཆོག་ གྲགས། ས་ སྟོན་ འཇིགས་ མེད་ གྲགས་དང་བཞི་ ལ་ འཇོག་ པར་
སེམས་སོ། །གུར་རྒྱན་ཞུས་པའི་མི་བཞི་ནི། མུ་ཚུ་བྱང་ཆུབ་གྲགས། གཙང་སྟོན་
བརྩོན་འགྲུས་གྲགས། ལྷ་ཐོག་ཡོན་ཏན་གཟུང་། རིགས་ལྡན་ཤེས་རབ་རིན་ཆེན་
དང་བཞིའོ། །རིག་འཛིན་གྱི་སྡོམ་བརྩོན་ཆེན་པོ་བཞི་ནི། ཇོ་སྲས་ལྕགས་ཀྱི་རྡོ་རྗེ།
དབོན་སྟོན་སྐྱེར་སྒང་པ་ཆེན་པོ། རྩིས་འདུལ་གཞོན་ནུ་སེང་གེ ཁམས་ཀྱི་འཇི་
ཡོན་ཏན་དགེ་སློང་། དེས་ན་ད་ལྟའི་ཤིང་བྱི་འདི་ས་ཆེན་གྱི་ཆུ་སྤྲེལ་ནས་བཞི་བརྒྱ་
དོན་གསུམ། རྩེ་མོའི་ཆུ་ཁྱི་ནས་བཞི་བརྒྱ་དང་ཉེར་གསུམ། གྲགས་པའི་མེ་ཡོས་
ནས་བཞི་བརྒྱ་དང་བཅོ་བརྒྱད་ལོན་པའི་ལོ་དེ་ཡིན་ནོ་ཞེས་བཤད་པར་བྱའོ། །
སུམ་སྟོང་ཉིས་བརྒྱ་དང་བཅུ་གཅིག་འདས་པའི་བཅུ་གཉིས་པ་ས་མོ་ལུག་ (སྤྱི་ལོ་
120



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
༡༠༧༩)ལ་བཀའ་བརྒྱུད་དྭགས་པོ་བལྟམས། རང་ལོ་ཉེར་དྲུག་པ་ལ་མར་ཡུལ་
བློ་ལྡན་ལ་བསྙེན་པར་རྫོགས། ཐོག་མར་རྣལ་འབྱོར་པ་ཆེན་པོའི་སློབ་བུ་མང་ར་
བརྩོན་འགྲུས་འབར་སོགས་ལས་བཀའ་གདམས་གསན། རང་ལོ་སོ་གཉིས་ལོན་
པའི་ཚེ། རྗེ་མི་ལ་ལོ་དོན་གཅིག་བཞེས་པའི་སྐབས་སུ་མཇལ་ཏེ་བཀའ་བརྒྱུད་ཀྱི་
ཟབ་ཆོས་ གསན། བཀའ་ ཕྱག་ ཆུ་ བོ་ གཉིས་ འདྲེས་ ཀྱི་ གདམས་ པ་ ཉམས་ སུ་
བླངས། ཁྱད་པར་དུ་དྭགས་པོ་བཀའ་བརྒྱུད་ཅེས་སྙན་པས་ཕྱོགས་ཀུན་ཏུ་ཁྱབ་པ་
ལགས་སོ། །འདི་ཉིད་དོན་ལྔ་པ་བྱ་ལོ་སྒྲོག་གི་ཚེས་བཅོ་ལྔའི་སྔ་དྲོ་གཤེགས་སོ། །
འདི་ལ་སློབ་བུའི་ཚོགས་ནི། དྭགས་པོ་སྒོམ་ཚུལ། ཕག་མོ་གྲུ་པ། གྲུབ་ཐོབ་དབུ་
སེ༑ འབའ་རོམ་ རས་ པ་ སྟེ་བརྒྱུད་འཛིན་གྱི་བུ་ཆེན་བཞི། དྭགས་པོ་སྒོམ་ཆུང་།
རྨོག་ལྕོག་པ། གསལ་སྟོང་སྒོམ་ཤེ་བླ་མ་འོལ་ཀ་བ་སྟེ། ཐུགས་སྲས་བཞི། དྭགས་
པོ་འདུལ་འཛིན་ལ་སོགས་པ་ཉེ་སྲས་བཞི་སོགས་མང་དུ་བྱོན་ཡང་བརྒྱུད་འཛིན་
གྱི་གཙོ་བོ་ཕག་གྲུ་པ་ཉིད་ལགས་སོ། །དྭགས་པོ་འདི་ས་ཆེན་ལས་ལོ་བཅུ་གསུམ་
གྱིས་བགྲེས་སོ། །དྭགས་པོའི་སློབ་མ་ཕག་གྲུ་པ། དབུ་སེའམ་དུས་གསུམ་མཁྱེན་
པ༑ གསལ་སྟོང་སྒོམ་ཤེ་གསུམ་ལ་ཁམས་པ་མི་གསུམ་ཞེས་གྲགས་ཏེ། སུམ་སྟོང་
ཉིས་བརྒྱ་དང་ཞེ་གཉིས་འདས་པའི་ཞེ་གསུམ་པ་ལྕགས་ཕོ་སྟག་(སྤྱི་ལོ་༡༡༡༠)ལ་
ཕག་གྲུ་པ་དང་དུས་གསུམ་མཁྱེན་པ་གཉིས་བལྟམས། འདི་ཉིད་ས་ཆེན་ལས་ལོ་
བཅོ་བརྒྱད་ཀྱིས་གཞོན། དེ་ཡང་ཕག་གྲུ་པས་ལོ་བཅོ་བརྒྱད་པ་ལ་དབུས་སུ་བྱོན།
རྒྱ་དམར་ལ་དབུ་ཚད་གསན་ཏེ་ཉེར་ལྔ་པ་ལ། ཟུལ་ཕུར་བྱ་འདུལ་གྱིས་མཁན་པོ།
སྟོད་ལུང་རྒྱ་དམར་གྱིས་སློབ་དཔོན། ཨར་གྱིས་གསང་སྟོན་མཛད་དེ་བསྙེན་པར་
རྫོགས་ཤིང་མདོ་ ལ་ སྦྱངས། དེ་ ནས་ གཙང་དུ་བྱོན། ལས་ སྟོད་ དཀོན་མཆོག་
121



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
མཁར་གྱི་སྲས་གསུམ་གྱི་ཡ་གཅིག་ཡིན། སྲས་དགྲ་པ་ཉིན་ཕུག་པ་ཆོས་གྲགས་
སྟག་སྡེ་སེང་གེ་ལུང་དུ་ཆུ་མོ་བྱ་ལ་འཁྲུངས། ས་ཆེན་ལས་ལོ་གཉིས་ཀྱིས་གཞོན།
དེ་ནས་ ཕག་གྲུ་ པས་ དཔལ་ ལྡན་ ས་ སྐྱར་ཕེབས། ས་ཆེན་ལ་ སྔ་ཕྱིར་ ལོ་བཅུ་
གསུམ་དུ་བསྟེན། གཞུང་བཤད་བཤད་མཛོད་མར་གྲགས་པ་དེ་ཟིན་ཐོར་སྡེབས།
ཁོང་གི་སློབ་མ་པྲཛྙཱ་ཀིརྟིས་དེ་ལ་འགྲེལ་བཤད་ཀྱང་མཛད་ད་ལྟ་ཡང་ལུང་རྒྱུན་
བཞུགས། བྱང་སེམས་ཟླ་རྒྱལ་ལ་སེམས་བསྐྱེད་དང་། དམར་ཆོས་རྒྱལ་ལ་བདེ་
མཆོག་སོགས་གསན། ཕྱིས་དྭགས་པོ་རིན་པོ་ཆེའི་ཞབས་པད་བསྟེན། དགུང་ལོ་
ཞེ་དགུ་པ་ལ་ཕག་གྲུར་ཕེབས། འཇག་སྤྱིལ་རིན་པོ་ཆེར་ལོ་བདུན་བཞུགས། གྲྭ་
པ་བརྒྱད་བརྒྱ་ལ་གདུགས་ཐོགས་ལྔ་བརྒྱ་བྱུང་ཟེར། རེ་གཅིག་པ་ལྕགས་ཕོ་སྟག་
ཟླ་བ་བདུན་པའི་ཉེར་ལྔ་ལ་གཤེགས་སོ། །དེ་ལ་སློབ་མའི་མཆོག མོས་གུས་
མཐར་ཐུག་སྟག་ལུང་པ་བཀྲ་ཤིས་འབར། རྟོགས་པའི་མཐར་ཐུག་སྣ་བུ་པ་གླིང་
རས། ཤེས་རབ་མཐར་ཐུག་པ་པར་བུ་བ། ནུས་པ་མཐར་ཐུག་པ་མཚན་བུ་བ་སྟེ་
བཀའ་བབས་བུ་ཆེན་བཞི། པར་བུ་བ་འདི་ཕྱུ་པའི་སློབ་མ་ཤེས་རབ་ཅན་བཞིའི།
པར་བུ་བར་གྲགས་པ་དེ་ཡིན། སྐལ་ལྡན་ཡེ་ཤེས་སེང་གེ རྟོགས་ལྡན་མི་ཉག་
སྒོམ་རིན། གྲུབ་ཐོབ་ཉང་རེ་སེ་བོ། ཀུན་ལྡན་གཙང་པ་རས་ཆུང་བཞི་ལ་གདམས་
པའི་བུ་བཞི་ཟེར། འབྲི་ཁུང་སྐྱུ་ར་རིན་ཆེན་དཔལ། ཆོས་རྗེ་ལྟ་བུམ་པ། ཆོས་རྗེ་
རྒྱལ་ཚ། བན་དྷ་ཕུག་པ་བཞི་ལ་རོ་གཅིག་རྟོགས་པ་ཕྱེད་དང་བཞི་ཟེར་ཏེ། བན་
ཕུག་པ་རྡོ་མོ་ཡོད་པས་ཕྱེད་ཟེར་རོ། །དེ་སོགས་མང་དུ་ཡོད་ཀྱང་གཙོ་བོ་བསྡུས་
ན༑ གླིང་ རས་ འབྲི་ སྟག་གཉིས། ཁྲོ་ཕུ་བ་ཀུན་ ལྡན། གཙང་ པ་ རས་ ཆུང་ དང་
བཞིར་འདུས་སོ། །དུས་གསུམ་མཁྱེན་པའམ་དབུ་སེ་ནི། བཅུ་དྲུག་ལོན་པའི་ཚེ།
122



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
རྔོག་ལོའི་སློབ་མ་བྲེ་བོ་མཆོག་གི་བླ་མ་དང་། ཆག་སེང་གེ་གྲགས་ལས་རབ་ཏུ་
བྱུང་། མཚན་དཔལ་ཆོས་ཀྱི་གྲགས་པ་ཟེར། ལོ་ཉི་ཤུ་པ་ལ་དབུས་སྟོད་ལུང་སེ་
ཐང་དུ་བྱོན། རྒྱ་དམར་དང་ཕྱུ་པ་ལས་དབུ་ཚད། ཤ་ར་བ་ལས་བཀའ་གདམས།
པ་ཚབ་ལས་རིགས་ཚོགས། ས་སྐྱ་པའི་ཐུགས་སྲས་གཤེན་རྡོར་སེང་ལས་ལམ་
འབྲས། གྲྭ་ལོ་དང་ཨ་སེང་ལ་ སྦྱོར་དྲུག་སོགས་གསན། མལ་འདུལ་འཛིན་ལ་
བསྙེན་པར་རྫོགས། ལོ་གསུམ་པ་ལ་དྭགས་པོའི་སྲས་སུ་གྱུར། ལོ་བརྒྱད་ཅུ་རྩ་
བཞི་པ་ལ་གཤེགས་སོ། །དེའི་སློབ་མ་ནི། བརྒྱུད་འཛིན་གྱི་བཀའ་བབས་འགྲོ་
མགོན་རས་ཆེན། འགྲོ་དོན་གྱི་བཀའ་བབས་གྲྭ་པ་བཀའ་གདམས་པ། རྟོགས་
པའི་བཀའ་བབས་དབྲ་ སྒོམ་ པ་ཆོས་བརྩོན། རྫུ་ འཕྲུལ་བཀའ་བབས་ཏེ་ ཆུང་
སངས་རྒྱས་དང་བཞིའོ། །སུམ་སྟོང་ཉིས་བརྒྱ་དང་ང་ལྔ་འདས་པའི་ང་དྲུག་པ་ཆུ་
མོ་ཡོས་ (སྤྱི་ལོ་༡༡༢༣)ལ་སྐྱེ་མེད་ཞང་བརྩོན་འགྲུས་གྲགས་པ་བྱོན། དྭགས་པོ་
སྒོམ་ཚུལ་དང་། གྲྭ་ལོ་སོགས་བསྟེན། ཚལ་གུང་ཐང་སོགས་བཏབ། དོན་གཉིས་
པ་ཆུ་མོ་གླང་ལ་གུང་ཐང་གི་འབུམ་མོ་ཆེ་བཞེངས། བང་རིམ་གསུམ་པའི་ཚེ་ཞི་
བར་གཤེགས་སོ། །དེས་ན་ད་ལྟའི་ཤིང་བྱི་འདི། དྭགས་པོའི་ས་མོ་ལུག་ནས་བཞི་
བརྒྱ་དང་གྱ་དྲུག ཕག་གྲུ་པ་དང་དུས་གསུམ་མཁྱེན་པའི་ལྕགས་སྟག་ནས་ཉིས་
བརྒྱ་དང་ཉེར་ལྔ། ནང་གི་ཆུ་མོ་ཡོས་ནས་བཞི་བརྒྱ་དང་ཞེ་གཉིས་སུ་སླེབས་པའི་
ལོར་ཤེས་པར་མཛོད་ཅིག སུམ་སྟོང་ཉིས་བརྒྱ་དང་དྲུག་ཅུ་འདས་པའི་རེ་གཅིག་
པ་ས་ཕོ་སྤྲེལ་(སྤྱི་ལོ་༡༡༢༨)ལོ་གླིང་རས་བལྟམས། རང་ལོ་སོ་གཅིག་པ་ནས་རྒྱལ་
བ་ལོ་དང་། སུམ་པ་ལོ་སོགས་ལོ་རས་མཆེད་གསུམ་སྔ་ཕྱིར་ལོ་བཅོ་ལྔ་བསྟེན་ཏེ།
ནཱ་རོ་པའི་གདམས་པ་ཉམས་སུ་བཞེས། ཞེ་གཅིག་པ་ལ་ཕག་གྲུ་པའི་ལྷན་ཅིག་
123



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
སྐྱེས་སྦྱོར་ གསན་པས། ཆུ་བོ་གངྒཱ་ ཚུན་ན་ལྟ་བ་བཟང་བར་གྲགས། དབྱར་ཟླ་
གསུམ་ཕག་གྲུར་བཞུགས། བུད་མེད་སྔོན་མོ་ཞིག་གིས་མདོ་རྒྱུད་ཀྱི་ལུང་གནང་
བས་མདོ་རྒྱུད་རང་དབང་དུ་འགྲེལ་བའི་སྤོབས་པ་ཐོབ། བཀའ་འགྱུར་ཐུགས་ལ་
བཞུགས། མཁའ་འགྲོ་མ་ལྔས་རིགས་ལྔའི་དབུ་རྒྱན་རྒྱུ་གོས་ཆེན་ལ་སྐུ་རྣམས་
ཐགས་ལས་བཏོན་པ་ཕུལ་བ་ད་ལྟ་ཡང་སྣ་ཕུ་ཆོས་ལུང་ན་ཡོད་ཟེར། རང་ལོ་རེ་
གཅིག་པ་སྤྲེལ་ལོ་དབྱར་རའི་ཉེར་བརྒྱད་ལ་གཤེགས། འདི་སྐྱེ་མེད་ཞང་ལས་ལོ་
ལྔས་གཞོན་ནོ། །གླིང་རས་ཀྱི་སློབ་མའི་གཙོ་བོ་ནི་གཙང་པ་རྒྱ་རས་ཡེ་ཤེས་རྡོ་
རྗེའོ། །དགུང་ལོ་ལྔ་བཅུ་ང་གཅིག་བཞུགས་པའོ། །སུམ་སྟོང་ཉིས་བརྒྱ་དང་དོན་
བཞི་འདས་པའི་དོན་ལྔ་པ་ཆུ་ཕོ་ཁྱི་ (སྤྱི་ལོ་༡༡༤༢)ལ་སྟག་ལུང་ཆོས་རྗེ་བཀྲ་ཤིས་
དཔལ་གཡང་ཤོད་བོང་རར་བལྟམས། ལོ་བཅོ་བརྒྱད་པ་ལ་རབ་ཏུ་བྱུང་། ཉི་ཤུ་
རྩ་བཞི་པ་ལ་དབུས་སུ་བྱོན། ཕག་གྲུ་པ་ལོ་དྲུག་བསྟེན། སོ་དགུ་པ་ལྕགས་ཕོ་བྱི་
ལོ་ལ་སྟག་ལུང་དུ་ཕེབས། ཚོགས་པ་སྟོང་ཕྲག་འདུས། རང་ལོ་རེ་དགུ་པ་རྟ་ལོ་
མགོ་ཟླའི་ཚེས་བཅུ་དགུ་ལ་གཤེགས་སོ། །འབྲི་གུང་པ་ཆེན་པོ་ནི། ཁམས་ཀྱི་
ལྡན་མར་ཆུ་མོ་ཕག་(སྤྱི་ལོ་༡༡༤༣)ལ་བྱོན་པས། སྟག་ལུང་པ་ལས་ལོ་གཅིག་གིས་
གཞོན། སོ་ལྔ་པ་ལ་ཞང་སུམ་ཐོག་པ་ཀྱེ་པོ་ཡེ་རྡོར་ལས་བསྙེན་པར་རྫོགས། སྐུ་
གཞོན་ནུ་ནས་ཕག་གྲུ་པ་བསྟེན། གདན་ས་ལོ་གསུམ་མཛད་དེ་གཞན་དོན་ཆེར་
མ་བྱུང་། ཕྱིས་སོ་བདུན་པ་ལ་འབྲི་ཁུང་དུ་ཕེབས། ཚོགས་པ་ལྔ་ ཁྲི་ལྔ་སྟོང་ལྔ་
བརྒྱ་ཉེར་ལྔ་འདུས། འདི་ནི་སློབ་དཔོན་ཀླུ་སྒྲུབ་ཀྱི་སྐྱེ་བར་གྲགས་ཏེ། སིང་ག་
གླིང་གི་དགྲ་བཅོམ་པ་ཞིག་གིས། ཁ་ཆེ་པཎ་ཆེན་གྱི་གཅུང་པོ་ལ་མེ་ཏོག་བཞི་
བསྐུར་ཏེ། གཅིག་འབྲི་ཞེས་བྱ་བའི་དགོན་པ་ན་སློབ་དཔོན་ཀླུ་སྒྲུབ་བྱང་ཆུབ་
124



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
སེམས་དཔའ་རིན་ཆེན་དཔལ་དུ་སྐྱེ་བ་བླངས་ཡོད་པ་དེ་ལ་ཕུལ། གཅིག་རཏྣ་ཀུ་
བཞིའི་གཙུག་ལག་ཁང་ན་བྱང་ཆུབ་སེམས་དཔའ་སྐལ་ལྡན་ཤིང་རྟ་ཡོད་པས་དེ་
ལ་ཕུལ། གཅིག་རཱི་བྷ་བ་ཞིག་ཡོད་པ་དེ་ལ་ཕུལ། ཡང་མེ་ཏོག་གཅིག་ས་པཎ་དང་མཇལ་ཚེ་
ཁ་ཕྱེའོ་ཞེས་པའི་གཏམ་ཡང་སྣང་ངོ་།།གཅིག་དེས་ལྷ་ཆེན་ པོ་ཞིག་བཞེངས་པ་འདུག་པས་
དེའི་ ཐུགས་ ཀར་ ཞོག་ཅེས་ བཤད་པ་དང་། ཡང་ ཁ་ཆེ་པཎ་ཆེན་ཀླས་མོ་ཆེར་
བཞུགས་པའི་ཆེ་འབྲི་ཁུང་པའི་ཁམས་བཙུན་ཞིག་གིས། པཎ་ཆེན་ལ་ཆོས་གོས་
སླང་ཞེས་སྐུ་ཆོས་ལ་འཇུས། ཉེ་གནས་ཀྱི་ཁོ་བརྡབས་ཏེ་སྣ་ཁྲག་བྱུང་བས། པཎ་
ཆེན་ཐུགས་དམ་གྱི་ཚེ་སྒྲོལ་མ་བྱོན་པ་ལ་ཞག་བདུན་དུ་མ་བྱོན་ཏེ། ཁྱོད་དཔོན་
སློབ་ཀྱིས་ཀླུ་སྒྲུབ་ཀྱི་སློབ་མ་ལ་སྡིག་བསགས་ཉེས་པ་དེ་སྦྱང་བ་ལ་རབ་བྱུང་
གཞན་ལ་རང་གི་ལོ་གྲངས་ཀྱི་ཆོས་གོས་བྱིན་ཅིག་ཅེས་སོགས་བཤད་པ་ལས་
ཤེས་སོ། །དགོངས་གཅིག་ལ་སོགས་པའི་བསྟན་བཅོས་བརྩམས། ཐུགས་སྲས་
སྤྱན་སྔ་བས་འགྲེལ་པ་ཡང་མཛད་དོ། །མཐར་རང་ལོ་དོན་ལྔ་པ་གླང་ལོ་ཟླ་བ་
གཉིས་པའི་ཉེར་ལྔ་ལ་སྐུ་གཤེགས་པ་ལས། སློབ་མ་གཉིས་ཀྱིས་ཚོགས་པ་ལ་
ཞལ་སྟོན་པར་གསོལ་བས་སླར་འོད་གསལ་ལས་བཞེངས་ཏེ་ཉི་མ་གཉིས་སུ་ཆོས་
གནང་བས་ཉེར་བདུན་ལ་གཤེགས་སོ། །མཆོད་པ་གང་ལ་འཛིན་ཞུས་པས། ཉེར་
ལྔ་ལ་གཟུང་གསུང་ནས་ལྔ་མཆོད་དུ་གྲགས་སོ། །འདིའི་ཐུགས་སྲས་ནི་སྤྱན་སྔ་བ་
གྲགས་ པ་ འབྱུང་ གནས་ ཏེ། འདི་ ཉིད་ རྗེ་ བཙུན་ གྲགས་ པ་ ཆོས་ དབྱིངས་ སུ་
གཤེགས་པའི་གསོལ་འདེབས་ཀྱི་ཚོགས་དཔོན་ལ། ཆོས་རྗེ་ས་པཎ་གྱིས་སྤྱན་
དྲངས་ཞེས་ཀྱང་ཟེར་རོ། །དེས་ན་འབྲི་སྟག་གཉིས་ཀྱི་བར་ན་ལོ་གཅིག་ལས་མེད་
ལ༑ སྟག་ལུང་ པ་ཆེན་ པོ་ རྗེ་ བཙུན་བསོད་ རྩེ་ དང་ན་མཉམ། ཆོས་རྗེ་ས་པཎ་ཤར་ལ་
125



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཐེགས་པའི་ཚེ། འབྲི་ཁུང་འཇིག་རྟེན་མགོན་པོ་མཇལ་གསུང་བ་ཅུང་མི་འགྲིག་པ་འདྲ་སྟེ། དེའི་དུས་འབྲི་
སྟག་གཉིས་ཆར་གཤེགས་ཚར་བས། དེས་ན་དེའི་ཚེ་འབྲི་ཁུང་སྤྱན་སྔ་བ་དང་མཇལ་བ་ལས་འོས་མེད་དོ།།
དེ་གཉིས་ གླིང་ རས་ལས་ལོ་བཞིས་ གཞོན་ནོ། །བཀའ་གདམས་པའི་སྐོར་ལ།
གླང་ཐང་པ་ཤིང་ཕོ་རྟ་ལོ་ཡིན་པས་ས་ཆེན་ལས་ལོ་སོ་བརྒྱད་ཀྱིས་བགྲེས། ཤ་ར་
བ་ལྕགས་ ཕོ་ ཁྱི་ ལོ་བ་སྟེ། ས་ཆེན་ལས་ཉེར་གཉིས་ ཀྱིས་ བགྲེས། བྱ་ཡུལ་བ་
གཞོན་ནུ་འོད་ཤིང་མོ་ཡོས་ལོ་པ་སྟེ་ས་ཆེན་ལས་བཅོ་བརྒྱད་ ཀྱིས་བགྲེས། བྱ་
འཆད་ཀ་བ་ཡེ་ཤེས་རྡོ་རྗེ་ལྕགས་མོ་སྦྲུལ་ལོ་པ་སྟེ་ས་ཆེན་ལས་ལོ་དགུས་གཞོན།
སྟབས་ཀ་བ་དརྨ་གྲགས་ཆུ་མོ་ལུག་ལོ་པ་སྟེ་ས་ཆེན་ལས་ལོ་བཅུ་གཅིག་གིས་
གཞོན། འོད་འཇོ་བ་གཞོན་ནུ་ཡོན་ཏན་མེ་མོ་ལུག་ལོ་པ་སྟེ་ས་ཆེན་ལས་ལོ་ལྔས་
གཞོན། བསོད་ རྩེ་ ལས་ བཅོ་ ལྔས་བགྲེས། རྗེ་སྒམ་པོ་ པ་ ནི་ཤ་ ར་ བ་ལས་ལོ་
བརྒྱད་དང་། བྱ་ཡུལ་བ་ལས་ལོ་བཞིས་གཞོན། གླིང་རས་ས་ཆེན་ལས་ལོ་དྲུག་
གིས་ གཞོན། གཞན་ ཡང་། མྱུ་ པའི་ སེང་ ཆེན་བརྒྱད། གཉལ་ ཞིག་ བུ་ དགུ། པ་
ཚབ་བུ་བཞི་སོགས་ས་ཆེན་ཡབ་སྲས་གསུམ་དང་ཅི་རིགས་པར་ཐོག་མཚུངས་པ་
ལགས་སོ། །སུམ་སྟོང་ཉིས་བརྒྱ་དང་སོ་གསུམ་འདས་པའི་སོ་བཞི་པ་ལྕགས་མོ་
སྦྲུལ་ (སྤྱི་ལོ་༡༡༠༡)ལ། གླིང་གི་ཐུགས་སྲས་གཙང་པ་རྒྱ་རས་ ཉང་སྟོད་དུ་བྱོན།
འདི་ རྗེ་བཙུན་གྲགས་པ་ལས་བཅུ་བཞིས་གཞོན། འབྲུག་ ར་ལུང་གི་དགོན་པ་
བཏབ། འབྲུག་པ་ཞེས་ཡོངས་སུ་གྲགས་ཤིང་། ནཱ་རོ་པའི་སྤྲུལ་པར་བྱེད། འདི་ལ་
སློབ་མའི་མཆོག དབོན་སྲས་དང་ཆོས་སྲས་གཉིས། དང་པོ་ནི། དབོན་སྲས་དར་
མ་སེང་གེ་སོགས་སོ། །གཉིས་པ་ལ་དང་པོར་ཆེ་བ་སྤང་རྐྱང་གཉིས། བར་དུ་ཆེ་
བ་བརྒྱ་འབྲས་གཉིས། ཐ་མར་ཆེ་བ་ལོ་རྒོད་གཉིས་སོགས་ཡོད་པ་ལས། དང་པོ་
126



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ནི༑ སྤ་རི་བ་དང་རྐྱང་མོ་ཁ་པ་གཉིས། གཉིས་པ་ནི་བརྒྱ་ལེགས་པ་དང་འབྲས་མོ་
བ་གཉིས། གསུམ་པ་ནི་ལོ་རས་པ་དང་རྒོད་ཚང་པ་གཉིས་སོ། །དེ་ཡང་ལོ་ནས་
མཆེད་པ་ལ་སྨད་འབྲུག་དང་། རྒོད་ཚང་པ་ནས་མཆེད་པ་ལ་སྟོད་འབྲུག་དང་།
དབོན་སྲས་སོགས་ཀྱིས་སྐྱོང་བ་ལ་བར་འབྲུག་ཅེས་གྲགས་སོ། །གཞན་ཡང་སྐུའི་
སྤྲུལ་པ་དམ་པ་ས་སྐོར་བ། གསུང་གི་སྤྲུལ་པ་དམ་པ་གཏེར་ཁུང་པ། ཐུགས་ཀྱི་
སྤྲུལ་པ་དམ་པ་ཀོ་བྲག་པ། ཕྲིན་ལས་སྤྲུལ་པ་གྲུབ་ཐོབ་དགོན་གཡེ་དང་བཞིའོ། །
དེ་ལྟ་བུའི་གཙང་པ་རྒྱ་རས་དེ་ནི་ང་གཅིག་པ་དབོ་ཟླའི་ཉེར་ལྔ་ལ་གཤེགས་སོ། །
འདི་ཉིད་བལྟམས་པའི་ལྕགས་སྦྲུལ་ནས་བཞི་བརྒྱ་དང་ཉག་མ་བཞི་རུ་སླེབས་པ་
ནི་ཤིང་ཕོ་བྱི་ལོ་འདི་ཡིན་ནོ། །གསུམ་པ། སུམ་སྟོང་སུམ་བརྒྱ་པའི་སྐབས་སུ་
བྱོན་པ་ནི། ཀོ་བྲག་པ། ཁྲོ་ལོ། ས་ལོ། རྒོད་ཚང་པ་རྣམས་ཏེ། དེ་ཡང་སུམ་སྟོང་
སུམ་བརྒྱ་གཉིས་འདས་པའི་གསུམ་པ་ལྕགས་ཕོ་སྟག་(སྤྱི་ལོ་༡༡༧༠)ལ་ཀོ་བྲག་པ་
བསོད་ནམས་རྒྱལ་མཚན་དིང་རིར་བྱོན། ལོ་བརྒྱད་ཅུ་བཞུགས། དྭགས་པོ་
བཀའ་བརྒྱུད་དང་ལམ་འབྲས་ན་ལུགས་སོགས་ཉམས་ལེན་མཛད། སློབ་མའི་
གཙོ་བོ་ཡང་ དགོན་ པ། མཆིམས་ནམ་ མཁའ་ གྲགས་ དང་ གཉིས། གཞན་ཡང་
དཔྱལ་ ལོ། ཁྲོ་ ལོ། ཆག་ལོ། གཉལ་ལོ་ སྟེ། ལོ་ཙཱ་བ་བཞིའོ། །དེབ་སྔོན་ ལས་ ཀོ་
བྲག་པ་ས་པཎ་དང་དགུང་མཉམ་ཡིན་ཟེར་རོ། །དུས་གསལ་གྱི་ལུགས་ལྟར་ན་ས་པཎ་ལས་
ལོ་སྐོར་གཅིག་གིས་བགྲེས་སོ།། སུམ་སྟོང་སུམ་བརྒྱ་དང་བཞི་འདས་པའི་ལྔ་པ་ཆུ་མོ་སྦྲུལ་
(ཆུ་ཕོ་འབྲུག་ལ་བབས། སྒྲིག་པ་པོས།（(སྤྱི་ལོ་༡༡༧༢)ལ་ཁྲོ་ཕུ་ལོ་ཙཱ་བ་བྱམས་པ་དཔལ་
བྱོན། འདི་ནི་ཕག་གྲུ་པའི་དངོས་སློབ་རྒྱལ་ཚ་རི་མགོན་དང་། དེའི་དབོན་པོ་ཀུན་
ལྡན་གཙང་པ་རས་ཆུང་གཉིས་ཡོད་པའི། ཀུན་ལྡན་རས་པའི་དབོན་པོ་ཡིན་ལ།
127



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཀུན་ལྡན་རས་པའི་སློབ་མ་གཅིག་རི་མས། ཉ་པ་ལུས་སྐྱེས་ཞེས་པ་ལ་བུ་གཅིག་
སྐྱེས་པ་སྐྱེས་བུ་དམ་པ་གཅིག་འབྱོན་པ་ཤེས་ནས་གསོ་སྐྱོང་མཛད་པས་གཅེས་
སྒོམ་རྫོང་པར་ གྲགས། མཁའ་སྐྱོང་ བྲག་པ་ཞེས་ཀྱང་བྱ། འདི་ཉིད་ ས་ཆེན་གྱི་
དངོས་སློབ་ཏུ་འདོད། འགའ་ཞིག ས་ཆེན་གྱི་དངོས་སློབ་རྒྱལ་ཚ་ཏ་ལ་ཕུག་པ་
ཡིན་ལ། དེ་དང་མ་ གཅིག་རི་མའི་དངོས་སློབ་གཅེས་སྒོམ་ རྫོང་ པ་ཡིན་ཟེར།
འགའ་ཞིག་འདི་འཁྲུངས་ཡུལ་ཁམས་པ་ཡིན་ལ། ཉི་གཞུག་བྲག་ཏུ་ལྟ་བ་ནམ་
མཁའ་དང་མཉམ་པའི་དོན་སྐྱོང་བའི་མཁའ་སྐྱོང་བྲག་པ་དང༌། རྟ་ནག་ག་གའི་
རྫོང་ལ་ སྒོམ་ པས་གཅེས་སྒོམ་ རྫོང་པར་ཡང་གྲགས་ཟེར། བདག་གི་བླ་མ་ནི།
གཅེས་སྒོམ་འདི་ལ་རྟ་ནག་གཅེས་སྒོམ་དང་། ཁ་རག་གཅེས་སྒོམ་སོགས་ཡོད་
པའི། མན་ངག་རིན་སྤུངས་གསུང་བ་པོ་ནི་རྟ་ནག་གཅེས་སྒོམ་ཡིན་གསུང་ངོ་། །
གང་ལྟར་ནའང་ཁྲོ་ལོས། རྗེ་མེ་ཏྲི། པཎ་ཆེན་བུདྡྷ་ཤྲཱི། ཤཱཀྱ་ཤྲཱི་གསུམ་རིམ་པས་
སྤྱན་དྲངས། བྱམས་ཆེན་ བཞེངས་ པ་ སོགས་བསྟན་ པའི་ བྱ་ བ་ མཐའ་ ཡས་ པ་
མཛད་དོ། །འདི་དང་རྗེ་ས་པཎ་རྩོད་པ་མཛད་པའི་རྩོད་ཡིག་ཀྱང་ཡོད་དོ། །སུམ་
སྟོང་སུམ་བརྒྱ་དང་བཅུ་བཞི་སོང་བའི་བཅོ་ལྔ་པ་ཆུ་ཕོ་སྟག་(སྤྱི་ལོ་༡༡༨༢)ལ་གངས་
ཅན་མཁས་པའི་གཙུག་རྒྱུན་ས་སྐྱ་པཎྜི་ཏ་བྱོན། ཆུ་སྟག་དེ་ནས་སུམ་བརྒྱ་དང་
དགུ་བཅུ་རྩ་གསུམ་ལོན་པའི་ལོ་ནི་ད་ལྟའི་ཤིང་བྱི་འདི་ཡིན་ལ། དེས་ན་ཕྱི་དར་
ས་མོ་བྱ་ནས་ཉིས་བརྒྱ་དང་སོ་གསུམ་སོང་ཟིན་པའི་སོ་བཞིའམ། རྔོག་ལོ་ཙཱ་བ་
བྱོན་པའི་མེ་མོ་བྱ་ནས་བརྒྱ་དང་ཉེར་ལྔ་འདས་པའི་ཉེར་དྲུག་པའམ། ས་ཆེན་
ཀུན་སྙིང་བྱོན་པའི་ས་ཕོ་སྤྲེལ་ལོ་ནས་དགུ་བཅུ་འདས་པའི་གོ་གཅིག་པ་ཆུ་ཕོ་
སྟག་ལ་ས་པཎྜི་ཏ་བསྟན་པའི་ཉི་མ་ཤར་བ་ཡིན་ནོ། །པཎ་ཆེན་འདི་ཉིད་བཙས་
128



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
མ་ཐག་ཏུ་སཾ་སྐྲ་ཏའི་གསུང་དབྱངས་སྙན་པར་སྒྲོགས། བཅོ་ལྔ་མན་ཆད་ལ། རྗེ་
བཙུན་ཆེན་ པོའི་དྲུང་དུ། ས་སྐྱ་གོང་མའི་གསུང་གི་བཅུད་མདོ་སྔགས་ཀྱི་ཟབ་
གནད་ཡོངས་སུ་རྫོགས། བཅུ་དགུ་པ་ལ་ཀུ་མུད་བཞད་པའི་དུས་ཀྱི་འོད་གསལ་
ཆེན་པོའི་ངང་ལས། ཨ་ཕྱི་འབུམ་པའི་དྲུང་དུ་མཁས་མཆོག་དབྱིག་གཉེན་ལ་ཆོས་
མངོན་པ་མཛོད་དང་། ཁ་ཆེ་པཎ་ཆེན་ལ་དེ་ཉིད་ཀྱི་ཆོས་ཟབ་མོ་རྡོ་རྗེའི་གླུ་ལས་
ལེགས་པར་ནོད། རྒྱ་གར་ཤར་ཕྱོགས་སུ་ཕྱོགས་ཀྱི་གླང་པོའི་གདན་སེང་གེའི་ཁྲི་
ལ་འཁོད་དེ། གླེགས་བམ་གཞལ་དུ་མེད་པའི་ལྡེ་མིག་བཟུང་། པད་དཀར་བཞད་
པའི་དུས་ ཀྱི་མདངས་ རབ་ཏུ་ རྒྱས་ པའི་ཚེ། འཕྲང་དུ་ཞུ་སྟོན་རྡོ་ རྗེ་སྐྱབས་ལ་
བྱམས་ཆོས་ སོགས་ ལུང་ གི་ཆོས་སྐོར། ཉི་ཤུ་ པ་ ལ་ རྐྱང་ འདུར་དུ། རྨ་བྱ་བྱང་
བརྩོན་དང་གཙང་ནག་པའི་སློབ་མ་མཚུར་སྟོན་གཞོན་སེང་ལ་བོད་བགྲེས་པོ་ནས་
བརྒྱུད་པའི་ཚད་མའི་ཆོས་སྐོར། གཞན་ཡང་ཕྱུ་པའི་སེང་ཆེན་བརྒྱད་ཀྱི་རྩེགས་པ་
དབང་ཕྱུག་སེང་གེ་ལ་བོད་ལ་གྲགས་པའི་གྲུབ་མཐའ་བཞིའི་ཆོས་ཇི་སྙེད་པ། སྤྱི་
བོ་ལྷས་པ་བྱང་ཆུབ་འོད་ལ། བོད་ལ་ གྲགས་ པའི་ ཞི་ བྱེད་ རྫོགས་ཆེན་གཅོད་
བཀའ་གདམས་ལ་སོགས་པའི་གདམས་ངག་ཇི་སྙེད་པ་ཁོང་དུ་ཆུད། ཉེར་གསུམ་
པ་ཤིང་ཕོ་བྱི་ལོར་གཙང་ཆུ་མིག་ཏུ་ཁ་ཆེ་པཎ་ཆེན་དང་མཇལ། པཎ་ཆེན་དེ་ཉིད་
དང་དེའི་སློབ་བུ་རྒྱ་གར་ཤར་ནུབ་གུང་གསུམ་ན་སྒྲ་ལ་མཁས་པར་གྲགས་པའི་སཾ་
ག་ཤྲཱི་སྟེ་དགེ་འདུན་དཔལ་དང་། སུ་ག་ཏཱ་ཤཱི་སྟེ་ལེགས་པར་གཤེགས་པའི་དཔལ་
དང༌། དཱ་ན་ཤཱི་ལ་སྟེ་ཚུལ་ཁྲིམས་སྦྱིན་སོགས་སྔ་ཕྱིར་བསྟེན་ཏེ། བོད་རྒན་པོའི་
འགྲོས་ ཀྱིས་ མ་བསླད་པའི་ལྷ་རྒྱན་གྱི་བཤད་སྲོལ་ལས་བྱོན་པའི་ཚད་མ་ལ་
སོགས་ པའི་ རིག་ གནས་ ཆེ་ བ་ ལྔ། སྙན་ ངག སྡེབ་ སྦྱོར། མངོན་བརྗོད། ཟློས་
129



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
གར། རྩིས་ཏེ་རིག་གནས་ཆུང་བ་ལྔ་སྟེ། རིག་གནས་བཅུས་བསྡུས་པའི་ཟབ་ཆོས་
ཐམས་ཅད། ཆོས་སྒོ་སྐྱེལ་དུ་བྱོན་པའི་སྒོ་ནས་ལེགས་པར་ནོད་དེ་ས་པཎྜི་ཏ་ཞེས་
སྙན་པར་གྲགས། པཎ་ཆེན་དབུས་ནས་འཁོར་རྗེས་དེ་ཉིད་ཀྱིས་ཉི་ཤུ་རྩ་བདུན་
བཞེས་པའི་ས་ཕོ་འབྲུག་གི་ལོར་ལོ་སྟོན་རྡོ་རྗེ་དབང་ཕྱུག་གིས་བཞེངས་པའི་ཉང་
སྨད་རྒྱན་གོང་གི་གཙུག་ལག་ཁང་དུ། ཁ་ཆེ་པཎ་ཆེན་གྱིས་མཁན་པོ། སྤྱི་བོ་ལྷས་
པ་བྱང་ཆུབ་འོད་ཀྱིས་ལས་སློབ། དོན་མོ་རི་པས་གསང་སྟོན་བགྱིས་ཏེ་བསྙེན་
པར་རྫོགས། ས་པཎ་འདི་ཉིད་སྐུ་བལྟམས་པའི་ལོར་རྗེ་བཙུན་རྩེ་མོ་འཇའ་ལུས་
སུ་གཤེགས་པས་ཞལ་གྱི་བདུད་རྩི་དངོས་སུ་མ་ཐོབ་ཀྱང་། རང་ལོ་སོ་ལྔ་པའི་
བར་དུ་གྲགས་པའི་འཆི་མེད་བདུད་རྩི་ངོམས་པར་གསོལ། ཁྱད་པར་ལམ་ཟབ་
མོ་བླ་མའི་རྣལ་འབྱོར་གྱི་སྒོ་ནས་ཕྱི་ནང་གི་རྟེན་འབྲེལ་གྱི་གནད་རང་སར་འགྲིག་
སྟེ་ས་དང་པོའི་ཡོན་ཏན་མཆོག་ཏུ་བརྙེས། ཉིད་ཀྱི་སོ་གསུམ་པ་ལ་ཁ་ཆེ་པཎ་ཆེན་
སླར་ཁ་ཆེར་བཞུད། སོ་ལྔ་པ་ལ་རྗེ་བཙུན་ཆེན་པོ་བདེ་བ་ཅན་དུ་གཤེགས། རྗེ་ས་
པཎ་སོ་ལྔ་པའི་ཚེ་གྲགས་པ་གཤེགས་དུས་བསྟན་རྩིས་མཛད་པ་ན་སོ་ལྔ་པ་མེ་ཁྱི་
ཡན་ལ་སུམ་སྟོང་སུམ་བརྒྱ་དང་ལྔ་བཅུ་སོང་བས་སླན་ཆད་ཀྱང་དེ་བཞིན་རྩི་བར་
བྱའོ། །ཞེས་འདི་པ་ལྟར་གྱི་རྩིས་འཁྲུལ་མེད་པ་འདི་ཡིན་ནོ། །སོ་བརྒྱད་པ་ཙམ་
གྱི་ཚེ། རྒྱ་བོད་ཀྱི་ངན་རྟོག་གི་བྲག་རི་འཇོམས་པར་བྱེད་པའི་ཚད་མའི་བསྟན་
བཅོས་རིགས་པའི་གཏེར་ཞེས་གྲགས་པ་དེ་བརྩམས། ལྔ་བཅུ་རྩ་གཅིག་ཙམ་གྱི་
ཚེ་ལེགས་བཤད་ཀྱི་སྦྲང་རྩི་སྤེལ་བའི་དགའ་སྟོན། བསྟན་པའི་པད་ཚལ་རྒྱས་
པར་བྱེད་པའི་སྡོམ་གསུམ་རབ་དབྱེའི་ཉིན་བྱེད་ཀྱང་ཤར། ལྔ་བཅུ་རྩ་དགུ་པའི་ཚེ་
འཕགས་པ་ཝ་ཏིའི་དྲིའི་གཙང་ཁང་དང་འདབ་འབྱོར་བའི་དཔལ་གྱི་གནས་སུ།
130



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
རྒྱ་གར་ལྷོ་ཕྱོགས་ཀྱི་འཕྲོག་བྱེད་དགའ་བོ་ལ་སོགས་པའི་ཕས་ཀྱི་རྒོལ་བ་ངན་པ་
དྲུག་ལུང་རིགས་ཀྱིས་ཚར་བཅད་དེ་རྒྱལ་བའི་བསྟན་པ་ལ་བཅུག གང་གི་སྙན་
པའི་རྔ་སྒྲ་གངས་རིའི་ལྗོངས་འདིར་མ་ཤོངས་ཏེ། རྒྱ་དཀར་ནག་དང་ཧོར་བལ་གྱི་
ལྗོངས་ ཐམས་ཅད་ ཀྱང་ གང་བར་ བྱས། དྲུག་ཅུ་ རྩ་ གསུམ་ པའི་ ཚེ། སྟོབས་ ཀྱི་
འཁོར་ལོས་བསྒྱུར་བ་རྒྱ་ནག་མཐའི་རྒྱལ་པོ་གོ་དན་གྱིས་བསོད་ནམས་ཀྱི་མགྲོན་
དུ་སྤྱན་དྲངས། དྲུག་ཅུ་རྩ་ལྔ་པ་མེ་ཕོ་རྟའི་ལོར་ཕོ་བྲང་ཆེན་པོ་ལིང་ཆུ་རྩེར་གདན་
ཕེབས། རྒྱལ་པོས་ ཉམས་སད་པའི་ཕྱིར་སྒྱུ་མའི་དྲི་གཙང་ ཁང་ ཁང་ ཕྲན་གྱིས་
བསྐོར་བའི་གཙུག་ལག་ཁང་གི་སྒྱུ་འཕྲུལ་གྱི་ར་བར་སྤྱན་དྲངས་པའི་ཚེ། ཏིང་ངེ་
འཛིན་གྱི་མཐུས་བརྟན་པར་བཞུགས་སུ་གསོལ་ཏེ། བྱང་ཕྱོགས་སྤྲུལ་པའི་སྡེའི་
གཙུག་ལག་ ཁང་ཞེས་ཕྱོགས་ ཀུན་ཏུ་སྙན་པར་ གྲགས། སྒྱུ་མའི་ མཁན་པོ་ལ་
བསླས་ཆེན་པོ་དེར་བྱུང་། རྒྱལ་པོ་འཁོར་བཅས་དགའ་བདེས་ཡིད་རབ་ཏུ་གཡོས།
བདུན་ཅུ་པའི་བར་དུ་རྒྱ་ནག་པོའི་ཡུལ་དུ་བཤད་སྒྲུབ་ཀྱི་བསྟན་པ་སྤེལ། ལྕགས་
ཕག་སྨྲལ་ཟླའི་བཅུ་བཞིའི་ཐོ་རངས་སྐུའི་བཀོད་པ་རེ་ཞིག་བསྡུས། སྐུའི་སྐྱེ་བ་ཕྱི་
མ་མཁའ་ལ་སྤྱོད་པའི་རིག་པ་འཛིན་པའི་གར་གྱིས་རོལ། དེ་ནས་གཉིས་པའི་ཚེ།
ཤར་ཕྱོགས་མུ་མུ་ནིར་རྒྱལ་པོ་ཉི་མ་སྟོབས་འཕེལ་གྱི་སྲས་དམ་པར་གྱུར་ཏེ་ས་
ལམ་ ཕལ་ཆེར་བགྲོད། དེ་ནས་གསུམ་པའི་ ཚེ་ མངོན་དགའི་ཞིང་དུ་བདེ་བར་
གཤེགས་པ་དྲི་མ་མེད་པའི་དཔལ་ཞེས་བྱ་བའི་སངས་རྒྱས། ལོངས་སྐུའི་ཆ་བྱད་
སྐུ་མདོག་གངས་རིའི་མདོག་ཅན་ཆོས་འཆད་ཀྱི་ཕྱག་རྒྱ་ཅན་རིན་པོ་ཆེའི་རྒྱན་དང་
རབ་ཏུ་མཛེས་པའི་ གོས་ཀྱི་འོབཀླུབས་ པ་ དག་ པའི་ འཁོར་འབུམ་ གྱིས་ བསྐོར་
བའོ། །དེ་ལྟར་ན་ཕྱི་དར་ཉིད་ལ་བསྟན་པའི་ཉིན་བྱེད་ལན་གསུམ་ཤར་ཏེ། ལོ་
131



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
ཆེན་རིན་བཟང་གིས། དར་མས་བསྟན་པ་བསྣུབས་རྗེས་ཀྱི་ཆོས་མིན་ཐམས་ཅད་
ཚར་བཅད། དེ་རྗེས་མགོས་རྔོག་རྣམ་གཉིས་ཀྱིས་གློ་བུར་གྱི་ཆོས་ལོག་ཐམས་
ཅད་སུན་དབྱུང་། དེ་ནས་བཟུང་སྟེ་ཆོས་རྗེ་ས་སྐྱ་པ་ཆེན་པོ་གྲགས་པའི་མཐའ་
ཅན་གྱི་སྐུའི་ཚེའི་སྟོད་སྨད་ལོ་བརྒྱ་ཙམ་ཞིག་བསྟན་པ་སྤྲིན་མེད་ཀྱི་མཁའ་ལྟར་
གནས་ པ་ ལས། ཕྱིས་རང་ བཟོ་ ཕག་ མོའི་ བྱིན་ རླབས། ཡི་དམ་དཀྲོང་བསྐྱེད།
གཏུམ་མོ་བདེ་རྐྱང་། སེམས་བསྐྱེད་རྨི་ལམ་མ། སེམས་བསྐྱེད་རྐུ་ཐབས། བསྔོ་བ་
ཡོད་དགེ དཀར་པོ་ཆིག་ཐུབ་སོགས་ཆོས་མིན་གྱི་རྣམ་གྲངས་བརྒྱ་རྩ་ཞིག་གི་མུན་
རུམ་ཚར་གཅོད་པ་ལ་བསྟན་བཅོས་སྡོམ་གསུམ་རབ་དབྱེའི་ཉིན་བྱེད་འདི་ཤར་བ་
ཡིན་ནོ། །དེས་ན་དེང་གི་དུས་ན་རྒྱལ་བའི་བསྟན་པ་ལ་ལུང་རིགས་ཀྱིས་ཅུང་ཟད་
དཔྱད་དུ་ཡོད་པ་འདི་པཎ་ཆེན་འདི་ཉིད་ཀྱི་བཀའ་དྲིན་ཡིན་ནོ། །ཤེས་བྱ་རིག་
གནས་ལྔའི་སྒོ་ཕྱེ་སྟེ། རིག་པའི་གནས་ལ་བློ་ཁ་ཅུང་ཞིག་ཕྱོགས་པའི་བོད་ཀྱི་
གཞོན་ནུ་བློ་གསལ་དག་ལ་པཎྜི་ཏ་ཞེས་པའི་མཚན་ཙམ་གྱིས་ཀྱང་ཁ་བ་ཅན་འདི་
དཀར་པོར་བྱས་པ་མིན་ནམ། དེ་ཡང་ཕྱི་དར་ལ་ལོ་ཆེན་རིན་ཆེན་བཟང་པོའི་སྐུ་
ངོ་ལ། རྣལ་ལོ་ཙཱ་བས་ཚད་མ་ལ་བཤད་པ་ཅུང་ཟད་མཛད་ཅིང་། ཁྱུང་པོ་གྲགས་
སེས་ཀྱང་ཚད་མ་བཤད་དེ་ཚད་མ་རྙིང་མ་ཞེས་པའི་བསྟན་པ་ཅུང་ཟད་དར། དེ་
རྗེས་རྔོག་ལོ་ཆེན་པོས་ཚད་མ་རྒྱན་དང་ཆོས་མཆོག་གཙོ་བོར་བཏོན་ཏེ་ཚད་མ་
གསར་མ་ཞེས་བྱ་བའི་བསྟན་པ་སྤེལ། དེ་ཉིད་ཀྱི་དངོས་བརྒྱུད་ཀྱི་སློབ་བུ་དག་གི་
རང་བཟོར་སྒྲོ་བཏགས་པའི་ཚད་མའི་བསྟན་པ་ཧ་ཅང་དར་ཆེས་པའི་ཚེ། དག་མ་
དག་གི་རབ་དབྱེ་ལེགས་པར་ཕྱེ་སྟེ། སྡེ་བདུན་གྱི་སྙིང་པོ་གསལ་བར་སྟོན་པའི་
ཚད་མ་རིགས་པའི་གཏེར་ཞེས་བྱ་བའི་སྒོ་ནས་ཚད་མའི་བསྟན་པ་ཇི་ལྟ་བ་བཞིན་
132



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ཤར་བ་ཡིན་ཞིང་། རིག་གནས་གཞན་ལ་ཡང་དེས་མཚོན་ཏེ་ཤེས་པར་མཛོད་ཅིག
ས་པཎྜི་ཏའི་སློབ་མའི་མཆོག་རྟོགས་པའི་བརྒྱུད་འཛིན་ཚོགས་གྲུབ་དབོན་གསུམ།
མན་ངག་གི་བརྒྱུད་འཛིན་ལྷོ་དམར་རྣམ་གཉིས། བཤད་པའི་བརྒྱུད་འཛིན་ཤར་
ནུབ་གུང་གསུམ། སྡོམ་ཕྲུག་བགྲེས་པ་དཔལ་བཟང་པོ་བཅུ་གསུམ། གཞོན་པ་
རྒྱལ་མཚན་གྱི་མཐའ་ཅན་བདུན། ལོ་ཙཱ་བ་ཆེན་པོ་བཞི། སྦས་པའི་རྣལ་འབྱོར་པ་
ཆེན་པོ་བཞི། མཁས་བཙུན་གྱི་ཐུགས་སྲས་བཞི། སྒྲུབ་པའི་བརྒྱུད་འཛིན་རྒྱལ་བ་
ཡང་དགོན་པ། སྦས་པའི་གྲུབ་ཆེན་ཟངས་ཚ་བསོད་རྒྱལ་ལོ། །དེ་དག་ཀྱང་རིམ་
པ་ལྟར། ཚོགས་སྒོམ་ཀུན་དགའ་དཔལ། གཙང་སྐྱེར་ཕུར་ལྕགས་ཕོ་རྟ་ལ་བྱོན།
ཆོས་རྗེ་པ་ལོ་བཅུ་གསུམ་བསྟེན། གོ་བརྒྱད་པ་ལ་གཤེགས། ས་པཎ་ལས་ལོ་ཉེར་
བརྒྱད་ཀྱིས་གཞོན། གྲུབ་ཐོབ་ཡོན་ཏན་དཔལ་སྟག་སྟེ་ངམ་རིངས་སུ་བྱོན། ཆོས་
རྗེ་པ་ལོ་དྲུག་བསྟེན། སེ་མོ་ཆེ་རས་པ་ཞེས་གྲགས། དབོན་པོ་འཕགས་པ་རིན་པོ་
ཆེ་ས་པཎ་ང་བཞི་བཞེས་པའི་ཤིང་མོ་ལུག་ལ་བྱང་ངམ་རིངས་ཀླུང་ཁུངས་སུ་བྱོན་
ནོ༑ ༑ཚོགས་གྲུབ་དབོན་གསུམ་གྱི་བརྒྱུད་པ་འཛིན་པ་ལ་ལ་ཉན་ཞང་གསུམ་ཞེས་
གྲགས་ཏེ། ལ་རུ་བ་བསོད་ནམས་བཟང་པོ། སྟག་རྩེ་ལ་རུ་གསེར་ཁང་དུ་བྱོན།
བཅོ་བརྒྱད་པ་ ལ་ འཕགས་ པས་ རབ་ཏུ་བྱུང་། ཤར་ པ་རྡོ་ རྗེ་འོད་ཟེར་ ལ་ རྒྱུད་
གསུམ་མན་ངག་དང་བཅས་པ་གསན། ཕྱིས་སྤྱིའི་སེན་མོ་རང་གྲུབ་ཐོབ་ཡོན་ཏན་
དཔལ་ལ་ལོ་གསུམ་གསུང་ངག་གསན་ནོ། །ཉན་ཆེན་བསོད་ནམས་བརྟན་པ་ལ་
སྟོད་བྱང་མདོག་རྗེ་རོང་དབྱིག་མཁར་དུ་ཆུ་ཕོ་རྟ་ལ་བྱོན། ཚོགས་སྒོམ་པ་ལོ་བཅུ་
གསུམ་བསྟེན། ལོ་གོ་དྲུག་བཞུགས། ཚོགས་སྒོམ་པ་ ལས་ ལོ་བཅུ་གཉིས་ ཀྱིས་
གཞོན་ནོ། །ལྷོ་པ་ཀུན་མཁྱེན་རིན་ཆེན་དཔལ་ལྷོ་པ་དྲུག་པ་ཡིན། སྐུ་ཤིན་ཏུ་
133



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བགྲེས་པ་ནས་བྱང་ངོས་སུ་བརྡ་དོན་གསལ་བའི་ཐོ་སྒྲིག་ཞུ་བ་ལ་བྱོན། དམར་
ཆོས་རྒྱལ། པུ་རངས་ལོ་ཆུང་གི་དངོས་སློབ་དམར་ཆོས་ཀྱི་རྒྱལ་མཚན་གྱི་དབོན་
བརྒྱུད་ ཡིན། ཆོས་ རྗེ་ པ་ ལོ་ བརྒྱད་བསྟེན། ཤར་ནུབ་གུང་ གསུམ་ གྱི། ཤར་ པ་
ཤེས་རབ་འབྱུང་གནས་དང་། ཤར་པ་རྡོ་རྗེ་འོད་ཟེར་ཏེ་སྐུ་མཆེད་གཉིས། ནུབ་པ་
འུ་ཡུག་པ་རིགས་པའི་སེང་གེ་དེའི་དབོན་པོ་ཉི་ཐོག་པ་སངས་རྒྱས་ཀུན་སྨོན།
དེའི་ཀ་ཆེན་ཁང་གཉན་ཞང་གསུམ་ཟུར་ཁང་པ་དང་བཞིར་གྲགས་པའི་ཁང་སྟོན་
འོད་ཟེར་རྒྱལ་མཚན། གཉན་དར་མ་སེང་གེ ཞང་ མདོ་སྡེ་དཔལ། ཟུར་ཁང་པ་
དཀར་ ཤཱཀྱ་ གྲགས། གུང་ པ་ ལ་ སྐྱོ་སྟོན་དྲི་མེད་དེ། དེ་ཐམས་ཅད་ ས་པཎ་ གྱི་
དངོས་ སློབ་ཡིན་ནོ། །དཀར་ཤཱཀ་ནི་ གཙོ་བོར་ གྲགས་ པ་ ཡིན་ནོ། །སྡོམ་ཕྲུག་
བགྲེས་པ་བཅུ་ གསུམ་ནི། ཚོགས་སྒོམ་ཀུན་དགའ་དཔལ་བཟང་པོ། རིན་ཆེན་
སྐྱོབ་པ་དཔལ་བཟང་པོ། ལྷོ་པ་ཀུན་མཁྱེན་རིན་ཆེན་དཔལ་བཟང་པོ། ཞང་རྒྱལ་
བ་དཔལ་བཟང་པོ། ཞང་མདོ་སྡེ་དཔལ་བཟང་པོ། ཕྱི་རུ་བ་སེང་གེ་དཔལ་བཟང་
པོ༑ གྲུབ་སྙིང་པོ་རྡོ་རྗེ་དཔལ་བཟང་པོ། ལྡོང་སྟོན་ཤེས་རབ་དཔལ་བཟང་པོ། ཇོ་
གདན་བྱང་ཆུབ་དཔལ་བཟང་པོ། ཁའུ་པ་འོད་ལྡན་དཔལ་བཟང་པོ། སྐྱོ་སྟོན་དྲི་
མེད་དཔལ་བཟང་པོ་༼གཉིས་ཆད་རྣམས་སོ། །ཇོ་གདན་བྱང་ཆུབ་དཔལ་ནི། ཆོས་
རྗེ་པའི་སློབ་མ་ཤིན་ཏུ་ཡིན་ཀྱང་། ཁ་ཆེ་པཎ་ཆེན་གྱི་མཁན་བུ་ཡིན་པས་ཆོས་རྗེ་
པའི་སྡོམ་ཕྲུག་ཏུ་ཅུང་ཞིག་མི་རིགས་པ་འདྲ་མོད། འོན་ཀྱང་ རྗེ་ཀུན་མཁྱེན་གྱི་
ཊིཀྐ་ལྟར་བགྲངས་པའོ། །གཞོན་པ་རྒྱལ་མཚན་གྱི་མཐའ་ཅན་བདུན་ནི། ཤར་པ་
ཡེ་ཤེས་ རྒྱལ་ མཚན། ཁང་སྟོན་འོད་ཟེར་ རྒྱལ་མཚན། དགའ་ ལྡན་པ་ཆོས་ ཀྱི་
རྒྱལ་ མཚན། གསོལ་ ཇ་ བ་ འདུལ་ བ་ རྒྱལ་ མཚན། འུ་ ཡུག་ པ་དཔལ་ གྱི་ རྒྱལ་
134



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
མཚན། ཡར་ཀླུངས་པ་ཤཱཀྱ་རྒྱལ་མཚན། ཡར་ཀླུངས་ པ་བྱང་ཆུབ་རྒྱལ་མཚན་
རྣམས་སོ། །དེ་ཡང་ཡར་ཀླུངས་པ་བྱང་ཆུབ་རྒྱལ་མཚན་ནི། ཆོས་རྗེ་པའི་རྣམ་ཐར་
ཚིགས་བཅད་མ་རྒྱས་པ་རྩོམ་པ་པོ་ཡིན་ལ། རྣམ་ཐར་བསྡུས་པ་རྩོམ་པ་པོའི་ཡར་
ཀླུངས་པ་གྲགས་པ་རྒྱལ་མཚན་ཡང་བསྣན་ནས་རྒྱལ་མཚན་གྱི་མཐའ་ཅན་བརྒྱད་
ཅེས་བྱའོ། །ལོ་ཆེན་བཞི་ནི། ཆག་ལོ་ཙཱ་བ་ཆོས་རྗེ་དཔལ། གློ་བོ་ལོ་ཙཱ་བ་ཤེས་
རབ་རིན་ཆེན། རོང་པ་གྲྭ་ལོ་རྣམ་རྒྱལ་རྡོ་རྗེ། ཞང་ལོ་ཙཱ་བ་གྲུབ་པ་དཔལ་དང་
བཞིའོ། །ཆག་ལོ་ནི། ཆག་དགྲ་བཅོམ་གྱི་དབོན་པོ་སྟེ། མེ་མོ་སྦྲུལ་ལོ་ལ་བྱོན།
ས་པཎ་ལས་ལོ་བཅོ་ལྔས་གཞོན་ནོ། །ཞང་ལོ་ནི་ཁ་ཆེ་པཎ་ཆེན་གྱི་སློབ་མའང་
ཡིན་ལ་གཙོ་བོར་རས་ཆུང་སྙན་བརྒྱུད་ཀྱི་བརྒྱུད་པ་ལ་བཞུགས་པ་དེའོ། །ཡར་
ཀླུངས་པ་རྒྱལ་ཚ་ལུང་གི་དབང་ཕྱུག ནང་བྱ་རུ་བ་ཨཱརྱ་དེ་བ། ལུ་ཕུ་བ་བསོད་
ནམས་རིན་ཆེན། སླང་ར་བ་ཀུན་དགའ་རྒྱལ་མཚན་དེ་སྦས་པའི་རྣལ་འབྱོར་པ་
ཆེན་པོ་བཞི། མཁས་བཙུན་ཆེན་པོ་བཞི་ནི། བོ་དོང་པ་རིན་ཆེན་བརྩོན་འགྲུས་རྡོ་
རྗེ༑ གཙང་ནག་ཕུག་ པ་ འཇམ་དབྱངས་ཤེས་རབ་འོད་ཟེར། དགེ་བའི་བཤེས་
གཉེན་བཟད་པ་རིང་མོ། ཏེ་ར་པ་བྱམས་པ་མགོན་པོ་དང་བཞིའོ། །བོ་དོང་རིན་
པོ་ཆེ་ནི་ལྕགས་ ཕོ་སྤྲེལ་ལོ་ པ་ སྟེ། ས་པཎ་ ལས་ ལོ་བཅོ་བརྒྱད་ ཀྱིས་ གཞོན།
གཙང་ནག་ཕུག་ཏུ་མཁས་པ་ཡོངས་སུ་གྲགས་པ་གསུམ་བྱོན་པའི། གཙང་ནག་
བརྩོན་འགྲུས་སེང་གེ་ནི། ཕྱུ་པའི་སེང་ཆེན་གཅིག་ཡིན་ལ། གཙང་ནག་ཕུག་པ་
ཐུགས་རྗེ་སེང་གེ་ནི། ཇོ་ནང་ཀུན་སྤངས་ཞང་གི་སློབ་མ་སྟེ་བར་དོ་འཕྲང་སྒྲོལ་
མཛད་པ་པོ་དེ་ཡིན། འཇམ་དབྱངས་ཤེས་རབ་འོད་ཟེར་ནི། ཐོག་མར་ས་པཎ་ལ་
དགག་པ་མཛད་པས་འཇམ་དབྱངས་མི་དགེས་པའི་རྣམ་པ་བསྟན། བཤགས་པ་
135



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བྱས་ཏེ་ཆོས་རྗེ་ཁུ་དབོན་གྱི་ཐུགས་སྲས་སུ་གྱུར་པའོ། །སུམ་སྟོང་སུམ་བརྒྱ་དང་
བཅུ་དྲུག་འདས་ པའི་ ཤིང་ཕོ་འབྲུག་ (སྤྱི་ལོ་༡༡༨༤)ལ་ཟངས་ཚ་བསོད་ནམས་
རྒྱལ་མཚན་སྐུ་འབུམ་རྣམ་རྒྱལ་དུ་བྱོན། དགུང་ལོ་ང་དྲུག་པ་ས་མོ་ཕག་རྒྱལ་
ཟླའི་ཉེར་གཉིས་ལ་མདོག་རོས་ཀྱི་སག་རིར་གཤེགས། འཕགས་པ་དང་འགྲོ་
མགོན་ཕྱག་ན་ གཉིས། ༼སློབ་དཔོན་རིན་ཆེན་རྒྱལ་མཚན།༽ སློབ་ དཔོན་ ཡེ་ཤེས་ འབྱུང་
གནས་གཉིས་ལ་རེ་ཞིག་ཟངས་ཚའི་སྲས་བཞི་ཟེར། ཕྱི་མ་གཉིས་ས་ཕོ་ཁྱི་ལོ་པ་
དགུང་ མཉམ་ ཡིན་ ནོ། །སུམ་ སྟོང་ སུམ་ བརྒྱ་ དང་ ཉེར་ གཅིག་ འདས་ པའི་
ཉེར་གཉིས་པ་ས་མོ་བྱ་(སྤྱི་ལོ་༡༨༩)ལ་རྒོད་ཚང་པ་མགོན་པོ་རྡོ་རྗེ་བལྟམས།
ལོ་བཅུ་དགུ་པ་ལ་རབ་ཏུ་བྱུང་། གཙང་པ་རྒྱ་རས་ཀྱི་ཞབས་ཟུང་ཟླ་བ་གསུམ་
བསྟེན། ཀོང་པོ་ནས་ཛ་ལན་དྷ་རའི་བར་གྱི་གནས་རྣམས་སུ་སྒྲུབ་པ་གཞན་དོན་
ཁོ་ན་མཛད། བདུན་ཅུ་བཞེས་པ་རྟ་ལོ་ཟླ་བ་ལྔ་པའི་ཚེས་གསུམ་ལ་གཤེགས།
སློབ་མའི་མཆོག་རང་ལས་ལྷག་པ་གཅིག རང་དང་མཉམ་པ་བརྒྱད་སོགས་བྱོན་
པ་ལས། རང་ལས་ལྷག་པ་ནི་ཡང་དགོན་པ་ཡིན་ལ་མཉམ་པ་བརྒྱད་ནི་རྟེན་
འབྲེལ་རང་དང་མཉམ་པ་ནི་རིངས་པ། སྒྲུབ་ཚུགས་རང་དང་མཉམ་པ་པུ་ཏྲི་རི་
ཁྲོད་ གླིང་ པ། མོས་གུས་ རང་ དང་མཉམ་པ་སྤྱིལ་ དཀར་བ། སྙིང་ རྗེ་ རང་དང་
མཉམ་པ་མ་བདུན་པ། ཞེན་ལོག་རང་དང་མཉམ་པ་གངས་ཤཱཀྱ་བཤེས་གཉེན།
དག་སྣང་ རང་དང་མཉམ་པ་ནམ་མཁའ་རྡོ་རྗེ། དཀའ་སྤྱད་རང་དང་མཉམ་པ་
གཡའ་མདོ་རིངས་ཀྱི་ཤཱཀྱ་རས་པ། བརྟུལ་ཞུགས་རང་དང་མཉམ་པ་གྲུབ་ཆེན་ཨུ་
རྒྱན་པ་དང་བརྒྱད་དོ། །དེས་ན་རྒོད་ཚང་པ་བྱོན་པའི་ས་མོ་བྱ་ནས་སུམ་བརྒྱ་དང་
དོན་དྲུག་ཡིན་ལ་འདི་ས་པཎ་ལས་ལོ་བདུན་གྱིས་གཞོན། སུམ་སྟོང་སུམ་བརྒྱ་
136



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
དང་སོ་ལྔ་འདས་པའི་ སོ་དྲུག་ཆུ་མོ་ཕག་(སྤྱི་ལོ་༡༢༠༣)ལ་རོང་བ་རྒ་ལོ་བྱོན།
ཁམས་པ་གྲྭ་ལོའི་སྐྱེ་བར་བཟུང་ནས་གྲྭ་ལོ་ཟེར། །ཁམས་པ་རྒུ་ལོ་འདི་ས་ཆེན་དང་
ཕར་སློབ་ཚུར་སློབ་ཡིན། དཔྱལ་ལོའི་དྲུང་དུ་རྒྱ་ཡིག་སོགས་ལ་སྦྱངས། བརྒྱད་ཅུ་
པ་ལ་གཤེགས་སོ། །འདིའི་སློབ་མ་ནི། འཕགས་པ་རིན་པོ་ཆེ། ཁྲོ་ཕུ་རིན་པོ་ཆེ།
ལྷོ་པ་གྲུབ་སེང་། ཐང་སྟོན་ལོ་ཙཱ་གྲགས་རྒྱལ། མན་ལུང་པ་ཆེན་པོའོ། །སུམ་སྟོང་
སུམ་བརྒྱ་སོ་དྲུག་འདས་པའི་ སོ་བདུན་པ་ཤིང་ཕོ་བྱི་ལོ་(སྤྱི་ལོ་༡༢༠༤)ལ་ཁ་ཆེ་
པཎ་ཆེན་ཤཱཀྱ་ཤྲཱི་བྷ་དྲ་འཁོར་པཎ་ཆུང་དགུ་དང་བཅས་ཏེ་བོད་དུ་ཕེབས། དེའི་
ཚེ་ཀོ་བྲག་པས་ལོ་ཉི་ཤུ་རྩ་བཞི། ཁྲོ་ལོས་སོ་གསུམ། ས་ལོས་ལོ་ཉི་ཤུ་རྩ་གསུམ།
རྒོད་ཚང་པས་བཅུ་དྲུག་ལོན། དེས་ན་ཇོ་བོ་རྗེ་བོད་དུ་བྱོན་པའི་ཤིང་ཕོ་རྟ་ལོ་ནས།
ལོ་བརྒྱ་དང་ལྔ་བཅུ་འདས་པའི་ང་གཅིག་པ་ཤིང་ཕོ་བྱི་ལོ་པཎ་ཆེན་ཤཱཀྱ་ཤྲཱི་བོད་
དུ་བྱོན་པ་ཡིན་ཞེས་བྱའོ། །འཁོར་པཎ་ཆུང་དགུ་ནི་དབུ་ཕར་ལ་མཁས་པ་སུ་ག་ཏཱ་
ཤི༑ སྔགས་འདུལ་ལ་མཁས་པ་ཛ་ཡ་རཏྣ། སྒྲ་དང་མངོན་པ་ལ་མཁས་པ་བི་བུདྡྷི་
ཙནྡ། ཚད་མ་ལ་མཁས་པ་དཱ་ན་ཤཱི་ལ། ཙནྡྲ་པ་ལ་མཁས་པ་སཾ་གྷ་ཤྲཱི། མངོན་པ་
གོང་འོག་ལ་མཁས་པ་སུ་མ་ཏི་གནྡྷ། དུས་འཁོར་ལ་མཁས་པ་ཛི་ན་སུ་པ་ཏ།
སྤྱོད་འཇུག་ལ་མཁས་པ་མཧཱ་བོ་དྷི་རྣམས་སོ། །དེ་ཡང་ཁ་ཆེ་ཁྲི་བརྟན་གྱི་བྱེ་བྲག་
ཛ་ཤོ་དྷ་ ར་ ཞེས་ པར་ཤིང་མོ་གླང་གི་ ལོ་(སྤྱི་ལོ་༡༡༤༥）པཎ་ ཆེན་ འདི་ ཉིད་ སྐུ་
བལྟམས། ལོ་བཅུ་པ་ལ་བྲམ་ཟེ་ལན་ ར་ལ་སྒྲ་རིག་གསན། ལོ་དགུ་ནས་ཉེར་
གཉིས་བར་ལ་ཚངས་སྤྱོད་དགེ་བསྙེན་མཛད། ཉེར་གསུམ་པ་ལ་མཁན་པོ་སུ་ཁ་
ཤྲཱི་བྷ་དྲ་བདེ་བ་དཔལ་བཟང་པོ་ལས་རབ་ཏུ་བྱུང་། ཉེར་དགུའི་བར་དུ་ཁ་ཆེར་
བཞུགས། སུམ་ཅུ་པ་ལ་ཡུལ་དབུས་མ་ག་དྷར་བྱོན། མཁན་པོ་ཤན་ཀ་ར་གུསྟ་སྟེ་
137



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཞི་ བའི་ འབྱུང་ གནས་ སྦས་པ་དང་། ད་ཤ་ བྷ་ལ་དང་། གསང་ སྟོན་དྷ་བར་ ཀ་
སོགས་བཅོ་བརྒྱད་ལས་བསྙེན་པར་རྫོགས། དྲུག་ཅུ་བཞེས་པའི་ཚེ་ཁྲོ་ལོ་ལོ་སོ་
གསུམ་ལོན་པ་གཅིག་གིས་བྱི་ལོ་མཆུའི་ཟླ་བ་ལ་སྤྱན་འདྲེན་ལ་བྱོན་ཏེ་རྒྱ་གར་བེ་
ཌུརྱའི་ ཚོང་ འདུས་ སུ་ ཕེབས། ཤཱཀྱའི་ བསྟན་ ལ་ ཤཱཀྱའི་ སྲས་ བལྟམས་ ཤཱཀྱའི་
མཚན། །ཞེས་སོགས་ཀྱི་ཞུ་ཡིག་རྟེན་དང་བཅས་ཕུལ། བ་ནེ་ཤ་ར་བྱ་བར་པཎ་
ཆེན་དང་མཇལ། པཎ་ཆེན་གྱི་གསུང་གིས། ལོ་ཙཱ་བ་འདི་ཆོས་མང་དུ་ཤེས་པ།
ལྷ་ཆེན་པོ་བཞེངས་པའི་སྟོབས་ཡོད་པའི་ཡར་རྒན་ཅིག་ཡོད་བསམ་པ་ལ་ན་ཚོད་
གཞོན་ནུར་འདུག ཆོས་སྒྱུར་བའི་ལོ་ཙཱ་བ་ཡང་མི་ཕོད། སྒྲུབ་ཐབས་འགའ་བྱིན་
ལ་འོ་སྐོལ་དཔོན་སློབ་ཕྱིར་ལོག་གསུངས། པཎྜི་ཏ་ཛཱ་ཡ་ཤཱིས་དཔོན་སློབ་རྣམས་
ལོ་ཙཱ་བའི་གཟུགས་ལ་བརྙས་ འདུག་ པས་ འབེལ་བའི་གཏམ་སྨྱོས་ཤིག་ཅེས་
སྐབས་དབྱེ། ལོ་ཙཱ་བས་པཎ་ཆུང་དགུ་ལ་དྲི་བ་མི་འདྲ་བ་གཉིས་གཉིས་བྱས།
པཎ་ཆེན་རབ་ཏུ་དགེས་ཏེ་སྤྱན་དྲངས་པའི་རྔོ་ཐོགས། པཎ་ཆུང་རྣམས་ལའང་དོ་
ལི་བྱས་ཏེ་རིམ་པས་སྤྱན་དྲངས། ཆུ་མིག་ཏུ་ཁྲོ་ཕུའི་བསུ་བའི་བཀོད་པ་དགེ་
འདུན་དྲུག་ཅུ། དར་གདུགས་རོལ་མོ་སོགས་དྲུག་ཅུ་དང་བཅས་པས་ཁྲོ་ཕུར་སྤྱན་
དྲངས། དེའི་ཚེ་ས་པཎྜི་ཏས་ཡབ་དཔལ་ཆེན་འོད་པོ་ཕག་ལོ་སྐུ་གཤེགས་ནས།
གཤེགས་རྫོངས་ཀྱི་སྐུ་སྐལ་རྐྱང་འདུར་དུ་འབུལ་བར་ཕེབས་པའི་བར་ལམ་ཆུ་
མིག་ཏུ་ཆོས་རྗེ་དང་མཇལ། ཚད་མ་ཆོས་མཆོག་གི་བསྟོད་པ་སོགས་མཛད་པ་
ཡིན་ཟེར། ཁྲོ་ཕུར་བྱི་ལོའི་དབྱར་གནས་མཛད། ཚུལ་ཤིང་ལེན་པ་བརྒྱད་བརྒྱ་
བྱུང་། བརྒྱད་སྟོང་པ་སོགས་གསུངས་སོ། །ལོ་ཙཱ་བས་དར་ཟབ་ཀྱི་ཐུན་ཡོན་དེ་མ་
ཆག་པར་ཕུལ། ལྷོ་བྲག་པ་བྱང་ཆུབ་དཔལ་ལ་བསྙེན་རྫོགས་གནང་། དབུས་ལ་
138



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
འབྲི་ཁུང་པས་སྤྱན་འདྲེན་པའི་ཆ་རྐྱེན་མང་པོ་སླེབས། སླས་མོ་ཆེར་ཕེབས། རྒྱ་
གར་ནས་སྤྱན་དྲངས་པའི་རྟེན་མཆོད་རྣམས་ཞལ་ཕྱེ། མཆོད་པ་གཟབ་པར་ཕུལ།
གཙང་པོ་བ་བསོད་ནམས་མཛེས་ཀྱིས་མཇལ། བདག་བསྙེན་པར་རྫོགས་ནས་
ལྟུང་བ་བྱུང་བ་མ་དྲན་པས་ཚུལ་ཁྲིམས་བསྲུངས་པའི་དགེ་བ་བསྔོ་བར་ཞུས་པས།
དབུ་ཞྭ་ཟུལ་གྱི་ཕུད་ཕྱག་ཐལ་མོ་སྦྱར་ནས་བསྔོ་བ་རྒྱུ་བཟང་འདི་ལྟ་བུ་རྒྱ་གར་ན་
ཡང་དཀོན་གསུངས་ནས་བསྔོ་བ་མཛད། གླང་ལོའི་དབྱར་གནས་སླས་མོ་ཆེར་
མཛད་དགག་དབྱེ་ཐོན་ནས་ཆུ་མིག་རིང་མོར་བྱོན། རྒྱན་གོང་གནས་སུ་རྡོ་རྗེ་
དཔལ་ལ་བསྙེན་རྫོགས་གནང་། གཞུ་སྙེ་མོའི་ནང་ལ་བྱོན། མཚུར་ཕུ་ནས་སྟོད་
ལུང་བརྒྱུད་དེ་ཇོ་བོ་རྣམ་གཉིས་ལ་མཆོད་པ་ཕུལ། མཚུར་ཕུ་བའི་སྐྱེལ་མི་རྣམས་
ལ༑ ཁྱེད་ཀྱི་དགོན་པ་ན་སངས་རྒྱས་ཐོད་པའི་རྒྱུད་ནས་བཤད་པའི་སྐུ་གསུམ་
སྣང་བ་ཁྱེད་ཀྱིས་ངོ་མ་ཤེས་གསུངས། སྐུ་གསུམ་ནི་བདེ་མཆོག་ཡབ་ཡུམ་གོ་ལྡོག
ཤཱཀྱ་ཐུབ་པ་སྤྲུལ་སྐུ་ལ་ཡུམ་རྡོ་རྗེ་མཁའ་འགྲོ། རྡོ་རྗེ་དྲིལ་བུ་མཉམ་སྦྱོར་གྱི་ལྷ་
དང་གསུམ་མོ། །དེ་ནས་སྲིན་པོ་རིར་སྟག་ལོ་དབྱར་གནས་མཛད། བྱམས་ཆོས་
ཁྲིད་དང་ རིགས་ཚོགས་རྣམས་གསུངས། མེ་མོ་ཡོས་ལ་ སོལ་ནག་ཐང་པོ་ཆེར་
ཕེབས། བསྟན་ རྩིས་ མཛད་ པ་ན། སྨིན་ དྲུག་ ཟླ་ བའི་ དཀར་ ཕྱོགས་ ཀྱི། །ཚེས་
བརྒྱད་ནམ་གུང་མཉམ་པ་ལ། །ཟླ་བ་རི་བོ་ལ་ནུབ་ཚེ། །ཐུབ་དབང་ཡོངས་སུ་མྱ་
ངན་འདས། །དེ་རྗེས་ལོ་ནི་སྟོང་ཕྲག་གཅིག །བདུན་བརྒྱ་དང་ནི་ལྔ་བཅུ་དང་། །
ཟླ་བ་གཉིས་དང་ཟླ་བ་ཕྱེད། །དེ་བཞིན་ཉི་མ་སྔ་རབས་འདས། །ཞེས་སོགས་
བཤད། འོ་ན་རང་ལུགས་ཀྱི་སྐར་རྩིས་དང་ཆེས་མི་མཐུན་ནོ་སྙམ་ན་སྐྱོན་མེད་དེ། །
པཎ་ཆེན་གྱི་བསྟན་རྩིས་ཀྱི་འདས་ལོའི་ཐོག་མ་ནི། མཐོ་བཙུན་གྲུབ་རྗེ་དང་བདེ་
139



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བྱེད་བདག་པོས་བྱང་ཆུབ་ཆེན་པོའི་སྐུ་བཞེངས་དུས་ཀྱི་མེ་མོ་སྦྲུལ་ནས་བཟུང་བ་
ཡིན་ནོ་ཞེས་བཤད་ཟིན་ལ། དེ་ལྟ་བུའི་མེ་སྦྲུལ་དེ་ནི། འདས་ལོ་ནས་སྟོང་དང་ལྔ་
བརྒྱ་གྱ་དགུ་འདས་པའི་དགུ་བཅུ་པ་ཡིན་ནོ་ཞེས་ཀྱང་བཤད་ཟིན་ཞིང་། པཎ་
ཆེན་གྱི་བསྟན་རྩིས་འདི་ནི་མེ་མོ་ཡོས་ལོ་ནག་པ་ཟླ་བའི་ཚེས་ལྔ་ལ་མཛད་པ་ཡིན་
པ་དང་། མེ་ཡོས་ནག་པ་ཟླ་བའི་ཚེས་ལྔ་ནི། མཧཱ་བོ་དྷི་བྱོན་པའི་མེ་སྦྲུལ་ནས།
ལོ་སྟོང་དང་བདུན་བརྒྱ་དང་ལྔ་བཅུ་འདས་པའི་ལྔ་བཅུ་རྩ་གཅིག་པ་མེ་མོ་ཡོས་ལོ་
རང་གི་སྟེང་ནས་ཟླ་བ་ཕྱེད་དང་གསུམ་དང་ཞག་ལྔ་སོང་བ་དེ་ཡིན་པར་ཤིན་ཏུ་
གསལ་བའི་ཕྱིར་རོ། །དེས་ན་མེ་ཡོས་འདི་ནི་འདས་ལོ་ནས་ལོ་སུམ་སྟོང་སུམ་
བརྒྱ་དང་བཞི་བཅུ་དང་པཎ་ཆེན་བོད་དུ་བྱོན་པའི་ལོ་བཞི་པ་ཡིན་ནོ། །དེ་ནས་
བྱང་རྭ་སྒྲེང་དུ་བྱོན་པའི་ཡར་ལམ་འབྲི་ཁུང་པས་སྤྱན་དྲངས་ཀྱང་། གདན་ཅིག་པ་
དང་བཀའ་གདམས་པས་གེགས་བྱས། མཇལ་དུ་མ་སྟེར་ཟེར་རོ། །ཕྱིས་དེ་ས་ཕོ་
འབྲུག་གི་ལོ་གཙང་དུ་ཕེབས། ཉང་སྨད་རྒྱན་གོང་དུ་ས་པཎ་ལ་བསྙེན་རྫོགས་
གནང་། གསང་སྟོན་སྤྱི་བོ་ལྷས་པ་བྱང་ཆུབ་འོད་པ་ནི་ཤིང་ཕོ་བྱི་ལོ་སྟེ། དེའི་ཚེ་
རེ་ལྔ་པ་ཡིན། སྦྲུལ་ལོའི་དབྱར་གནས་རིན་ཆེན་སྒང་དུ་མཛད། རྟ་ལོའི་དབྱར་
གནས་ཤངས་ལུ་གུ་གདོང་དུ་མཛད། ལྷ་བཙུན་གུང་ཐང་ པ་ ལ་བསྙེན་རྫོགས་
གནང་། སྤྲེལ་ལོའི་དབྱར་གནས་ཁྲོ་ཕུར་མཛད་དེ། ཆུ་ཕོ་སྤྲེལ་ལོ་གེ་ཟླ་བའི་ཚེས་
གསུམ་ནས་བཅུ་གསུམ་གྱི་བར་དུ་ཁྲོ་ཕུ་བྱམས་ཆེན་གྱི་རབ་གནས་མཛད། རིམ་
གྱིས་ ཁྲོ་ཕུ་ནས་མངའ་རིས་སུ་ཕེབས་ཏེ། བྱ་ལོའི་དབྱར་གནས་པུ་རངས་སུ་
གནང་། ཤིང་ཕོ་ཁྱི་ལོ་ཁ་ཆེར་ཕེབས་ཏེ་ལོ་ཉེར་དགུ་ཙམ་ཞིག་ཏུ་བསྟན་འགྲོའི་
དོན་མཛད། དགུ་བཅུ་རྩ་དགུ་པ་སྒྲོག་ཟླ་བའི་ཚེས་ལྔ་ལ་ཞི་བར་གཤེགས། དེ་ལ་
14)



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
པཎ་ཆེན་ཤིང་ཕོ་བྱི་ལོར་བོད་དུ་ཕེབས་ནས། ལོ་བཅུ་གཅིག་བོད་དུ་བཞུགས་
ཟེར་བ་འདི་ལ་ཕལ་ཆེར་མཐུན་མོད། འཁྲུངས་ལོ་ལ་མི་མཐུན་པ་འགའ་ཞིག་
འདུག་པའི། དེབ་སྔོན་ལས། པཎ་ཆེན་མེ་མོ་ལུག་ལ་བལྟམས། དོན་བརྒྱད་པ་
ཤིང་ཕོ་བྱི་ལོར་བོད་དུ་ཕེབས། ཆུ་མོ་བྱའི་བར་ལོ་བཅུ་བཞུགས། ཤིང་ཁྱི་ལ་ཁ་
ཆེར་ ཐེགས། གོ་ གཅིག་ ཤིང་ བྱ་ ལ་ གཤེགས་ཟེར་ མོད། ཁྲོ་ ལོས་ མཛད་ པའི་
བསྟོད་པ་ ལས། གཅིག་གིས་ མ་ཚང་ལོ་བརྒྱའི་དུས། །བྱ་ལོ་སྒྲོག་ ཟླའི་དཀར་
ཕྱོགས་ཀྱི། །སྤེན་པའི་ཉི་མའི་ཚེས་ལྔ་ལ། །འགྲོ་བའི་ཉི་མ་ནུབ་པར་བསྟན། །
ཞེས་གོ་དགུ་པ་བྱ་ལོར་ཞི་བར་གཤེགས་པར་བཤད་པ་དང་ཅུང་ཟད་འབྱོར་ཀྱང་།
ཐུབ་དབང་ཡོངས་འདས་ལོ་ནི་བརྒྱ་ཕྲག་བཅུ། །དྲུག་བཅས་དགུ་བཅུ་རྩ་གཉིས་
མཐར་སོན་ཚེ། །ཤཱཀྱའི་བསྟན་སྲོག་ངུར་སྨྲིག་ འཛིན་ པའི་ གཙོར། ། བྱོན་གྱུར་
དྲང་སྲོང་དེ་ཡི་རྣམ་ཐར་བྲིས། །ཞེས་པ་དང་མི་འབྱོར་ཏེ། ལུང་དེས། པཎ་ཆེན་
ལུགས་ཀྱི་འདས་ལོ་ནས་སྟོང་དང་དྲུག་བརྒྱ་གོ་གཉིས་འདས་པའི་ཚེ་པཎ་ཆེན་སྐུ་
འཁྲུངས་པར་བཤད་ལ། ཐང་པོ་ཆེར་བསྟན་རྩིས་མཛད་པའི་མེ་མོ་ཡོས་ཡན་ཆད་
ལ་ལོ་སྟོང་དང་བདུན་བརྒྱ་ལྔ་བཅུ་འདས་པར་པཎ་ཆེན་རང་གི་བཤད་པ་ལྟར་
ཡང་ཁས་བླངས་དགོས་པ་ལས། ཁྱེད་ལྟར་ན་ཐང་པོ་ཆེའི་མེ་མོ་ཡོས་ལོ་ནི་པཎ་
ཆེན་གྱི་བརྒྱད་ཅུ་རྩ་གཅིག་པ་ཡིན་པས། པཎ་ཆེན་འཁྲུངས་གོང་ཡན་ཆད་ཀྱི་སྟོང་
དྲུག་བརྒྱ་ གོ་གཉིས་དང་། པཎ་ཆེན་དགུང་ལོ་གྱ་གཅིག་པོ་བསྲེས་ པས་ སྟོང་
བདུན་བརྒྱ་དོན་གསུམ་དུ་ཡང་སླེབ་འདུག་པའི་ཕྱིར་རོ། །ཇོ་གདན་མཁན་ཆེན་
ཆོས་གྲུབ་སེང་གེས་མཛད་པའི་པཎ་ཆེན་གྱི་རྣམ་ཐར་ལས། ཁྲོ་ལོས་མཛད་པའི།
ཐུབ་དབང་ཡོངས་འདས་ལོ་ནི་བརྒྱ་ཕྲག་བཅུ། །དྲུག་བཅས་དགུ་བཅུ་རྩ་གཉིས་
141



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
མཐར་སོན་ནས། །ཞེས་པ་འདི་ ཡི་གེ་མ་དག་པ་ཡིན་པས། ཐུབ་དབང་ཡོངས་
འདས་ལོ་ནི་བརྒྱ་ཕྲག་བཅུ། །དགུ་བཅས་བདུན་ཅུ་རྩ་གསུམ་མཐར་སོན་ནས། །
ཞེས་འདོན་དགོས་ལ། དེ་ལྟར་ན་འདས་ལོ་ནས་ལོ་སྟོང་དགུ་བརྒྱ་དོན་གསུམ་
འདས་པའི་ལྕགས་ཕོ་སྤྲེལ་ལོར་པཎ་ཆེན་བལྟམས། རེ་ལྔ་པ་ཤིང་ཕོ་བྱི་ལོར་བོད་
དུ་ ཕེབས། དོན་ལྔ་པ་ཤིང་ ཕོ་ ཁྱི་ལ་ཁ་ཆེར་ཕེབས། གོ་དགུ་པ་ཁྱི་ལ་ཞི་བར་
གཤེགས་ཞེས་བཤད་པ་ཡང་། ཐང་པོ་ཆེར་རྩིས་པའི་བསྟན་རྩིས་དང་འགལ་ཏེ།
ཁྱེད་ལྟར་ན་ཐང་པོ་ཆེའི་མེ་ཡོས་ནི་པཎ་ཆེན་གྱི་དྲུག་ཅུ་རྩ་བརྒྱད་ཡིན་ལ། དྲུག་ཅུ་
རྩ་བརྒྱད་པོ་དེ་དང་། པཎ་ཆེན་འཁྲུངས་གོང་གི་ལོ་སྟོང་དགུ་བརྒྱ་དོན་གསུམ་པོ་
བསྲེས་པས། ཉིས་སྟོང་ཞེ་གཅིག་ཏུ་ཡང་འགྱུར་བའི་ཕྱིར་རོ། །དེས་ན་ཁོ་བོ་ནི་
སྐབས་འདིར་དུས་གསལ་སོར་བཞག་ནས། ཁ་ཆེ་པཎ་ཆེན་རང་ཉིད་ཀྱི་བསྟན་
རྩིས་ལྟར་གྱི། འདས་ལོའི་སྟོང་དང་དྲུག་བརྒྱ་གོ་གཉིས་འདས་པའི་གོ་གསུམ་པ་
ཤིང་མོ་གླང་ལ་པཎ་ཆེན་བལྟམས། དྲུག་ཅུ་པ་ཤིང་བྱི་ལ་བོད་དུ་ཕེབས། བདུན་
ཅུ་པ་ཤིང་ཁྱི་ལ་མངའ་རིས་ནས་ཁ་ཆེར་ཕེབས་ཏེ་གོ་དགུ་པ་ལ་དག་པའི་ཞིང་དུ་
གཤེགས། མངའ་རིས་ནས་ཁ་ཆེར་ཕེབས་དུས་ཇོ་གདན་གཙང་པོ་བ། བྱང་རྡོར་
རྣམ་གཉིས་ཀྱི་གནས་ཀྱི་སློབ་དཔོན་དུ་བཞག ཤིང་ཁྱི་དེ་ནས་ལོ་བཅུ་གཅིག་པ་
པཎ་ཆེན་གྱི་དགུང་ལོ་བརྒྱད་ཅུ་ལོན་པའི་ཚེ། བྱང་རྡོར་རྣམ་གཉིས་ ཀྱིས་དགེ་
འདུན་གྱི་སྡེ་སོ་སོར་བཙུགས་པ་ནི། དགེ་འདུན་སྒང་པ་དང་། ཚོགས་མོ་ཆེ་པ་
ཞེས་ཟེར་ལ། དེ་གཉིས་ལས་མཆེད་པ་བྱེ་མ་རྫིང་བུ་དང་། ཆོས་ལུང་པ་ཞེས་ཟེར་
ཏེ་ཇོ་གདན་ཚོགས་སྡེ་བཞི་ཞེས་གྲགས་སོ། །དེས་ན་ཐང་པོ་ཆེར་རྩིས་པའི་མེ་མོ་
ཡོས་ལོ་ནི། པཎ་ཆེན་གྱི་དྲུག་ཅུ་རྩ་གསུམ་པ་ཡིན་ལ། རེ་གསུམ་པོ་དེ་དང་། པཎ་
142



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ཆེན་འཁྲུངས་གོང་གི སྟོང་དྲུག་བརྒྱ་གོ་གཉིས་པོ་བསྲེས་པས། སྟོང་དང་བདུན་
བརྒྱ་དང་ལྔ་འབྱུང་བ་ལ་འཁྲུལ་པ་མེད་པའི་ཕྱིར་རོ། །མདོར་ན་ཁ་ཆེ་པཎ་ཆེན་
གྱིས་བོད་དུ་ལོ་བཅུ་གཅིག་བཞུགས། མདོ་སྔགས་ཀྱི་བསྟན་པ་ལ་ཕན་ཆེ། ས་
པཎྜི་ཏ་དང་བྱང་རྡོར་གཉིས་ལ་བསྙེན་རྫོགས་ཀྱི་སྡོམ་པ་གནང་། ཤངས་པ་རྡོ་
གདན་དང་། སེང་གེ་ཟིལ་གནོན་ལ་མེ་ཏོག་ཕྲེང་རྒྱུད་སོགས་རྒྱས་པར་གནང་།
འདུལ་བ་སྟོད་སྨད་གཉིས་ཀྱི་སྟེང་དུ། འདུལ་བའི་བརྒྱུད་པ་ཟུར་པ་ཞིག་ཀྱང་
སྤེལ། སློབ་བུ་མང་དུ་བྱུང་ཡང་ས་པཎྜི་ཏ་ཁོ་ན་སྲས་ཀྱི་དམ་པར་མཛད། དེ་ཡང་
འདུལ་ བ་ སྨད་ འདུལ་ བའི་ སྡོམ་ བརྒྱུད་ནི། ཐུབ་དབང་། ཤཱ་ རིའི་ བུ། སྲས་ སྒྲ་
གཅན་འཛིན། བྲམ་ཟེར་ སྒྲ་གཅན་འཛིན། ཀླུ་སྒྲུབ། ལེགས་ལྡན་འབྱེད། དཔལ་
སྦས། ཡེ་ཤེས་ སྙིང་ པོ། ཞི་ བ་ འཚོ། དབས་ རཏྣ། གཙང་ རབ་ གསལ། བླ་ཆེན་
དགོངས་ པ་ རབ་གསལ། ཀླུ་མེས་ཚུལ་ཁྲིམས་ཤེས་ རབ་སོགས་ཡིན་ལ། སྟོད་
འདུལ་བའི་ སྡོམ་བརྒྱུད་ནི། དྷརྨ་པཱ་ ལ། པྲཛྙཱ་པཱ་ ལ། ཞང་ཞུང་རྒྱལ་ ཤེ དཔལ་
འབྱོར་ཤེས་རབ། ཞིང་མོ་ཆེ་བ་བྱང་ཆུབ་སེང་གེ ཡང་རྩེ་བ་རྡོ་རྗེ་སེང་གེ སྟག་པ་
པདྨ་གཡུང་དྲུང་། རྩིས་འདུལ་ཐུགས་རྗེ་བྱང་ཆུབ། བདེ་བ་ཅན་པ་ཤཱཀྱ་བྱང་ཆུབ།
ཀུན་ དགའ་རྒྱལ་ མཚན། བྱང་ཆུབ་སེང་ གེ བྱང་ ཆུབ་བཟང་པོ། བློ་གྲོས་རྒྱལ་
མཚན། དཔལ་ལྡན་བླ་མ། མདོག་ལྷོ་པ་མཁས་ཆེན་ཀུན་དགའ་དཔལ་བཟང་པོ།
རེད་མདའ་བ་སོགས་སོ། །མཁན་བརྒྱུད་གསར་པའི་སྡོམ་བརྒྱུད་ནི། སྟོན་པ། ཤཱ་
རིའི་བུ། སྒྲ་གཅན་འཛིན་གཉིས། ཀླུ་སྒྲུབ། གུ་ཎ་མ་ཏི་སྟེ་ཡོན་ཏན་བློ་གྲོས། རཏྣ་
མ་ཏི་སྟེ་དཀོན་མཆོག་བློ་གྲོས། ཤི་དྷརྨ་པཱ་ལ་སྟེ་དཔལ་ལྡན་ཆོས་སྐྱོང་། གུ་ཎ་སཱ་
ག་ར་སྟེ་ཡོན་ཏན་རྒྱ་མཚོ། དྷརྨ་པཱ་ལ་སྟེ་ཆོས་ཀྱིས་སྐྱོང་བ། ཀ་ཨ་ཨུ་ཀ་དེར་གུཔྟ་
143



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
སྟེ་ཞི་འབྱུང་སྦས་པ། པཎ་ཆེན་ཤཱཀྱ་ཤྲཱི། ས་པཎ་རྣམས་སོ། །སྟོད་འདུལ་བའི་དྷརྨ་
པཱ་ལ་ཡན་གྱི་སྡོམ་བརྒྱུད་གསལ་བར་བྲིས་པ་མི་སྣང་། ཡང་སྟོད་འདུལ་བའི་དྷརྨ་
པཱ་ལ་དང་མཁན་བརྒྱུད་གསར་མའི་དྷརྨ་པཱ་ལ་གཉིས་དོན་གཅིག་ན་ཀླུ་སྒྲུབ་ནས་
བརྒྱུད་ཚུལ་འདྲ་མོད། ཅུང་ཟད་ཐོག་མི་མཚུངས་པ་འདྲའོ། །དེས་ན་ད་ལྟའི་ཤིང་
ཕོ་བྱི་ལོ་འདི་ཁ་ཆེ་པཎ་ཆེན་བོད་དུ་བྱོན་པའི་ཤིང་བྱི་ནས་ལོ་སུམ་སྟོང་སུམ་བརྒྱ་
ལྔ་བཅུ་རྩ་གཅིག་ལོན་པའི་ལོ་ཡིན་ནོ། །སུམ་སྟོང་སུམ་བརྒྱ་དང་ཞེ་བཞི་འདས་
པའི་ཞེ་ལྔ་པ་ཆུ་ཕོ་སྤྲེལ་(སྤྱི་ལོ་༡༢༡༢)ལོར། སྟག་སྡེ་བ་སེང་གེ་རྒྱལ་མཚན་
མདོག་ ཕ་རི་ལུང་དུ་བྱོན། བོ་དོང་ རིན་རྩེའི་ཞབས་ལ་བཏུགས། ལོ་གྱ་གསུམ་
བཞུགས། སྔ་ཚར་གྱི་བུ་ཆེན་ཤོང་རྡོ་རྗེ་རྒྱལ་མཚན་དང༌། ཤོང་བློ་གྲོས་བརྟན་པ་
སྟེ་སྐུ་མཆེད་གཉིས། གཅེན་གྱིས་སྐྱེས་རབས་དཔག་བསམ་འཁྲི་ཤིང་དང་། སྙན་
ངག་མེ་ལོང་། སྒྲ་ཙནྡྲ་པ་སོགས་ སྔར་མ་འགྱུར་བའི་ ཆོས་ མང་ པོ་བསྒྱུར། སྐུ་
མཆེད་དེ་གཉིས་ཀྱི་སློབ་མ་ནི་མང་མཁར་ཁྲ་ཚང་པ་མཆོག་ལྡན་ལེགས་པའི་བློ་
གྲོས། དེའི་སློབ་མ་དཔང་ལོ་སྟེ་ལོ་ཙཱ་བ་དེ་བཞི་སྒྲ་དང་སྙན་ངག་སོགས་ལ་བཀའ་
དྲིན་ཆེ་བ་ཡིན། རྒྱ་གར་གྱི་ཁ་ཆེ་བློ་བརྟན་ནི་བློ་བརྟན་དང་པོ་ཡིན་ལ། ཤོང་བློ་
བརྟན་དང་། དཔང་བློ་བརྟན་ལ་བློ་བརྟན་གཉིས་པ་དང་གསུམ་པ་ཞེས་གྲགས།
བློ་བརྟན་བཞི་པ་ནི། ཚིག་གཏེར་གྱི་འགྲེལ་པ་མཛད་པ་པོ་དེ་ཡིན་ནོ། །དཔང་
ལོས་ ལོ་ བཅུ་ གསུམ་ པ་ ནས། མདོག་ ཚ་ སྣར་ སྟག་ སྡེ་ བ་ སེང་ རྒྱལ་ ཞི་ བར་
གཤེགས་ཀྱི་བར་ལོ་བཅུ་དགུ་པའི་བར་བསྟེན་ཟེར་བས། སྟག་སྡེ་བའི་ཕྱི་ཚར་གྱི་
སློབ་མ་ཡིན་ལ། སྟག་སྡེ་བ་ནི་ཚོགས་སྒོམ་པ་ལས་ལོ་གཉིས་ཀྱིས་གཞོན་ནོ། །
སུམ་སྟོང་སུམ་བརྒྱ་དང་ཞེ་ལྔ་འདས་པའི་ཞེ་དྲུག་པ་ཆུ་མོ་བྱ་(སྤྱི་ལོ་༡༢༡༣) ཡང་
144



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
དགོན་པ་རྒྱལ་མཚན་དཔལ་བཟང་པོ་ལ་སྟོད་ལྷོའི་ཤཱི་ལུང་པར་བལྟམས། བླ་
མའི་མཆོག་ནི། ས་པཎ། རྒོད་ཚང་པ། ཀོ་བྲག་པ། འབྲི་ཁུང་སྤྱན་སྔ་རིན་ཆེན་
དང་ བཞི། སློབ་ མའི་ མཆོག་ ནི། ལོ་ རས་ ཆོས་ སྐྱོང་ དཔལ་ དང༌། དར་མ་རྒྱལ་
མཚན་གཉིས། སྤྱན་སྔ་རིན་ལྡན་དང་། ཟུར་པ་རིན་ཆེན་དཔལ་གཉིས་ཏེ་བཞིའོ། །
ཟུར་ཕུག་པའི་ཐུགས་སྲས་ནི་འབར་ར་བ་རྒྱལ་མཚན་དཔལ་བཟང་པོ་སྟེ། ཡང་
དགོན་པའི་སྐུ་སྐྱེ་རུ་བྱེད་དོ། །ཡང་དགོན་པའི་ཞེ་དྲུག་ས་རྟ་ལོ་ནམ་མཐོངས་ཀྱི་
ཚེས་བཅུ་དགུ་ལ་གཤེགས་སོ། །སུམ་སྟོང་སུམ་བརྒྱ་དང་ང་བདུན་འདས་པའི་ང་
བརྒྱད་པ་ཤིང་མོ་བྱ་(སྤྱི་ལོ་༡༢༢༥)ལ་ནམ་རིང་པ་སྲས་བདེ་ལེགས་རྒྱལ་མཚན་
ལས་སྟོད་བྱ་རོག་ཚང་དུ་བལྟམས། ཉེར་གཉིས་པ་རྟ་ལོ་རྒོད་ཚང་པའི་དྲུང་དུ་
བྱོན། དེ་ནས་བཅུ་གསུམ་པ་ས་མོ་ལུག་ལ་ནེ་རིང་བཏབ། དེ་ནས་ལོ་སུམ་ཅུ་རྩ་
གཉིས་འགྲོ་དོན་མཛད་དེ། ང་བདུན་པ་སྤྲུལ་ལོ་དབྱུག་པ་ཟླ་བའི་ཉེར་དགུའི་སྲོད་
ལ་གཤེགས་སོ། །ཐུགས་ཀྱི་སྲས་ནི་དབོན་ཀུན་དགའ་རྡོ་རྗེ་དང་། མཁན་པོ་ཤེར་
གྲགས་སོ། །ནམ་རིང་པ་ནི་ཉན་ཆེན་པ་ལས་ལོ་གསུམ་གྱིས་གཞོན། སུམ་སྟོང་
སུམ་བརྒྱ་དང་རེ་གཉིས་འདས་པའི་རེ་གསུམ་པ་ལྕགས་ཕོ་སྟག་(སྤྱི་ལོ་༡༢༣༠)ལ་
གྲུབ་ཐོབ་ཨུ་རྒྱན་རིན་ཆེན་དཔལ་བ་ལྷོ་ནས་ལྷུམས་སུ་༼ལུང་དུ་བྱོན། བཅུ་དྲུག་
པ་ལ་རྒོད་ཚང་པ་ལས་དགེ་བསྙེན་མཛད། བོ་དོང་རིན་རྩེ། བཅོམ་ལྡན་རལ་གྲི།
གོ་ལུང་པ་མདོ་སྡེ་དཔལ་སོགས་ལ་མདོ་ཕྱོགས་གསན། གོ་ལུང་པའི་གཅུང་པོ་
ཡིན། བོ་དོང་རིན་ཆེན་རྩེ་ལས་བསྙེན་རྫོ་གས་རྒོད་ཚང་པ་ལ་གདམས་པ་གསན་
པས་སྒྲོ་འདོགས་ཆོད། ཤྲཱི་རྡོ་རྗེ་རྣལ་འབྱོར་མས་པུ་ཏི་གཅིག་གནང་བ་མེད་པས་
བཀའ་མདོ་རྒྱུད་ལ་ཐོགས་པ་མེད། ཡུལ་ཉི་ཤུ་རྩ་བཞིའི་ཨུ་རྒྱན་སོགས་དགུ་རུ་
145



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བྱོན། དགུང་ལོ་གོ་གཉིས་པ་ལྕགས་མོ་བྱ་ལོ་ཟླ་བ་བརྒྱད་པའི་ཚེས་ཉི་ཤུ་ལ་
གཤེགས་སོ། །སློབ་ མའི་ མཆོག ཀརྨ་རང་བྱུང་རྡོ་ རྗེ། གྲུབ་ ཐོབ་ ཚ་བྱུང་བ།
རྟོགས་ལྡན་གཡག་མགོ་བ། རྟོགས་ལྡན་ཟླ་སེང་དང་བཞིའོ། །རྟོགས་ལྡན་ཚ་བྱུང་
བས་སྦུ་ཏྲ་ནས་ལྷ་སར་ཉིན་རེ་ལ་ཕེབས། རྒྱ་ཁབ་བརྒྱ་དུས་རེ་ལ་གསོལ་ནས་བ་
སྤུའི་བུ་གར་དུས་གཅིག་ལ་འདོན། རྟོགས་ལྡན་ཟླ་སེང་སྐུ་འདའ་ཁར་བུ་སྟོན་
རིན་པོ་ཆེས་གསོལ་བ་བཏབ་སྟེ་ལོ་གསུམ་བཞུགས་ཟེར་རོ། །དེས་ན་ད་ལྟའི་
ཤིང་བྱི་འདི། ཡང་དགོན་པའི་ཆུ་བྱ་ནས་སུམ་བརྒྱ་དང་གཉིས་པ། ནམ་རིང་པའི་
ཤིང་བྱ་ནས་སུམ་བརྒྱ་དང་བཞི་བཅུ་པ། ཨུ་རྒྱན་པས་ལྕགས་སྟག་ནས་སུམ་བརྒྱ་
དང་སོ་ལྔ་པ་ལགས་སོ། །སུམ་སྟོང་སུམ་བརྒྱ་དང་རེ་འདུན་འདས་པའི་རེ་བརྒྱད་
པ་ཤིང་མོ་ལུག་ (སྤྱི་ལོ་༡༢༣༥)ལ་འཕགས་པ་རིན་པོ་ཆེ་བྱོན། དྲུག་པའི་ཚེ། ཆོས་
རྗེ་ ས་པཎ་གྱི་ཕྱག་ཕྱིར་སྐྱིད་གྲོང་དུ་བྱོན་ཟེར། བཅུ་ པ་ལ་གཅུང་ཕྱག་ན་དང་
བཅས་ཆོས་ཀྱི་རྗེ་གོང་ལ་ཕེབས་པའི་ཞབས་ཕྱིར་ཐེགས། དབུས་སུ་ཆོས་རྗེ་ས་
པཎ་ གྱིས་ མཁན་ པོ། ཟུལ་ཕུ་ བའི་ ན་བཟའ་ འཕྲེད་ གསོལ་ གྱིས་ སློབ་ དཔོན་
བགྱིས་ཏེ་རབ་ཏུ་བྱུང་། བཅུ་གཉིས་པ་ལ་རྒྱལ་པོའི་ཕོ་བྲང་ཆེན་པོར་ཕྱག་ཕེབས།
བཅུ་བདུན་ཡན་ལ་ལུང་རྟོགས་ཀྱི་ཡོན་ཏན་ཕུལ་དུ་ཕྱིན། དེའི་ཚེ་ཆོས་རྗེ་ས་པཎ་
གྱིས་བསྟན་པའི་ཁུར་ཆེན་པོ་ཉིད་ཕྱག་ཏུ་གཏད། དག་པའི་ཞིང་དུ་གཤེགས་བཅོ་
བརྒྱད་པ་ལ་ཆོས་རྗེའི་དགོངས་རྫོགས་སོགས་ལེགས་པར་བསྒྲུབས། བཅུ་དགུ་
ལོན་པ་ཆུ་མོ་གླང་གི་ལོ། ཧོར་རྒྱལ་ པོ་སེ་ཆེན་གན་གྱིས་ཕོ་བྲང་ཏ་ཏུར་སྤྱན་
དྲངས། ལུགས་ ༼གཉིས་ཀྱི་མཛད་པས་ རྒྱལ་པོའི་ཐུགས་ རབ་ཏུ་ཕྲོགས་ཏེ། རྒྱལ་
པོས་ཞུས་པའི་ངོར། རྒྱལ་པོས་གཙོས་པའི་སྐལ་ལྡན་གྱི་གདུལ་བྱ་ལྔ་ཕྲག་ལ་
146



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
དགྱེས་པ་རྡོ་རྗེའི་སྨིན་བྱེད་ཀྱི་དབང་བསྐུར། ཏི་ཤྲཱིའི་མཚན་གསོལ། དབང་ཡོན་
དུ་བོད་ཁྲི་སྐོར་བཅུ་གསུམ་ཕུལ། ཁྲི་སྐོར་བཅུ་གསུམ་ནི། ལྷོ་བྱང་གཉིས། ཆུ་
ཞལ་ གཉིས། ལྷ་ཤངས་གཉིས་ཏེ་གཙང་ལ་དྲུག གཡའ་ ཕག་ གཉིས། རྒྱ་ ཚལ་
གཉིས། འབྲི་སྟག་གཉིས་ཏེ་དབུས་ལ་དྲུག ཡར་འབྲོག་ཁྲི་སྐོར་དང་བཅུ་གསུམ་
ཡིན་ལ། འདི་ནས་བཟུང་བོད་ཁམས་ཐམས་ཅད་དཔལ་ལྡན་ས་སྐྱ་པས་ལུགས་
གཉིས་ཀྱིས་བསྐྱངས་སོ། །དེ་ནས་ལོ་ཉེར་གཉིས་པ་ལ་རྒྱ་ཧོར་ཡུལ་གྱི་མཚམས་
སུ༑ མཁན་པོ་སྙེ་ཐང་པ་གྲགས་པ་སེང་གེ ལས་སློབ་ཇོ་གདན་བསོད་ནམས་
རྒྱལ་མཚན། གསང་སྟོན་ཡར་ཀླུང་པ་བྱང་ཆུབ་རྒྱལ་མཚན་སོགས་ལས་བསྙེན་
པར་རྫོགས། སླར་སོ་གཅིག་པ་ཤིང་མོ་གླང་ལ་དཔལ་ལྡན་ས་སྐྱར་ཕེབས། དེའི་
ཚེ་བོད་དབུས་གཙང་གི་དགེ་བའི་བཤེས་གཉེན་ཆེ་རྒུ་ཐམས་ཅད་ཀྱིས་མདོ་
ཁམས་སུ་བསུ་བ་སེར་སྦྲེང་ལ་ཕེབས། ཤོང་རྡོ་རྗེ་རྒྱལ་མཚན་གྱིས་བསྟོད་པ་སྤེལ་
ལེགས་ཀྱི་སྙན་ངག་ཕུལ། འབེལ་བའི་གཏམ་གྱིས་བཀའ་མཆིད་མཆོག་ཏུ་སྩལ།
དེ་དག་ཀུན་གྱི་ནང་ནས་ལ་སྟོད་པ་གངས་ཤཱཀྱ་བཤེས་གཉེན་དང་། དབུས་ཀྱི་
འབྲེའུ་རིན་པོ་ཆེ་གཉིས་ལ་མཆོག་ཏུ་དགྱེས་པ་ཐོབ་ཅེས་ཀྱང་ཟེར། དབུས་གཙང་
ཁམས་གསུམ་ཆོས་དང་ཟང་ཟིང་གིས་འབྱོར་པས་བདེ་བ་ལ་བཀོད། སླར་སོ་
གསུམ་པ་ལ་གོང་ནས་སྤྱན་འདྲེན་གྱི་གསེར་ཡིག་པ་སླེབས་པས་ཤར་ལ་ཕེབས།
དེའི་ ཚེ་ གསོལ་ གཟིལ་ མཆོད་ གསུམ། འཇལ་ ཡིག་མཛོད་ གསུམ། ཐབ་ འདྲེན་
གདན་གསུམ། རྟ་སྐྱ་གཉིས། མཛོ་ཁྱི་གཉིས་ཏེ་ལས་ཚན་བཅུ་གསུམ་གྱི་བཀོད་
པ་གནང་། བཅོམ་རལ་གྱིས། སངས་རྒྱས་བསྟན་པ་བཀའ་ཕྱག་སྤྲིན་གྱིས་བསྒྲིབ།།
ཅེས་སོགས་ཀྱི་ཟུར་ཟའི་ཞུ་མཆིད་ཕུལ། བསྟན་པ་འཕེལ་འགྲིབ་འབྱུང་བ་རྒྱལ་
147



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
བས་གསུངས། །ཞེས་སོགས་ཀྱི་བཀའ་མཆིད་སྩལ། སོ་བཞི་པ་ས་ཕོ་འབྲུག་ལ་
དཔོན་ཆེན་ཤཱཀྱ་བཟང་པོས་ཁྲི་སྐོར་བཅུ་གསུམ་བསྐུལ་ཏེ་ལྷ་ཁང་ཆེན་མོའི་གཞི་
བཏིང་། རྒྱལ་པོའི་ཕོ་བྲང་དུ་ཕེབས། དབང་ཡོན་དུ་རྒྱའི་ཡུར་མ་ཆོད། བོད་ཆོལ་
ཁ་ གསུམ་ ཕུལ། ཆོལ་ ཁ་ གསུམ་ནི། དབུས་གཙང་ ཆོས་ ཀྱི་ ཆོལ་ ཁ། མདོ་སྟོད་
གོན་གྱོ་མིའི་ཆོལ་ཁ། མདོ་སྨད་གླིང་ཁ་རྟའི་ཆོལ་ཁ་ཞེས་ཟེར། འགའ་ཞིག མང་
ཡུལ་མཚོ། གུ་གེ་གཡའ། པུ་རངས་གངས་ཀྱིས་བསྐོར་བས་སྟོད་མངའ་རིས་སྐོར་
གསུམ་ཆོལ་ཁ་གཅིག གཙང་ལ་གཡས་རུ་དང་གཡོན་རུ་གཉིས། དབུས་ལ་སྦུ་རུ་
དང་གཡོ་རུ་གཉིས་ཏེ་བར་དབུས་གཙང་རུ་བཞི་ཆོལ་ཁ་གཅིག ཚ་བ་སྒང་། པོ་
འབོར་སྒང་། སྨར་ཁམས་སྒང་སྟེ་སྨད་མདོ་ ཁམས་ སྒང་ གསུམ་ཆོལ་ ཁ་གཅིག་
ཡིན་ཟེར་རོ། །སླར་ཞེ་གཅིག་ལ་དཔལ་ལྡན་ས་སྐྱར་ཕྱག་ཕེབས། ཞེ་གསུམ་པ་
མེ་མོ་གླང་ལ། རྒྱལ་པོ་ཇིན་གྱིམ་གྱིས་སྦྱིན་བདག་མཛད་དེ། གཙང་ཆུ་མིག་རིང་
མོར་དགེ་འདུན་ཁྲི་ཕྲག་བདུན་ལ་གསེར་ཇ་གོས་དར་སོགས་ཀྱིས་མཆོད་ནས་
ཆོས་ཀྱི་འཁོར་ལོ་བསྐོར་ཏེ། ཞེ་དྲུག་པ་འབྲུག་ལོ་ཟླ་བ་བཅུ་པའི་ཉེར་གཉིས་ལ་
བདེ་བར་གཤེགས་སོ། །འདི་ཉིད་ལ་སློབ་མའི་མཆོག་མན་ངག་གི་བཀའ་བབས་
ཞང་དཀོན་མཆོག་དཔལ་དང་། དགེ་སློང་ཀུན་བློ་གཉིས། རྒྱུད་ཀྱི་བཀའ་བབས་
དགའ་ལྡན་པ་བཀྲ་ཤིས་དཔལ་དང་། དགའ་ལྡན་པ་ཀུན་བསོད་གཉིས། མགོན་
པོའི་བཀའ་བབས་དམ་པ་ཀུན་དགའ་གྲགས། མཉེས་པའི་མཆོད་གཡོག་ཏི་ཤི་
གྲགས་འོད། བླ་ཆེན་སངས་རྒྱས་སྲས། རིང་ཕུག་པ་དར་མ་རྒྱལ་མཚན། སྲོ་ལུང་
པ་ཀུན་སྨོན་དང་བཞིའོ། །ནུས་པའི་བདག་ཉིད་གཅུང་ཕྱག་ན་རྡོ་རྗེ་དང་། རྒྱལ་བུ་
ཇིན་ཀིམ་གཉིས་སོ། །གཞན་ཡང་ཆེ་བའི་བདག་ཉིད་ཤར་པ་དུས་འཁོར་བ་ཡེ་
148



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ཤེས་རིན་ཆེན། ཤར་པ་ཀུན་དགའ་སེང་གེ ཤར་པ་འཇམ་དབྱངས་བཞི་ཐོག་པ་
རིན་ཆེན་རྒྱལ་མཚན། ཁང་གསར་ཏི་ཤི་སངས་རྒྱས་དཔལ། གཉན་ཚུལ་ཁྲིམས་
རྒྱལ་མཚན། ཆ་གན་དབང་ཕྱུག་མཚན་དང་དྲུག་གོ །དེ་དག་ལས་འགྲོ་མགོན་
ཕྱག་ན་ས་མོ་ཕག་(སྤྱི་ལོ་༡༢༣༩)ལ་མདོག་གད་ལེར་བྱོན། ལོ་དྲུག་པ་ལ་གོང་ལ་
བྱོན། བརྟུལ་ཞུགས་ཀྱི་སྤྱོད་པ་མཐར་ཕྱིན། ཉེར་ལྔ་པ་ལ་བོད་དུ་ཕེབས། ཉེར་
དགུ་པ་ཡོས་ལོ་ཟླ་བ་བདུན་པའི་ཚེས་གཉིས་ལ་སྒོ་རུམ་དུ་གཤེགས་སོ། ། འདི་
འཕགས་པ་ལས་ལོ་བཞིས་གཞོན། སུམ་སྟོང་སུམ་བརྒྱ་དོན་གཉིས་འདས་པའི་
དོན་གསུམ་པ་ལྕགས་ཕོ་བྱི་ (སྤྱི་ལོ་༡༢༥༠)ལོ་ཞང་དཀོན་མཆོག་དཔལ་ ར་ས་
མཚལ་གུང་དུ་བྱོན། ཤར་པ་ཤེར་འབྱུང་ལ་རབ་ཏུ་བྱུང༌། བྲག་སྲམ་དུ་བོ་དོང་རིན་
ཆེན་བརྩོན་འགྲུས་རྡོ་རྗེ་ལ་ཕར་ཚད་སོགས་སྦྱངས། ཚོགས་སྒོམ་པ་དང་ར་ཉིས་
པ་ཆེན་པོ་སོགས་ཀྱང་བསྟེན། ར་མ་ལ་དགེ་སློང་ཀུན་བློ་དང་། གཉིས་འཕགས་
པ་རིན་པོ་ཆེ་བསུ་བ་ལ་བྱོན། རང་ལོ་སོ་ལྔ་པ་ཤིང་བྱིའི་ལོར་འཕགས་པ་དང་
མདོ་ཁམས་གཙོ་མདོར་མཇལ། ལོ་རེ་བརྒྱད་བཞུགས། སུམ་སྟོང་སུམ་བརྒྱ་དང་
དོན་བདུན་འདས་པའི་དོན་བརྒྱད་པ་ཤིང་མོ་སྦྲུལ་ (སྤྱི་ལོ་༡༢༤༥) ལ་ཏི་བྲི་གྲགས་
འོད་ སྟག་སྡེ་ར་ལུང་དུ་བྱོན། ཏི་ཤྲི་ལོ་བཅུ་གཉིས་མཛད། འཕགས་པ་ལས་ལོ་
ལྔས་གཞོན། ལོ་ང་བརྒྱད་བཞུགས་དེས་ན་ད་ལྟའི་ཤིང་བྱི་འདི་འཕགས་པ་རིན་
པོ་ཆེ་བྱོན་ནས་སུམ་བརྒྱ་དང་ཉེར་གཉིས་འདས་པའི་ཉེར་བཞི་པ་ལགས་སོ། །
མདོར་ན་འགྲོ་བའི་མགོན་པོ་འཕགས་པ་རིན་པོ་ཆེས་བཅུ་དགུ་བཞེས་པ་ཆུ་མོ་
གླང་ལ་ཧོར་སེ་ཆེན་རྒྱལ་པོའི་ཏི་ཤི་ཐོབ་པ་ནས། ཐེག་ཆེན་ཆོས་རྗེ་ཀུན་དགའ་
བཀྲ་ཤིས་ཀྱིས་རང་ལོ་རེ་ལྔ་པ་ཆུ་མོ་སྦྲུལ་ལ་རྒྱ་ནག་ཏཱ་མིང་རྒྱལ་ཆེན་གྱི་ཏི་ཤྲཱི་
1 A9



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
ཐོབ་པའི་བར་ལོ་གྲངས་བརྒྱ་དང་དྲུག་ཅུ་རེ་གཅིག་གི་བར་དུ་དཔལ་ས་སྐྱ་པའི་
གདུང་བརྒྱུད་རིམ་པས། རྒྱ་ཧོར་གྱི་རྒྱལ་པོའི་ཏི་ཤི་ཐོབ་པ་རིམ་ཅན་དུ་བྱུང་བ་ཁོ་
ན་ཡིན་ལ་དེ་ཡང་དཔལ་ལྡན་ས་སྐྱ་པཎྜི་ཏས་རྒྱལ་པོ་གོ་དན་གྱི་སྤྱི་བོར་དབང་གི་
ཅོད་པན་བཅིངས་པའི་བཀའ་དྲིན་ཡིན་མོད། ཏི་ཤྲཱིའི་མཚན་ནི་མ་གསོལ་ཏེ་དེའི་
ཚེ་རྒྱལ་པོ་གོ་དན་རྒྱལ་སྲིད་ཀྱི་ཁུར་བོར་ནས། རང་གི་དབོན་པོ་སེ་ཆེན་རྒྱལ་པོ་
རྒྱལ་སར་བཏོན་ཟིན་པ་ཉིད་ཀྱིས་སོ། །དེ་ལྟར་ན་ཆོས་ རྗེ་ཁུ་དབོན་གཉིས་ཀྱི་
བཀའ་དྲིན་ལས་བོད་ཁམས་ཐམས་ཅད་དམག་ཁྲལ་ལས་གསུམ་ལས་བཏོན་ཏེ།
ལོ་གྲངས་བརྒྱ་ལྷག་ཙམ་ཞིག་གི་བར་དུ་རྒྱལ་སྲིད་ཆོས་བཞིན་དུ་བདེ་བར་
བསྐྱངས་པ་ནི། གང་ལ་གང་འདུལ་གྱི་དབང་གིས་སྐལ་ལྡན་གྱི་གདུལ་བྱ་ལ་བདེ་
བའི་ངལ་གསོ་ཆེན་པོ་ཐོབ་པ་ཡིན་ནོ། །དེབ་སྔོན་ལས། དཔལ་ལྡན་ས་སྐྱ་པས་
ལོ་གྲངས་བདུན་ཅུ་རྩ་ལྔའི་བར་དུ་ཁྲི་སྐོར་བཅུ་གསུམ་བདག་མཛད་ནས་ས་མོ་
གླང་ནས་ཏའི་སི་ཏུ་བྱང་ཆུབ་རྒྱལ་མཚན་གྱིས་ཁྲི་སྐོར་བཅུ་གསུམ་བདག་མཛད་
པ་ཡིན་ནོ་ཞེས་བཤད་ལ། དེ་ལ་ངེས་པའི་གཏན་ཚིགས་ཡོད་ན་ས་མོ་གླང་དེ་
འཕགས་པ་རིན་པོ་ཆེ་ཏི་ཤི་མཛད་པའི་ཆུ་མོ་གླང་ནས་གོ་དྲུག་འདས་པའི་གོ་
བདུན་པ་ཐེག་ཆེན་ཆོས་རྗེ་བལྟམས་པའི་ལོ་དེ་ཡིན་པར་གདོན་མི་ཟ་མོད། ཇི་
ལྟར་བདེན་ཁོ་བོས་ད་དུང་དཔྱད་པར་བྱའོ། །སུམ་སྟོང་སུམ་བརྒྱ་དང་གོ་བཞི་
འདས་པའི་གོ་ལྔ་པ་ཆུ་ཕོ་ཁྱི་ (སྤྱི་ལོ་༡༢༦༢)ལོ་བླ་མ་བདག་ཉིད་ཆེན་པོ་བཟང་པོ་
དཔལ་བལྟམས། མང་མཁར་ཁབ་སྨད་དུ་ཡབ་སློབ་དཔོན་ཡེ་འབྱུང་ཉེར་ལྔའི་
སྲས་ཡིན། བཅུ་དྲུག་པ་ལ་འཕགས་པ་དང་མཇལ། མི་རེས་པུས་མོ་ལ་བབས་
ཡོན་ཏན་ སློབ་ གསུངས། བཅུ་ དགུ་ པ་ ལ་ འཕགས་ པ་ ཞི་ བར་ གཤེགས། ཉེར་
150



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
གཅིག་པ་ལ་གོང་ལ་བྱོན། སྙན་དགྲའི་སྟབས་ཀྱིས་སོ་ལྔ་པའི་སྐབས་སྨན་ཚེའི་
ཡུལ་ འབྱོན་ དགོས་ པ་ ཤར། ཏི་ ཤི་ གྲགས་ འོད་ ཁུ་ དབོན་ གྱིས་ ལེགས་ པའི་
མཚམས་སྦྱར། སོ་དྲུག་པ་ལ་འཕགས་པ་ཏི་ཤིའི་དབོན་པོ་ཡིན་ངེས་སུ་འདུག་
པས་གདུང་བརྒྱུད་སྤེལ་དགོས་ཀྱི་རྒྱལ་པོའི་ལུང་བུད། སོ་བདུན་པ་ས་ཕོ་ཁྱི་ལ་ས་
སྐྱར་ཕེབས། ཆོས་དང་འཇིག་རྟེན་གྱི་འབྱོར་པས་གདན་ས་བསྐྱངས། རེ་གསུམ་
པ་ཤིང་ཕོ་བྱི་བ་ལ་ཞི་བར་གཤེགས་སོ། །འདི་ཉིད་ལ་སྲས་ཀུན་དྲིལ་བཅོ་ལྔ་ཙམ་
ཞིག་ བྱོན་ པར་སྣང་ཡང་། ཡོངས་གྲགས་སྲས་ དགུ་ནི། ཏི་ཤྲི་ཀུན་ བློ་ཡབ་སོ་
བརྒྱད་པ་ས་མོ་ཕག་ལ་བྱོན་བཅུ་གཅིག་པ་ལ་ཏི་ཤི་ཐོབ། ཉེར་བཞི་པ་ཁྱི་ལོ་བོད་
དུ་བསྙེན་རྫོགས་ལ་བྱོན། ཉེར་དྲུག་པ་ལ་ཡབ་གཤེགས། སྐུ་མཆེད་རྣམས་ལ་བླ་
བྲང་ སོ་སོར་བགོས། ཉེར་དགུ་ལ་གོང་དུ་གཤེགས་ཟེར། མཁས་བཙུན་པ་སྐུ་
མཆེད་ལ་བཞི་ཐོག་བླ་བྲང་པ་ཞེས་ཟེར་ཏེ། མཁས་བཙུན་ནམ་མཁའ་ལེགས་པ་
ཡབ་ ཞེ་ བཞི་ པ་ སྦྲུལ་ལོར་བལྟམས། སོ་ དགུ་ལ་ གཤེགས། གཅུང་ གུ་ཤྲི་ནམ་
མཁའ་རྒྱལ་མཚན་ཡབ་གཤེགས་པའི་བྱི་ལོའམ། ཡང་ན་ཆུ་ཕོ་བྱི་ལོ་པ་ཆོས་རྗེ་
བླ་མ་དང་དགུང་མཉམ་ཡིན་ཟེར། ཉེར་གསུམ་པ་ལ་གཤེགས་སོ། །ཏི་ཤྲི་ཀུན་
དགའ་ལེགས་འབྱུང་སྐུ་མཆེད་ལ་ལྷ་ཁང་བླ་བྲང་པ་ཟེར་ཏེ། གཅེན་ཏི་ཤྲི་ཀུན་
དགའ་ལེགས་འབྱུང་ཡབ་ཞེ་བདུན་པ་ས་ཕོ་སྤྲེལ་ལོར་བྱོན། དེའི་གཅུང་ཏི་ཤྲཱི་
ཀུན་དགའ་རྒྱལ་མཚན་ཡབ་ཞེ་དགུ་པ་ལྕགས་ཕོ་ཁྱི་ལོར་བྱོན། སའི་ལེན་དབང་
ཀུན་དགའ་ལེགས་པ་ལྕམ་སྲིང་ལ་དུས་མཆོད་བླ་བྲང་པ་ཟེར། འདི་ཏི་ཤྲི་ཀུན་
དགའ་ལེགས་དང་དགུང་མཉམ་ཡིན་ནོ། །ཏ་དབོན་ཀུན་དགའ་ཉི་མ་སྐུ་མཆེད་
གསུམ་ ལ་ རིན་ ཆེན་ སྒང་ བླ་ བྲང་ ཟེར་ཏེ། ཏ་ དབོན་ ཀུན་ ཉིའི་ གཅུང་ འཇམ་
151



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
དབྱངས་དོན་ཡོད་རྒྱལ་མཚན་ཏི་ཤྲི་ཀུན་རྒྱལ་དང་དགུང་མཉམ་ཡིན། སོ་བཞི་པ་
ཟླ་བ་ལྔ་པའི་ཚེས་བཅུ་གཅིག་ལ་གཤེགས་སོ། །གཅུང་ཆོས་ རྗེ་ བླ་ མ་ ཡབ་ང་
གཅིག་པ་ཆུ་ ལོ་ བྱི་ལོར་བྱོན། རེ་བཞི་པ། ཉེར་ལྔ་ལ་གཤེགས་སོ། །དེས་ན་ད་
ལྟའི་ཤིང་བྱི་འདི་བདག་ཉིད་ཆེན་པོ་བྱོན་པའི་ཁྱི་ལོ་ནས་སུམ་བརྒྱ་དང་གསུམ་དུ་
སླེབ་པ་ལགས་སོ། །མཉམ་མེད་གྲགས་རྒྱལ་འདི་ལས་ལོ་གཅིག་གིས་གཞོན་ལོ་
གྱ་ལྔ་བཞུགས་ཟེར། ཁ་ཆེ་པཎ་ཆེན་བོད་དུ་བྱོན་པའི་ཤིང་ཕོ་བྱི་ (སྤྱི་ལོ་༡༢༠༤)ལོར་
ཀརྨ་པཀྴི་བྱོན། ས་པཎ་ ལས་ ལོ་ཉེར་གཉིས་ ཀྱིས་གཞོན། དུས་གསུམ་མཁྱེན་
པའི་སློབ་མ་པོམ་བྲག་པའི་ཞབས་ལ་གཏུགས། ཧོར་རྒྱལ་པོས་ཀྱང་སྤྱན་དྲངས།
མེས་བསྲེགས། ཆུ་ལ་བསྐྱུར། མཚོན་ གྱིས་ བཏབ་ ཀྱང་ གནོད་ པ་མ་བྱུང་བས་
ཞབས་ཏོག་བྱས་ཟེར། བརྒྱད་ཅུ་པ་ལུག་ལོ་ཟླ་བ་གསུམ་པའི་ཚེས་གསུམ་ལ་
གཤེགས་སོ། །འདི་ནི་ས་ར་ཧའི་སྤྲུལ་པ་ཡིན་ལ། འདི་སྐུ་སྐྱེ་བརྒྱུད་སྤེལ་དུ་བྱོན་
པ་ནི། ཀརྨ་ རང་བྱུང་རྡོ་རྗེ། རོལ་པའི་རྡོ་ རྗེ། དེ་བཞིན་གཤེགས་པ། མཐོང་བ་
དོན་ལྡན། ཆོས་གྲགས་རྒྱ་མཚོ། མི་བསྐྱོད་རྡོ་རྗེ་སྟེ། ཀརྨ་པཀྴི་ནས་མི་བསྐྱོད་རྡོ་
རྗེའི་བར་བདུན་བྱོན་ཟིན་པ་ལ། དུས་གསུམ་མཁྱེན་པ་ནི། སྐལ་བཟང་གི་སངས་
རྒྱས་སྟོང་གི་དྲུག་པ་སེང་གེའི་རྣམ་འཕྲུལ་ཡིན་པར་བཤད་ལ། ཀརྨ་པཀི་ནི། ས་
ར་ཧ་པའི་རྣམ་འཕྲུལ་དུ་བཤད་ཀྱི། དུས་གསུམ་མཁྱེན་པའི་སྐུ་སྐྱེ་ཡིན་ཞེས་ཀྱང་
མ་བཤད་པས། ཀརྨ་ཞྭ་ནག་པ་ཞེས་གྲགས་པའི་ཐོག་མ་ནི་ཀརྨ་པཀྴི་ནས་ངོས་
འཛིན་དགོས་པར་སེམས་ལ་འོན་ཀྱང་ཀརྨ་པ་ཞེས་པའི་མཚན་འདོགས་པ་ནི་དུས་
གསུམ་མཁྱེན་པས། སྨད་དུ་ཀམ་པོ་གནས་ནང་། བར་དུ་ཀརྨ་ལྷ་སྟེང་། སྟོད་དུ་
མཚུར་ཕུའི་དགོན་པ་བཏབ་ནས་ཀརྨ་པ་ཞེས་མཚན་འདོགས་པར་གསལ་བས།
152



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར། །
དུས་གསུམ་མཁྱེན་པ་ལ་ཀརྨ་པ་ཞེས་པའི་སྒྲ་བཤད་དུ་ཡོད་པ་ཙམ་ཞིག་ཡིན་ནོ་
སྙམ་དུ་ ཁོ་བོས་སེམས་སོ། །དེ་ལྟ་བུའི་ཀརྨ་ པཀཱིའི་སློབ་མ་ནི། རྗེ་ཨུ་རྒྱན་པ།
ཀརྨ་ ཞྭ་ དམར་ ཅན། ཞྭ་ སེར་ཅན། ཞྭ་ ཁྲ་ཅན་ ལ་སོགས་ པའོ། །སྤྲུལ་ སྐུ་ ཞྭ་
དམར་པ་ཚུལ་ཁྲིམས་དཔལ་ནི་མེ་ཕོ་བྱི་ལོར་བལྟམས། ཏིལ་ལོ་པའི་སློབ་མ་
ཁོལ་པོ་དགའ་ཞེས་པའི་སྐུ་སྐྱེ་ཡིན་ཟེར་རོ། །
ས་བཅད་བཞི་པ་སུམ་སྟོང་བཞི་བརྒྱ་པའི་སྐབས་སུ་བྱོན་པ་ནི། བདག་
ཉིད་ཆེན་ པོ་དྷརྨ་པཱ་ ལ། དཔང་ ལོ། ན་བཟའ་ བྲག་ཕུག་པ། བུ་དོལ་ ལ་ སོགས་
པའི་མཁས་པ་རྣམས་ཏེ། དེ་ཡང་སུམ་སྟོང་བཞི་བརྒྱ་འདས་ནས་ཉག་མ་གཅིག་
གི་སྟེང་དུ་སླེབ་པ་ས་ཕོ་འབྲུག་(སྤྱི་ལོ་༡༢༦༨)ལོར། འགྲོ་མགོན་ཕྱག་ནའི་སྲས་དྷརྨ་
པཱ་ལ་བལྟམས། བཅུ་གསུམ་པ་ལ་ས་སྐྱའི་གདན་ས་མཛད། དེའི་ལོར་འཕགས་
པ་ཞི་བར་གཤེགས། ནང་རྟེན་ལྷ་ཆེན་དཔལ་འབར་དང་། འཕགས་པའི་སྐུ་འདྲ་
འབུམ་ཐོབ་བཅུ་གསུམ་ཞེས་གྲགས་པ་རྣམས་བཞེངས། བཅུ་བཞི་པ་ལ་གོང་ལ་
བྱོན། ཏི་ཤི་མཛད། ཉི་ཤུ་པ་ལ་མདོ་ཁམས་ པ་ཏྲི་མཎྜལ་ཞེས་པར་ ཚེས་བཅོ་
བརྒྱད་ལ་གཤེགས་སོ། །དེས་ན་ཤིང་བྱི་འདི་དྷརྨ་པཱ་ལའི་ས་ཕོ་འབྲུག་ནས་ཉིས་
བརྒྱ་གོ་བདུན་པ་ཡིན། ས་ཕོ་འབྲུག་དེ་ནི། འཕགས་པས་ལྷ་ཁང་ཆེན་མོ་བཞེངས་
པའི་ལོ་ཡིན་ཏེ་དཔལ་ལྡན་ས་སྐྱ་བཏབ་ནས་ལོ་བརྒྱ་དང་གོ་དྲུག་པ་ས་ཕོ་འབྲུག་
ལ་ལྷ་ཁང་ཆེན་མོའི་འགྲམ་བཏིང་ཞེས་འབྱུང་བ་ཡིན་ནོ། །སུམ་སྟོང་བཞི་བརྒྱ་
དང་ཉག་མ་བརྒྱད་འདས་པའི་ཉག་དགུ་་མེ་ཕོ་བྱི་ (སྤྱི་ལོ་༡༢༧༦)ལོ་དཔང་ལོ་ཙཱ་བ་
བློ་གྲོས་བརྟན་པ་ལས་སྟོད་གྱམ་དུ་བྱོན་ཁོང་གིས་ལོ་ལྔ་ལོན་པའི་ཚེ་འཕགས་
པ་རིན་པོ་ཆེ་དག་པའི་ཞིང་དུ་གཤེགས། ཡུམ་སྔ་མོར་གཤེགས་ནས་ལུག་གི་འོ་
153



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
མས་གསོས་པས་ལུ་གུ་ཞེས་པར་གྲགས། ཁོ་བོ་བའི་འོ་མས་གསོས་ན་ལེགས་པ་
ལ་ལུག་གི་འོ་མས་གསོས་པས་བློ་གྲོས་ཀྱི་ཕྱེད་འགྲིབ་ཅེས་གསུངས། ལོ་བདུན་
པ་ལ་མཁན་ཆེན་གསེར་ཁང་པ་དང་མེ་སྟོན་འདུལ་འཛིན་ལས་རབ་ཏུ་བྱུང་། བཅུ་
གཅིག་པ་ལ་མདོ་རྩ་རྫོགས་པར་བཟུང་། བཅུ་གསུམ་པ་ལ་མདོག་ཚ་སྣར་སྟག་སྡེ་
སེང་རྒྱལ་ལོ་བཅུ་དགུ་པའི་བར་དུ་བསྟེམ། བཅུ་དགུ་པ་ལ་སྟག་སྡེ་པ་གཤེགས་
ནས་མང་མཁར་ ཁྲ་ཚང་དུ་ལོ་ཙཱ་བ་མཆོག་ལྡན་ལ་དུས་འཁོར་སོགས་གསན།
གཞན་ཡང་། སྟག་སྡེ་ཏི་ཕུག་གི་མཁན་པོ་ཤེས་རབ་དཔལ་དང་། ས་སྐྱའི་འཇམ་
དབྱངས་བཞི་ཐོག་པ་དང་། འཇམ་སྐྱ་དང་། རོང་པ་ཤེས་རབ་སེང་གེ་སོགས་ཀྱི་
ཞབས་པད་བསྟེན། རོང་པ་ཤེར་སེང་འདི་ནི་རོང་པ་གྲྭ་ལོའི་སྲས་ཏེ་ལྕགས་མོ་
ཕག་ལོ་པ་ཡིན། ཏི་ཤི་གྲགས་འོད་ལས་ལོ་དྲུག་གིས་གཞོན། དཔང་ལོ་ལས་ཉེར་
ལྔས་བགྲེས། སློབ་མ་ཡང་དཔང་ལོ། དཔལ་ལྡན་སེང་གེ སྐྱི་སྟོན་གྲགས་རྒྱལ་
སོགས་མང་དུ་བྱུང་། ལོ་ཡང་རེ་ལྔ་བཞུགས་ཟེར་བ་དེའོ། །ཉི་ཤུ་པ་ལ་སྔར་གྱི་
མཁན་སློབ་ལས་བསྙེན་པར་རྫོགས། ཉེར་གཅིག་པ་ལ་བལ་པོར་བྱོན་སྒྲ་སྙན་
ངག་ལ་སྦྱངས། སྤྱིར་བལ་པོར་ལན་བདུན་བྱོན། སོ་གཉིས་པ་ལ་གུང་ཐང་གནས་
པོ་ཆེར་ཆོས་གཞི་བཙུགས། གུང་ཐང་བདེ་བློ་སོགས་སློབ་བུ་མང་དུ་བྱོན། དཔང་
ལོ་འདི་ནི་ཁོང་རང་བཞུགས་དུས་ཀྱི་མཁས་པ། བུ་དོལ། རྒྱལ་སྲས་ པ། མ་ཏི་
པཎ་ཆེན། ཀུན་སྤངས་ཆོས་གྲགས་དཔལ། འཇམ་དབྱངས་དོན་ཡོད་རྒྱལ་མཚན་
སྐུ་ མཆེད་ གཉིས། ནེ་ རིང་ པ་ འཇམ་ དབྱངས་ མཚན་ ཅན་ སོགས་ མཁས་ གྲུབ་
ཐམས་ཅད་ཀྱིས་ཚུར་ཞབས་ལ་བཏུད། མཁས་པའི་གྲགས་པ་ཤིན་ཏུ་ཆེ། བོ་དོང་
ཨེའི་གདན་སར། རྒྱལ་སྲས་རིན་པོ་ཆེས་ཞུ་ཕུལ་བས། གུ་རུ་ཐོགས་མེད་ཐོས་
154



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
པའི་གཏམ་ལ་སྙན། ཉིད་ཀྱི་ཞལ་ནས་ལེགས་པར་མ་གཏོགས་ཉེས་པར་བཤད་
པ་ག་ལ་སྲིད། ཁོ་བོ་མཁན་པོ་ཆེན་པོ་སྟག་སྡེ་པ་སེང་གེ་རྒྱལ་མཚན་གྱིས་ཀྱང་མ་
ཐོབ་པའི་གདན་ས་ཡིན་པས་དེ་རིང་རང་ལ་འགྲོ། འགྱུར་ན་མི་འདོད། ད་ལྟ་རང་
འགྲོ་ཞེས་གསུངས་པ་ནས་དྲུག་ཅུ་རྩ་གཅིག་ལོན་པའི་ཚེ། བོ་དོང་ཨེ་པཎ་ཆེན་
འབུམ་ཕྲག་གསུམ་པའི་གདན་སེང་གེའི་ཁྲི་ལ་འཁོད། བརྒྱུད་འཛིན་གྱི་སྲས་རང་
ཉིད་ཀྱི་དབོན་པོ་ལོ་ཙཱ་བ་བྱང་ཆུབ་རྩེ་མོ་ཞེས་གྲགས་པ་དེ་ཡིན་ལ་དགུང་ལོ་དྲུག་
ཅུ་རྩ་བདུན་པ་ཆུ་ཕོ་རྟ་ལོ་ནག་པ་ཟླ་བ་གསུམ་པའི་ཚེས་བཅུ་གསུམ་ལ་བོ་དོང་
ཨེར་དག་པའི་ཞིང་དུ་གཤེགས་སོ། །སུམ་སྟོང་བཞི་བརྒྱ་དང་ཉག་མ་དགུ་འདས་
པའི་ བཅུ་ པ་མེ་མོ་གླང་(སྤྱི་ལོ་༡༢༧༧)ལ་བྲག་ཕུག་པ་བསོད་ནམས་ དཔལ་
བལྟམས། དཔང་ལོ་ལས་གཅིག་གིས་གཞོན། ལོ་དོན་བདུན་བཞུགས། སློབ་བུ་
མང་དུ་བྱུང་ཡང་གཙོ་བོ་ཆོས་རྗེ་བླ་མ། བྲག་ཕུག་པ་དཀོན་མཆོག་རྒྱལ་མཚན།
བྲག་ཕུག་པ་བློ་གྲོས་བརྟན་པ། ཀ་བཅུ་པ་གཞོན་ནུ་སེང་གེ་དང་བཞིའོ། །ཁྲག་
ཕུག་པ་དཀོན་མཆོག་རྒྱལ་མཚན་ གྱི་སློབ་མ་ནི། ས་སྐྱ་བུ་སྟོན་དབང་ཕྱུག་
རྒྱལ་པོ། གཡག་སྡེ་བ་ནམ་མཁའ་བསོད་ནམས། མདོ་ ཁམས་གཙོ་མདོ་དཔལ་
འབར་ གྱི་ཐིམ་ཆུ་བ་བློ་གྲོས་དཀར་པོ་སྟེ་བློ་བཟང་དཀར་པོར་གྲགས་པ་དང་
གསུམ། བློ་བཟང་དཀར་པོའི་སློབ་མ་ནི། གོན་གྱི་ཡེ་ཤེས་དཔལ་ཡིན་ལ། གོན་
གྱི་སློབ་མ་ནི་ ཁམས་ ཀྱི་ཆབ་ལ་ ཁ་བ་ བློ་བཟང་དཀར་མོ་དང་། མཁན་ཆེན་
གཡག་པ་སོགས་ཡིན་ཞིང་། བློ་བཟང་དཀར་མོ་ལ། ལམ་འབྲས་པ་བློ་བཟང་དུ་
གྲགས་ པ་དང་། པཎ་ཆེན་བོ་དོང་པ་སོགས་ཀྱིས་གསན་ནོ། །རི་ཁྲོད་པ་བློ་
བརྟན་ནི། མེ་ཕོ་འབྲུག་ལོ་པ་སྟེ། ཆོས་རྗེ་བླ་མ་ལས་ལོ་བཞིས་གཞོན་ནོ། །སུམ་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
སྟོང་བཞི་བརྒྱ་བཅུ་བཞི་པ་ལྕགས་མོ་སྤྲུལ་ (སྤྱི་ལོ་༡༢༨༡)ལོར་ལམ་འབྲས་པ་ཡེ་
ཤེས་དཔལ་ མདོ་ཁམས་སུ་བྱོན། ལོ་བཅུ་བཞི་པ་ལ་ཉན་ཆེན་པོའི་བུ་ཆེན་བློ་
གྲོས་དཀར་པོ་ལ་འཁྲིད་དང་གདམས་པ་གསན། ཞ་ལུ་བུ་སྟོན་ལ་ཐེག་ཆེན་
སེམས་བསྐྱེད་གསན། ས་སྐྱར་གཞུང་རྒྱས་པ་མཁན་ཆེན་དབང་ཕྱུག་དཔལ་ལ་
རྣམ་རིག་གསན། ཀུན་སྤངས་ཆོས་གྲགས་དཔལ་ལ་སྦྱོར་དྲུག་གསན། ན་བཟའ་
བ་ལོ་བཅུ་གཉིས་བསྟེན་ཏེ་གསུང་ངག་སོགས་གསན། བླ་མ་གུ་རུ་དབང་ཕྱུག་
བརྩོན་འགྲུས་ལ་ནི་གུ་སོགས་གསན། འཁོན་བླ་ཆེན་ཀུན་དགའ་རྒྱལ་མཚན་པའི་
སྲས་གུང་པ་བཀྲ་ཤིས་དབང་བཟང་པོ་ལ་དམར་པོ་སྐོར་གསུམ་སོགས་གསན།
ལོ་ལྔ་བཅུ་ནས་གྱ་ལྔའི་བར་དུ་གཞན་དོན་ཁོ་ན་མཛད། སློབ་མའི་མཆོག་ བློ་
བཟང་དཀར་མོ། མཁན་ཆེན་གཡག་མོ་སོགས་ཏེ། གྱ་ལྔ་པ་སྦྲུལ་ལོ་ཟླ་བ་བཅུ་
གཅིག་པའི་ཉེར་གཉིས་ལ་འཇམ་ས་ལྷ་སྡིངས་སུ་གཤེགས་སོ། །སུམ་སྟོང་བཞི་
བརྒྱ་བཅོ་ལྔ་ ༼དྲུག་དེ་འདས་པའི་བཅུ་དྲུག་༼བདུན་་པ་ཤིང་ཕོ་སྤྲེལ་(སྤྱི་ལོ་༡༢༨༤)ལོར་
ཀརྨ་པ་རང་བྱུང་རྡོ་རྗེ་མངའ་རིས་ སུ་བྱོན། ལོ་གསུམ་པར་མིང་ཡོངས་སུ་
གྲགས་པའི་ཀརྨ་པ་ཡིན་ཞྭ་ནག་ཁྱེར་ཤོག་གསུངས། རང་བྱུང་རྡོ་རྗེ་ཞེས་པ་ཀརྨ་
པཀིའི་གསང་མཚན་ཡིན་ཟེར། མདོ་སྡེ་མ་གཟིགས་པར་སྐྱེས་རབས་ཙམ་ཅི་ཡིན་
ཞུས་པས། ཀརྨ་པ་ཀིའི་དུས་ཁམས་ཀྱི་ར་བ་སྒང་དུ་ཚར་གཅིག་བལྟས་གསུངས།
འདིས་ཧོར་ཐོ་ཧན་ཐི་མུར་གྱི་ཏི་ཤྲཱི་མཛད་ཟེར་བས། སྤྱིར་ཐོ་ཧན་ཐི་མུར་གྱིས་ལོ་
ཉེར་ལྔ་ རྒྱལ་སྲིད་མཛད་པའི་སྟོད་ལ་ཏི་ཤྲི་ཀུན་རྒྱལ་གྱིས་ཏི་ཤི་མཛད། བར་
སྐབས་སུ་བླ་ཆེན་བསོད་བློས་མཛད། མཇུག་ཏུ་ཏི་ཤི་མེད་པ་ལོ་བརྒྱད་བྱུང་ཟེར་
བའི་ཐོ་ཧན་གྱི་སྐུ་ཚེའི་སྟོད་ཏི་ཤྲི་ཀུན་རྒྱལ་དང་ཐོག་མཚུངས་ཙམ་དུ་ཏི་ཤྲི་མཛད་
156



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
པར་མངོན་ཏེ། རང་བྱུང་རྡོ་རྗེ་ཏི་ཤྲི་ཀུན་རྒྱལ་ལས་ལོ་ཉེར་དྲུག་གིས་བགྲེས་པ་
ཡིན་པའི་ཕྱིར་རོ། །གང་ནའང་དགུང་ལོ་ང་དྲུག་པ་བྱ་ཁྲ་ཚེས་བཅུ་བཞི་ལ་རྒྱ་ནག་
ཕོ་བྲང་ལ་གཤེགས་སོ། །སུམ་སྟོང་བཞི་བརྒྱ་དང་ཉེར་གསུམ་འདས་པའི་ཉེར་
བཞི་པ་ལྕགས་མོ་ཡོས་ (སྤྱི་ལོ་༡༢༩༡)ལ་གཉག་ཕུ་པ་བསོད་ནམས་དབང་ཕྱུག་
མུས་གླིང་སྐྱར་བྱོན། བཅུ་གཅིག་པ་ལ་མཁན་པོ་ཤཱཀྱ་མགོན་དང་སློབ་དཔོན་འོད་
ཟེར་རྩེ་མོ་ལས་རབ་ཏུ་བྱུང༌། མདོག་སྟོད་དུ་མཁན་ཆེན་གུང་རྒྱལ་ལས་འདུལ་བ།
མུས་ཆེན་རྒྱལ་མཚན་དཔལ་དང་། སློབ་དཔོན་ཤེས་རབ་རལ་གྲི་སོགས་ལས་
མདོ་ཕྱོགས་གསན། བཅུ་དགུ་པ་ལ་མཁན་ཆེན་ཆུ་བཟང་པ་དང༌། སློབ་དཔོན་
འོད་ཟེར་རྩེ་མོ་ལས་བསྙེན་པར་རྫོ་གས། བཤོལ་གྱིས་ཁ་བསྐང་བ་སོགས་ནས་ཉི་
ཤུར་སླེབ་ཟིན་པ་ལས་མ་འདས། ཉན་ཆེན་པ་ལས་ལམ་འབྲས་སོགས་གསན།
གཡའ་ གདུང་ རིངས་སུ་བསམ་གཏན་ལ་བཞུགས་ པའི་ཚེ། སྦྱིན་བདག་རྣམས་
ཀྱིས་ གཉག་ཕུ་བཏབ། སྦྱིན་བདག་དང་ གཞི་བདག་མཆེད་གསུམ་དང་བཅས་
པས་གཉག་ཕུ་ཕུལ། བཤད་སྒྲུབ་ཀྱི་ཕྲིན་ལས་མཆོག་ཏུ་རྒྱས། མཐར་ཕག་ལོ་ཟླ་
བ་བཅུ་པའི་ཚེས་ཉི་ཤུ་ལ་གཤེགས་སོ། །འདི་ཀརྨ་རང་བྱུང་རྡོ་རྗེ་ལས་ལོ་ལྔས་
གཞོན་ཞིང་། བུ་སྟོན་ལས་གཅིག་གིས་བགྲེས་སོ། །སུམ་སྟོང་བཞི་བརྒྱ་དང་ཉེར་
གཉིས་འདས་པའི་ཉེར་གསུམ་པ་ལྕགས་ཕོ་སྟག་(སྤྱི་ལོ་༡༢༩༠)ལ། ཞ་ལུ་བུ་སྟོན་
རིན་ཆེན་གྲུབ་ཤབ་སྨད་སྒོམ་གནས་སུ་བྱོན། དཔང་ལོ་ལས་ལོ་བཅུ་བཞིས་
གཞོན། ཀུན་མཁྱེན་དོལ་བུ་ལས་ལོ་གཉིས་ཀྱིས་བགྲེས། རྒྱལ་སྲས་ཐོགས་མེད་
ལས་ལྔས་བགྲེས་སོ། །ལོ་བདུན་པ་ལ་ ཁྲོ་ཕུ་རིན་པོ་ཆེ་སེམས་དཔའ་ཆེན་པོ་
བསོད་ནམས་སེང་གེའི་དྲུང་དུ་སེམས་བསྐྱེད་དང་བརྒྱད་པ་ལ་སྨིན་བྱེད་ཀྱི་དབང་
157



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཟབ་མོ་ནོད། ཁྲོ་ཕུ་སེམས་དཔའ་ཆེན་པོ་དེ་ནི། ཁ་རག་སྒོམ་ཆུང་པའི་བར་སྲིད་
གཞན་དོན་དུ་སྐྱེ་བ་ཚོལ་བ་ན། ཁྲོ་ལོས་དག་པའི་སྤྱན་རས་ཀྱིས་གཟིགས་ཏེ།
རིགས་ཀྱི་སྲས་སུ་བསྐྲུན་པ་ཡིན་ཟེར། བཅོ་བརྒྱད་ལོན་པའི་ཚེ་མཁན་པོ་རིན་པོ་
ཆེ་སེང་གེ་དཔལ་དང་སློབ་དཔོན་ཚད་མའི་སྐྱེས་བུ་ལས་རབ་ཏུ་བྱུང་། མཁས་
མཆོག་ཚད་མའི་སྐྱེས་བུ། རིགས་པའི་ཐིགས་པ། བསོད་ནམས་མགོན་པོ་ཞེས་
མཚན་གསུམ་དང་ལྡན་པ་དེའི་དྲུང་དུ་ཕར་ཚད་སོགས་ལ་སྦྱངས། ཉེར་གཅིག་པ་
ལ་ ཡབ་དང་ལྷན་ཅིག་ཏུ་དབུས་གཙང་གཉིས་སུ་གྲྭ་སྐོར་མཛད། དབུས་ནས་
མཁས་པ་ཤཱཀྱ་གཞོན་ནུ་དང་། ཁ་རག་བྱང་གཞོན། གཙང་ནས་མཁས་པ་དཔལ་
ལྡན་སེང་གེ་དང་། འཇམ་སྐྱ་སོགས་ལུང་རིགས་ཀྱིས་བཏུལ་བས་ཕ་སྟོན་བུ་སྟོན་
དུ་གྲགས། ཉེར་གསུམ་པ་ལ་མཁན་ཆེན་བཀའ་བཞི་པ་གྲགས་པ་གཞོན་ནུ་དང་།
སློབ་དཔོན་བསོད་ནམས་གྲགས་པ་ལས་བསྙེན་པར་རྫོགས། འཆད་རྩོད་རྩོམ་
གསུམ་གྱིས་བསྟན་པ་སྤེལ། ཐར་པ་ལོ་ཙཱ་བ་ལ་སྒྲ་སྙན་ངག བླ་མ་འཕགས་འོད་
ལས་གསང་འདུས། རོང་པ་ཤེར་སེང་ གི་དབོན་པོ་ རྡོ་ རྗེ་ རྒྱལ་མཚན་ལ་དུས་
འཁོར་སོགས་གསན། སུམ་ཅུ་པ་ལ། ཕར་ཕྱིན་ལུང་སྙིང་མཛད། སོ་གཅིག་པ་
ལ་ཞ་ལུའི་འཛིན་སྐྱོང་གནང་། ཞ་ལུ་རི་ཕུག་བཏབ། རི་ཕུག་ཏུ་ཚོགས་པ་བརྒྱ་
དྲུག་ཅུ་དང་། ཞ་ལུར་སུམ་སྟོང་བརྒྱད་བརྒྱ་རེ་འདུས། རེ་བདུན་པ་ལ་སྒྲ་ཚད་པ་
རིན་ཆེན་རྣམ་རྒྱལ་ལ་ཞ་ལུའི་གདན་ས་གཏད། རི་ཕུག་ཏུ་གདན་ཕབ། བཀའ་
འབུམ་པོ་ཏི་སོ་གསུམ་བཞུགས། དོན་ལྔ་པ་ཤིང་ཕོ་འབྲུག་ཟླ་བ་དྲུག་པའི་ཉེར་
གཅིག་ལ་གཤེགས་སོ། །འདི་ལ་སློབ་བུ་ཤིན་ཏུ་མང་ཡང་། གཙོ་བོ་སྒྲ་ཚད་པ་
རིན་ཆེན་རྣམ་རྒྱལ། བྱང་པ་དཀོན་མཆོག་གྲགས། གོང་གསུམ་བདེ་ཆེན་པ་ཆོས་
158



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ཀྱི་མགོན་པོ། ཡོ་ག་བ་རིན་བཟང་། ཡོ་ག་བ་ཚེ་དབང་། ཁྱུང་པོ་ལྷས་པ་སོགས་
སོ༑ ༑ཆོས་རྗེ་བླ་མ། རྒྱལ་སྲས་པ། བུ་སྟོན་སོགས་ནི་ཕར་སློབ་ཚུར་སློབ་ཡིན་ནོ། །
དེས་ན་ད་ལྟའི་ཤིང་བྱི་འདི། དཔང་ལོའི་མེ་ཕོ་བྱི་བ་ནས་ཉིས་བརྒྱ་དང་གྱ་བརྒྱད་
པ༑ ན་བཟའ་བྲག་ཕུག་པས་མེ་གླང་ནས་ཉིས་བརྒྱ་དང་གྱ་བདུན་པ། རང་བྱུང་རྡོ་
རྗེའི་ཤིང་སྤྲེ་ནས་ཉིས་བརྒྱ་གྱ་གཅིག་པ། བུ་སྟོན་གྱི་ལྕགས་ཕོ་སྟག་ནས་ཉིས་
བརྒྱ་ དང་ དོན་ ལྔར་ སླེབས་ པ་ ལགས་སོ། །སུམ་ སྟོང་བཞི་བརྒྱ་དང་ཉེར་བཞི་
འདས་པའི་ཉེར་ལྔ་པ་ཆུ་ཕོ་འབྲུག་ (སྤྱི་ལོ་༡༢༩༢)ལ་ཀུན་མཁྱེན་དོལ་བུ་ཤེས་
རབ་རྒྱལ་མཚན་མངའ་རིས་དོལ་བུའི་བན་ཚན་དུ་བྱོན། བཅུ་གསུམ་པ་ལ་སྐྱེ་
སྟོངས་སུ་མཁན་པོ་ཚུལ་ཁྲིམས་སྙིང་པོ་ལས་རབ་ཏུ་བྱུང་། དེར་སྐྱི་སྟོན་འཇམ་
དབྱངས་གྲགས་རྒྱལ་བྱོན་པ་ལ་རྡོ་རྗེ་ཕྲེང་བ་བསླབས། བཅོ་བརྒྱད་པ་ལ་སྐྱི་སྟོན་
གྲགས་བློ་ཕར་ཕེབས་པ་ལ་ཚད་བསྡུས་སྦྱངས། དེ་ནས་སྐྱི་སྟོན་པ་ས་སྐྱར་ཕེབས་
ཏེ་སླར་དཔལ་ལྡན་ས་སྐྱར་སྐྱི་སྟོན་ཤཱཀ་འབུམ་དང་སྐྱི་སྟོན་གྲགས་པ་རྒྱལ་མཚན་
ཏེ་ཁུ་དབོན་དེ་གཉིས་ཀྱི་དྲུང་དུ་མདོ་ཕྱོགས་ལ་སྦྱངས། ཉེར་གསུམ་པ་ལ་བཀའ་
བཞིའི་སྟེང་དུ་སྤྱོད་འཇུག་བསྣན་ཏེ་པོ་ཏི་ལྔ་ལ་གྲྭ་སྐོར་མཛད་དེ། ཉེར་ལྔ་པ་ལ་
ཆོས་ལུང་མཁན་པོ་བསོད་གྲགས་ལས་བསྙེན་པར་རྫོགས། སོ་གཅིག་པ་ལ་རྡོ་
ནང་དུ་ཡོན་ཏན་རྒྱ་མཚོའི་ཞབས་པད་བསྟེན། སོ་ལྔ་པ་དེའི་གདན་སེང་གེའི་ཁྲི་
ལ་ཞབས་པད་བརྟེན། སོ་དགུ་པ་ལ་མཆོད་རྟེན་ཆེན་པོ་བཞེངས། ལོ་ཕྱེད་དང་
བཞི་ལ་གྲུབ། ཉམས་རྟོགས་ཀྱི་མཛོད་རྡོལ། ལོ་བཅུ་གསུམ་དུ་ཇོ་ནང་གི་སེང་
གེའི་ཁྲི་ལ་འཁོད་དེ་ཆོས་གསུངས་པས་སྤྱིར་བཤད་སྒྲུབ་ཀྱི་བསྟན་པ་དང་། ཁྱད་
པར་གཞན་སྟོང་པ་ཞེས་ཕྱོགས་ཀུན་ཏུ་སྙན་པའི་བ་དན་གཡོས། ཉིད་ཀྱི་ཞེ་བདུན་
159



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
པ་ས་ཕོ་སྟག་ལོར། ལོ་ཙཱ་བ་བློ་གྲོས་དཔལ་གདན་སར་བསྐོས། རྟ་ལོར་ལོ་ཙཱ་བ་
གཤེགས་ཏེ་ཉིད་ཀྱི་རེ་གསུམ་པ་ཤིང་ཕོ་རྟ་ལོར་ཕྱོགས་རྒྱལ་བ་གདན་སར་
བསྐོས། བདུན་ཅུ་པ་ལ་ནུབ་ཆོས་ལུང་དུ་ཆོས་རྗེ་བླ་མ་དང་མཇལ་བཀའ་བསྡུ་
བཞི་པ་སོགས་གནང་། སླར་བདུན་ཅུ་པ་ལྕགས་མོ་གླང་ཟླ་བ་བཅུ་གཅིག་པའི་
ཚེས་དྲུག་ལ་ཞི་བར་གཤེགས། དེས་ན་རྗེ་འདི་ཀརྨ་རང་བྱུང་རྡོ་རྗེ་དང་མཇལ་ཏེ་
རང་སྟོང་པའི་གྲུབ་མཐའ་བཟུང་བས། ཀརྨ་ པས་ ཕྱིས་གཞན་སྟོང་པར་འགྱུར་
བར་ལུང་བསྟན་ཟེར། སྤྱིར་གཞན་སྟོང་པའི་ལུགས་ཐོག་མར་ཀརྨ་རང་བྱུང་རྡོ་
རྗེས་བཟུང་བར་སེམས། ཇོ་ནང་དུ་ནི་ཀུན་མཁྱེན་ཆེན་པོ་མན་ཆད་གཞན་སྟོང་
པར་སོང་བ་ཡིན་ནོ། །འོན་ཀྱང་ཇོ་ནང་ཐོག་མར་འདེབས་པ་པོ་ནི་ཇོ་ནང་ཀུན་
སྤངས་ཞང་ཐུགས་རྗེ་བརྩོན་འགྲུས་ཤེས་རབ་གྲགས་པ་དེ་ཉིད་ཡིན་ཏེ། ཆུ་
མོ་ཡོས་ཀྱི་ལོ་བྱང་མདོག་སྟོད་ངབ་བྱར་སྤངས་ཁང་དུ་བྱོན། འཕགས་པ་རིན་པོ་
ཆེ་ ལས་ ལོ་ བརྒྱད་ཀྱིས་གཞོན། བར་པ་འཇམ་དབྱངས་བཞི་ཐོག་པ་རིན་ཆེན་
རྒྱལ་མཚན་ལ་ལམ་འབྲས་གསན། ཆོས་སྐུ་འོད་ཟེར་ལ་སྦྱོར་དྲུག་སོགས་གསན།
རྐྱང་འདུར་དུ་འཆད་ཉན་ཡང་མཛད། ཕྱིས་འཆད་ཉན་བསྐྱངས་ཏེ་སྒོམ་ལ་ཞུགས་
ཏེ་ཀུན་སྤངས་པར་གྲགས་སླར་ཇོ་ནང་གི་དགོན་པ་བཏབ། བཤད་སྒྲུབ་སྤེལ་མར་
གནང་བས་ཀུན་སྤངས་བུ་བཞིར་གྲགས་པ་བྱོན་ཏེ། བྱང་སེམས་རྒྱལ་བ་ཡེ་ཤེས།
ལས་སྟོད་པ་དབང་རྒྱལ། མུན་མེ་བྲག་ཁ་བ་གྲགས་པ་སེང་གེ སྟོན་པ་ཀུན་རྒྱལ་
རྣམས་ སོ། །ལས་ སྟོད་ དབང་ རྒྱལ་ དང༌། ཇོ་ནང་ ཀུན་ སྤངས་ ནི་ ལམ་ འབྲས་
བསྲེས་བརྒྱུད་ཀྱི་སྐབས་སུ་མཚན་སྨོས་པ་དེ་ཡང་ཡིན་ནོ། །བྲག་ཁ་བ་གྲགས་
པ་སེང་གེ་ནི། ལས་སྟོད་བྱང་གི་རྒྱལ་སྡེ་ཐང་དཀར་བྱོན། ཁྲོ་ཕུ་སེམས་དཔའ་
160



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ཆེན་པོ་དང་། བུ་སྟོན་སེང་གེ་འོད་ལས་བསྙེན་པར་རྫོགས། ས་སྐྱར་ཕྱ་རུབ་སེང་
གེ་དཔལ་ལ་རྣམ་འགྲེལ་དང༌། ཇོ་ནང་ཀུན་སྤངས་པ་དང་། བྱང་སེམས་རྒྱལ་ཡེ་
ལ་སྦྱོར་དྲུག་སོགས་གསན། ལོ་གྱ་དགུ་ཐུག་བཞུགས། སློབ་མ་ཡང་ཆོས་རྗེ་བླ་མ་
དང་། ཀ་བཅུ་པ་གཞོན་སེང་སོགས་བྱོན་ཟེར། བྱང་སེམས་རྒྱལ་ཡེའི་སློབ་མ་ནི།
མཁས་བཙུན་ཡོན་ཏན་རྒྱ་མཚོ་སྟེ་མདོག་གི་སྤེན་པར་བྱོན། ཆུང་ངུ་ནས་ས་
སྐྱར་འཇམ་དབྱངས་པ་ལ་སོགས་པ་བསྟེན། ཕྱིས་ཇོ་ནང་དུ་སྦྱོར་དྲུག་གསན་ནས་
གདན་ས་བསྐྱངས། དེའི་སློབ་མ་ནི་ཀུན་མཁྱེན་ཆེན་པོ་ཞེས་བཤད་ཟིན་ལ། ཀུན་
མཁྱེན་དོལ་བུ་བས་ལོ་བདུན་ཅུ་བཞུགས། སློབ་མའི་མཆོག་ཀུན་སྤངས་ཆོས་
གྲགས་དཔལ། ལོ་ཙཱ་བ་བློ་གྲོས་དཔལ། ཕྱོགས་ལས་རྣམ་རྒྱལ། ས་བཟང་མ་ཏི་
པཎ་ཆེན་ཏེ་སྲས་ ཀྱི་གཙོ་བོ་བཞིའོ། །གཞན་ཡང་འཇམ་དབྱངས་ཆོས་དཔལ་
མགོན་པོ། གཡག་སྡེ་པཎ་ཆེན། འཇམ་སྔོན་འཇམ་སྒེག སྣར་ཐང་པ་མཆིམས་
བློ་བཟང་གྲགས་པ། ཆོས་ལུང་མཁན་པོ་བསོད་ནམས་བཟང་པོ་དང་གྲགས་པ་
རྒྱལ་མཚན་གཉིས། བླ་བྲང་པ་བཟང་པོ་དཔལ། ཐང་ཆེན་པ་ཀུན་དགའ་འབུམ་
སོགས་མང་དུ་ཡོད་དོ། །ཀུན་སྤངས་ཆོས་གྲགས་དཔལ་ནི། གཡས་རུ་བྱང་གི་
དཔོན་ཡོན་བཙུན་ཆེན་པོ་གྲགས་པ་དར་གྱི་གཅེན་དཔོན་ཀུན་དགའ་རྒྱལ་མཚན་
གྱི་སྲས་ཏེ། དཔང་ལོ། དཔལ་ལྡན་སེང་གེ བུ་དོལ་ལ་སོགས་པའི་མཁས་གྲུབ་
མང་དུ་བསྟེན། བཟང་ལྡན་ཆོས་ རྗེ་ འགའ་རོང་ཆུང་ ཁ་ཆོས་སྡེ་སོགས་ཆོས་གྲྭ་
བཏབ། བསྟན་པའི་རྒྱུན་ལ་ཕན་པ་ཆེར་མཛད་དོ། །ས་བཟང་མ་ཏི་པ་ནི་མདོག་
སྤང་བོར་དུ་བྱོན། བཟང་ལྡན་གྱི་མཁན་པོ་ཐོག་མ་ཡང་མཛད། མཁས་ཤིང་ཕྲིན་
ལས་རྒྱ་ཆེ་བར་བྱུང་ངོ༌། །ཕྱོགས་ལས་རྣམ་རྒྱལ་ནི་མངའ་རིས་དོལ་པོར་མེ་ཕོ་
161



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
རྟ་ལ་བྱོན། ཀུན་མཁྱེན་དོལ་པོ་ལས་ལོ་བཅུ་བཞིས་གཞོན། གཞོན་པའི་དུས་སུ་
དབུས་ཆོས་འཁོར་གླིང་དུ་གསན་སྦྱོངས་མཛད། དབུས་གཙང་དུ་གྲྭ་སྐོར་མཛད་
པའི་ཞོར་ལ་ཇོ་ནང་དུ་ཀུན་མཁྱེན་ཆེན་པོའི་ཞབས་ཟུང་བསྟེན། བྱང་བདག་ཆེན་
ཏཱ་དབེན་ནམ་མཁའ་བརྟན་པས། ཀུན་མཁྱེན་དང་དཔོན་སློབ་གཉིས་མངའ་རིས་
སུ་ སྤྱན་དྲངས། ཆོས་སྡེ་ཆེན་པོ་བཏབ། ཕར་ ཚད་ ཀྱི་བཤད་ཉན་ ཡང་ དག་ པ་
མཛད། གདན་ས་མཁན་ཆེན་བསྟན་རྒྱལ་བ་ལ་གཏད་ནས་རང་ལོ་ཞེ་དགུ་པ་ལ་
ཇོ་མོ་ནང་གི་གདན་ས་མཛད། ལོ་ལྔ་ནས་དེ་ཡང་གཏད་ནས་དབུས་ལ་བཞུད།
སླར་ སེ་མཁར་ ཆུང་དུ་ ཕེབས། དུས་འཁོར་ སོགས་ ཀྱི་འཆད་ཉན་གནང་ནས།
ཤོག་ག་ལི་འགྲེམ་པ་སུམ་བརྒྱ་ཙམ་གྱི་ནང་ནས། གསོལ་ཇ་རྒྱུག་པའི་ཆོས་དཔོན་
བརྒྱད་ཅུ་ཙམ་བྱུང་ཟེར་རོ། །ཇོ་ནང་ཕྱོགས་ལས་པ་འདིས་དཔལ་ངམ་རིངས་ཆོས་
སྡེའི་ཆོས་སྡེ་བླ་བྲང་དང་འདུ་ཁང་རྙིང་པ་དང་ཤར་ནུབ་ཀྱི་གྲྭ་ཁང་ལ་སོགས་པ་
བཏབ་པས་ཆོས་སྡེ་བཏབ་ཅེས་གྲགས་པ་ནི། འདས་ལོ་ནས་སུམ་སྟོང་བཞི་བརྒྱ་
དང་བདུན་ཅུ་ རྩ་འདྲེན་གྱི་སྐབས་སུ་ཡིན་པར་སེམས་ལ། འདི་ཉིད་ཆོས་སྡེའི་
མཁན་རབས་ལྔ་པ་ཡིན་ཞིང་། འདི་ཉིད་ཀྱིས་མཁན་པོ་བསོད་ནམས་རྒྱལ་མཚན་
ལ་གཏད་རྗེས། སླར་ཡང་མཁན་པོ་མཛད་ཅིང་དེ་ནས་མཁན་པོ་བསྟན་པའི་རྒྱལ་
མཚན་ལ་གཏད་ཅེས་མཁན་རབས་ལས་འབྱུང་། ཁོང་གིས་མཁན་པོ་ལན་གཉིས་
མཛད་པ་དེ། ཁོང་པས་ཇོ་ནང་གདན་ས་མཛད་རྗེས་ཡིན་ནམ་ཇི་ལྟར་ཡིན་མ་
འཚལ། གངས་ཁྲོད་པ་གྲགས་པ་དཔལ་ནི། ཆུ་མོ་འབྲུག་གི་ལོ་སྐྱེར་ཕུ་རྒྱ་པར་
བྱོན། ཀུན་ མཁྱེན་ དོལ་ བུ་དང་ དགུང་ མཉམ་ ཡིན་ ཞིང་། མཁས་ཤིང་ གྲུབ་ པ་
བརྙེས་ པ་ ཞིག་ ཡིན་ཞིང་། ལམ་འབྲས་ ས་ ལུགས་དང་ ཞ་ ལུགས་ གཉིས་ ཆར་
162



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
བཞུགས། དེ་ཡང་ས་ལུགས་ནི། ལ་ཏུ་བ་དང་ཉན་ཆེན་པ་གཉིས་ལ་གཙོ་བོར་
གསན་གཞན་ཡང་ཚོགས་སྒོམ་པའི་དངོས་སློབ་གཉན་སྙིང་པོ་རྒྱལ་མཚན། དེའི་
སློབ་མ་མང་མཁར་བ་རྟ་ལུང་བཀྲ་ཤིས་བཟང་པོ། ཛ་ ཚ་ ལུང་ པ་རྒྱལ་མཚན་
དཔལ། བར་ སྟོན་ རྡོ་ རྗེ་ རྒྱལ་ མཚན། དགེ་རྒན་ ཐུགས་ རྗེ་ བསོད་ནམས་དང་
བཞིའི་རྟ་ལུང་ལའང་ཐོར་ཆགས་གསན་ཟེར། ཁོང་གིས་ཞ་ལུགས་ནི། འཛིམ་པ་
རྒྱལ་མཚན་དཔལ་ལ་གསན་པ་ཡིན་ལ། འཛིམ་པ་དེ་ལ་ལམ་འབྲས་ཀྱི་འཁྲིད་
ལུགས་མི་འདྲ་བ་བཅོ་བརྒྱད་བཞུགས་པར་གྲགས་པའི། རྒན་མོ་ལྷས་པ་མཁན་
ཆེན་བྱང་ཆུབ་དཔལ་ལ་གསན། དེས་ཀོ་བྲག་པ་བསོད་ནམས་རྒྱལ་མཚན་ལ་
གསན་པ་ཡིན་ལ། དེ་ལྟ་བུའི་གངས་ཁྲོད་པ་ནས་བརྒྱུད་པའི་གསུང་ངག་ནི། དེས་
ས་བཟང་མ་ཏི་ལ་གནང་། དེས་ཐེག་ཆེན་ཆོས་རྗེ་ལ་གནང་། དེས་འཇམ་དབྱངས་
ནམ་མཁའ་རྒྱལ་མཚན་ལ་གནང་། དེས་བདག་ཆེན་རྡོ་རྗེ་འཆང་བློ་གྲོས་རྒྱལ་
མཚན་ནས་ བརྒྱུད་དེ་ ཁོ་བོ་ཅག་གི་ བརྒྱུད་ པ་འདི་ ལ་ བཞུགས་ པ་ ཡིན་ནོ། །
གངས་པ་འདི་ཉིད་ཀྱིས་དཔལ་ངམ་རིངས་ཀྱི་མཁན་པོ་ཡང་ལོ་དགུའི་རིང་མཛད་
དེ་མཁན་རབས་གསུམ་པ་ཡིན། མཁན་པོ་ཐོག་མ་ནི་དཔོན་ཆེན་ཡོན་བཙུན་ཆེན་
པོས། ཏི་ཤི་གྲགས་འོད་དང་། དེའི་དབོན་པོ་ཏི་ཤི་སངས་རྒྱས་དཔལ་དང་། དེའི་
དབོན་པོ་ཀུན་སྤངས་གྲགས་པ་རྒྱལ་མཚན་རྣམས་ལ་བཀའི་གནང་བ་ཞུས་ཤིང་།
ཁུ་དབོན་དེ་དག་གིས་མཐུན་པའི་རྐྱེན་སྦྱར་ནས་སྟག་སྡེ་ལ་རྒྱབ་ཏུ་སྐུ་འཁྲུངས་
པའི་མཁན་པོ་ཤཱཀྱ་སེང་གེ་སྤྱན་དྲངས་ནས་ཆོས་སྡེ་ཆེན་པོ་ཐོག་མར་བཙུགས་
ཞེས་འབྱུང་བས་སུམ་སྟོང་བཞི་བརྒྱ་དང་ཉི་ཤུ་ཙམ་ཞིག་འདས་པའི་ཚེ་དཔལ་ངམ་
རིངས་ཀྱི་ཆོས་སྡེ་ཐོག་མར་གཞི་ཚུགས་པ་ཡིན་སྙམ་དུ་སེམས་སོ། །དེས་ན་ཀུན་
163



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
མཁྱེན་དོལ་བུ་དང་ཀུན་མཁྱེན་གངས་ཁྲོད་པ་བྱོན་པའི་ཆུ་ཕོ་འབྲུག་ནས་ལོ་
གྲངས་ཉིས་བརྒྱ་དང་དོན་གཉིས་འདས་པའི་དོན་གསུམ་པ་ཤིང་ཕོ་བྱི་ལོ་འདི་
ཡིན་ནོ་ཞེས་ཁོང་དུ་ཆུད་པར་བྱའོ། །སུམ་སྟོང་བཞི་བརྒྱ་དང་ཉེར་བདུན་འདས་
པའི་ཉེར་བརྒྱད་པ་ཤིང་མོ་ལུག་ (སྤྱི་ལོ་༡༢༩༥)ལ་རྒྱལ་སྲས་ཐོགས་མེད་བཟང་
བོ་དཔལ་ལྷོ་ཕུལ་ཆུང་དུ་བྱོན། བཅུ་བཞི་པ་ལ་བསམ་གླིང་པ་དཔལ་འབར་དང་།
རིན་ཆེན་དཔལ་བཟང་གི་དྲུང་དུ་རབ་ཏུ་བྱུང་། མཚན་བཟང་པོའི་དཔལ་ཞེས་
གསོལ། བཅོ་ལྔ་པ་ལ་བོ་དོང་ཨེར་སློབ་དཔོན་ཀུན་དགའ་རྒྱལ་མཚན་པའི་དྲུང་
དུ་མངོན་པ་སོགས་ལ་སྦྱངས། འཇམ་དབྱངས་ཉི་མ་རྒྱལ་མཚན་པས། མངོན་པ་
ནས་ཟང་ཟིང་མེད་པའི་ཚོར་བ་སྡུག་བསྔལ་བཤད་ཀྱང་། ཟང་ཟིང་མེད་པ་དང་།
ཚོར་བ་སྡུག་བསྔལ་སྲིད་པ་འགལ་བས་ལན་ཐོབས་གསུངས་པ་ལ། ཉན་རང་
དགྲ་བཅོམ་པ་ལ་ཉོན་མོངས་མེད་ཀྱང་། སྔ་མའི་ལས་དབང་གི་ཚོར་བ་སྡུག་
བསྔལ་འབྱུང་ཚུལ་བཤད་པའི་སྒོ་ནས་ལན་མཛད་པས། ཐོགས་མེད་བཟང་པོ་
དཔལ་ཞེས་སྙན་པར་གྲགས། དཔང་ལོ་བུ་དོལ་ཆོས་ རྗེ་ བླ་མ་ལ་སོགས་པའི་
མཁས་གྲུབ་དམ་པ་བསྟེན་ནས་བཅུ་དགུ་པ་ལ་བཤད་པའི་དགའ་སྟོན་སྤེལ།
ཉེར་གཅིག་པ་ནས་འཆད་པོའི་རིང་ལུགས་བསྐྱངས། ཉེར་དགུ་པ་ལ་བྱང་སེམས་
རིན་མགོན་དང་། ནམ་མཁའ་སངས་རྒྱས་སོགས་ལས་བསྙེན་པར་རྫོགས། སོ་
གཉིས་ནས་ཞེ་གཅིག་གི་བར་དུ་བླ་བྲང་རྟ་རའི་གདན་ས་མཛད། དེ་ནས་ཨེའི་
ཆོས་ཀྱི་ཁྲིར་གསོལ་བ་བཏབ་ཀྱང་མ་གནང་སྟེ། ཁོ་བོ་ལས་ཆེས་ལྷག་པ་ཞིག་
སྒྲུབ་གསུང་དཔང་ལོ་ཆེན་པོ་ཉིད་སྤྱན་དྲངས། བྱང་ཆུབ་ཀྱི་ཐུགས་ཀྱིས་བཤད་
སྒྲུབ་ཀྱི་བསྟན་པ་ཆེས་ལྷག་པར་བསྒྲུབས་ཏེ་རེ་བདུན་ས་གླང་ལོར་དབུས་ལ་བྱོན།
164



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར། །
ཏའི་སི་ཏུ་བྱང་རྒྱལ་དང་མཇལ་ཚུར་ཞབས་གཏུགས་ཟེར་བས། ཐེག་ཆེན་ཆོས་
རྗེའི་བཅུ་གསུམ་ལོན་པའི་སི་ཏུ་བ་གཤེགས་པའི་ལོ་དེ་ཙམ་ཡིན་པར་སེམས།
གང་ནའང་དོན་ལྔ་པ་ལྕགས་ཕག་（ས་བྱ་ཚེས་ཉི་ཤུ་ལ་ཞི་བར་གཤེགས་སོ། །སློབ་
མའི་མཆོག་ནི། བུ་དོལ་ཆོས་རྗེ་བླ་མ་ལོ་ཆེན་བྱང་རྩེ་སོགས་མཐའ་ཡས་ཤིང་།
གཙོ་བོར་བརྒྱུད་འཛིན་ནི་དཔལ་ལྡན་སེང་གེ་སོགས་སོ། །རྒྱལ་སྲས་པ་བུ་རིན་པོ་
ཆེ་ལས་ལོ་བཞི་དང་། དོལ་བུ་བ་ལས་གསུམ་གྱིས་གཞོན་ཞིང་། ལོ་ཆེན་བྱང་རྩེ་
ལས་བརྒྱད་དང་། ཆོས་རྗེ་བླ་མ་ལས་བཅུ་བདུན་གྱིས་བགྲེས་སོ། །སུམ་སྟོང་བཞི་
བརྒྱ་དང་སོ་ལྔ་འདས་པའི་སོ་དྲུག་པ་ཆུ་མོ་ཡོས་ (སྤྱི་ལོ་༡༣༠༣)ལ་ལོ་ཆེན་བྱང་རྩེ་
ལ་སྟོད་ལྷོ་ཟུར་ཚོར་དཔང་གི་ལྕམ་མོ་ཞིག་གི་སྲས་སུ་བལྟམས། བདུན་པ་ལ་
དཔང་ལོའི་དྲུང་དུ་དགེ་བསྙེན་གྱི་སྡོམ་པ་ནོད། བཅུ་དྲུག་པ་ལ་ཤོང་ལོའི་དབོན་
པོ་མཁན་ཆེན་ཆོས་སྐྱོང་དཔལ་ལས་དགེ་ཚུལ་དུ་བསྒྲུབས། དཔང་ལོས་མངའ་
རིས་གནས་པོ་ཆེ་དང་། ས་སྐྱ་སོགས་སུ་བཞུགས་པའི་སྤྱན་སྔར་འཁྲིད་དེ་བསླབ་
སྦྱངས་མཛད། དཔང་ལོས་བརྟག་པ་མཛད་པའི་ཕྱིར། བུར་རྡོག་མང་པོ་བགྲོངས་
བྱས་པ་བཅལ་ནས་རེ་རེ་ནས་བླངས་ཤིང་རྩིས་པས་མ་ཚང་བ་མེད་པར་རྩིས་
འགྲིག འཕྲལ་ཕུགས་ཀྱི་མཛད་པ་ལ་དགེས་པ་ཐོབ་སྟེ་དཀར་པོ་ནམ་ལངས་
ཤེས་མཚན་དུ་ གསོལ། ཉེར་གཉིས་པ་ཤིང་མོ་གླང་ལོར་ དཔལ་ལྡན་ས་སྐྱའི་
མཁན་པོ་འཇམ་དབྱངས་དོན་ཡོད་རྒྱལ་མཚན་དང་། ལས་ཀྱི་སློབ་དཔོན་དཔང་
ལོ་དང་གསང་སྟོན་ཆོས་རྗེ་བླ་མ། གྲིབ་ཚོད་མཁན་ཆེན་བསོད་ནམས་བཟང་པོས་
བགྱིས་ཏེ་བསྙེན་པར་རྫོགས། སྤྲེལ་ལོར་ས་སྐྱར་བཤད་གསར་དང་། གཞན་ཡང་
ཞ་ལུ་སོགས་སུ་གྲྭ་སྐོར་མཛད། ཡོངས་ཀྱི་བཤེས་གཉེན་ཆེན་པོ་ཆོས་རྗེ་བླ་མ་སྐུ་
165



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
མཆེད། དཔང་ལོ། རྒྱལ་སྲས་པ། བུ་དོལ་གཉིས། གངས་ཁྲོད་པ་གྲགས་པ་
དཔལ། མ་ཏི་པཎ་ཆེན། མཆིམས་བློ་བཟང་ གྲགས་ པ་སོགས་ལ་མདོ་རྒྱུད་ཀྱི་
གསན་སྦྱངས་མཐར་ ཕྱིན། འཆད་རྩོད་རྩོམ་ གསུམ་ གྱིས་ བསྟན་ པ་ རིན་པོ་ཆེ་
གསལ་བར་མཛད་དེ། དོན་བརྒྱད་པ་རྟ་ཟླའི་ཚེས་ཉེར་གཅིག་ལ་གཤེགས་སོ། །
སློབ་མའི་མཆོག་ཉིད་ཀྱི་དབོན་པོ་ལོ་ཆེན་གྲགས་ པ་དང༌། སྒྲ་པ་ནམ་མཁའ་
བཟང་པོ་ སོགས་ སོ། །སུམ་སྟོང་བཞི་བརྒྱ་དང་སོ་བདུན་བརྒྱད་ འདས་ པའི་ སོ་
བརྒྱད་དགུ་པ་མེ་ཕོ་རྟ་(སྤྱི་ལོ་༡༣༠༦)ལ་རིག་པ་འཛིན་པ་གཟུངས་ཀྱི་དཔལ་བ་
མདོག་གད་སླར་བྱོན། དགུང་ལོ་བརྒྱད་ཅུ་རྩ་བཞི་བཞུགས། བྱང་རྩེ་ ལས་ ལོ་
གསུམ་གྱིས་གཞོན། སུམ་སྟོང་བཞི་བརྒྱ་དང་ཞེ་གཉིས་འདས་པའི་ཞེ་གསུམ་པ་
ལྕགས་ཕོ་ཁྱི་ (སྤྱི་ལོ་༡༣༡༠)ལོར། འཇམ་དབྱངས་དོན་ཡོད་རྒྱལ་མཚན་བྱོན།
འདི་ཉིད་བཟང་པོ་དཔལ་གྱི་སྲས་རྣམས་བླ་བྲང་གོ་བཞིར་གྱེས་པའི་བླ་བྲང་རིན་
ཆེན་སྒང་པ་ཞེས་གྲགས་པ་དེ་ཡིན་ལ། འདིའི་གཅེན་རིན་ཆེན་སྒང་པ་ཏཱ་དབེན་
ཀུན་ཉི་དང་། དུས་མཆོད་བླ་བྲང་པ་དབང་ཀུན་ལེགས་དང་། ལྷ་ཁང་བླ་བྲང་པ་
ཏི་ཤྲི་ཀུན་དགའ་ལེགས་འབྱུང་གསུམ་དགུང་མཉམ་ཡིན་ལ། འདིའི་གཅུང་བླ་མ་
དམ་པ་དང་། བཞི་ཐོག་བླ་བྲང་པ་གུ་ཤྲི་ནམ་མཁའ་རྒྱལ་མཚན་གཉིས་དགུང་
མཉམ་ ཡིན་ཞིང་། བདག་ཉིད་ཆེན་པོའི་སྲས་དགུའི་ཐ་ཆུང་ ཡིན་ནོ། །དེ་ཡང་
འཇམ་དབྱངས་དོན་ཡོད་རྒྱལ་མཚན་ནི། རང་ལོ་ཉེར་གཉིས་པའི་ཚེ། གཅུང་བླ་
མ་དམ་པ་དང་གཉིས་བོ་དོང་བྱ་རྒོད་གཤོང་རྙིང་པའི་གཙུག་ལག་ཁང་དུ། ཚོགས་
པའི་མཁན་པོ་བསོད་ནམས་གྲགས་ པ་དང་། སློབ་དཔོན་དཔལ་ལྡན་སེང་གེ་
ལས་བསྙེན་པར་རྫོགས། གདུལ་བྱ་དག་པ་ལ་འཇམ་དབྱངས་སེང་གེའི་ཞབས་
166



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
པད་བརྟན་པར་ཡང་མཐོང་། སོ་བཞི་པ་སྤྲེལ་ལོ་ཟླ་བ་ལྔ་པའི་ཚེས་བཅུ་གཅིག་ལ་
གཤེགས་སོ། །འདི་ཉིད་ལོ་ཆེན་བྱང་རྩེ་ལས་ལོ་བདུན་གྱིས་གཞོན་ཞིང་། རབ་ཏུ་
མ་བྱུང་གོང་གི་སྲས་བླ་ཆེན་ཀུན་དགའ་རྒྱལ་མཚན། དེའི་སྲས་འཇམ་དབྱངས་
ནམ་མཁའ་རྒྱལ་མཚན། དེའི་སྲས་བདག་ཆེན་བློ་གྲོས་རྒྱལ་མཚན། དེ་ཉིད་ནི་
བརྒྱུད་པ་གསུམ་ལྡན་གྱི་གསུང་ངག་རིན་པོ་ཆེའི་བདུད་རྩི་ངོམས་པར་གསོལ་བ།
ཁོ་བོ་ཅག་གི་བརྒྱུད་པའི་གཙོ་བོར་བྱེད་པ་ཡིན་ནོ། །སུམ་སྟོང་བཞི་བརྒྱ་དང་ཞེ་
བཞི་འདས་པའི་ཞེ་ལྔ་པ་ཆུ་ཕོ་བྱི་ (སྤྱི་ལོ་༡༣༡༢） ལོ་ཆོས་རྗེ་བླ་མ་བསོད་ནམས་
རྒྱལ་མཚན་བལྟམས། གཟུངས་པ་ལས་ལོ་དྲུག་གིས་གཞོན། ལོ་གསུམ་པའི་ཚེ་
བླ་མ་བཟང་པོ་དཔལ་ལ་འཇམ་དབྱངས་ཀྱི་ལུང་ནོད་ནས་བསྙེན་པ་མཛད་པས་
ཐོགས་མེད་ཀྱི་སྤོབས་པ་བརྙེས། བཅུ་གཅིག་པ་ལ་བླ་ཆེན་ཀུན་བློ་བོད་དུ་བསྙེན་
རྫོགས་བྱོན་པ་ལ་དགེ་བསྙེན་ཞུས། བཅུ་བདུན་པ་ལ་མཁན་ཆེན་བསོད་གྲགས་
ལས་རབ་ཏུ་བྱུང་། ཉི་ཤུ་པ་ལ་བྱ་གཤོངས་རྙིང་པར་བསྙེན་པར་རྫོགས། ཡོངས་
འཛིན་ གྱི་དམ་པ་ དཔང་ལོ། བུ་ སྟོན། ལོ་ཆེན་བྱང་རྩེ། རྒྱལ་སྲས་ཐོགས་མེད།
དམ་ པ་ བྲག་ ཕུག་ པ། བྲག་ ཕུག་ པ་ བསོད་ ནམས་ དཔལ། མཁན་ཆེན་བསོད་
ནམས་ བཟང་ པོ། དཔལ་ ལྡན་ སེང་ གེ་ སོགས་ ལས་ མདོ་ བརྒྱུད་ ཀྱི་ཟབ་ དོན་
བླངས། འཆད་རྩོད་རྩོམ་གསུམ་གྱི་སྒོ་ནས་བསྟན་པའི་རིང་ལུགས་ལེགས་པར་
བཟུང་། དབུས་གཙང་གཉིས་སུ་འདུས་པ་ཆེན་པོ་རྣམ་གཉིས་ཀྱི་ཆོས་ཀྱི་འཁོར་
ལོ་བསྐོར། རྗེ་བཙུན་གོང་མའི་བཀའ་བསྡུ་བ་མཛད་དེ། བསྟན་ པ་ རིན་པོ་ཆེ་
གསལ་བར་མཛད་དོ། །དེ་ཡང་རེ་གཅིག་པ་བྱི་ལོར་བོ་དོང་ཨེའི་ཆོས་གྲྭར། བོ་
དོང་ཨེར་གཙང་ཕྱོགས་ཀྱི་དགེ་འདུན་སྟོང་ཕྲག་བཞི་བཅུ་དང་རེ་གཉིས་པ་གླང་
167



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ལོར་བསམ་ཡས་སུ་དབུས་ཕྱོགས་ཀྱི་དགེ་འདུན་སྟོང་ཉི་ཤུ་ལ། གསེར་དངུལ་ཞོ་
དར་ལ་སོགས་པའི་ཞོ་འགྱེད་དང་། འབེལ་བའི་གཏམ་གྱིས་དགའ་བ་བསྐྱེད། སྙེ་
ཐང་དུ་དུས་ཀྱི་འཁོར་ལོ་འཆད་པ་ན་དཔེ་འགྲེམས་དོན་གཉེར་ལྡན་པ་ལྔ་བརྒྱ་
ལྷག་ཅིག་འདུས། བསྟན་འགྲོའི་བྱ་བ་རྒྱ་ཆེར་མཛད་དེ། སྟོད་ལུང་པ་ཤེས་རབ་རྡོ་
རྗེས་འཇམ་དབྱངས་གཟི་འོད་འབར་བར་ མཐོང་བ་སོགས་དག་པའི་སྣང་བ་
བསྟན། འདི་ཉིད་ཀྱི་བཀའ་འབུམ་ལ་ཡང་པོ་ཏི་ཉི་ཤུ་རྩ་ལྔ་བཞུགས། དགུང་ལོ་
རེ་བཞི་པ་ཤིང་མོ་ཡོས་ཀྱི་ལོ་ཟླ་བ་དྲུག་པའི་ཉི་ཤུ་ལྔའི་ཉིན་དག་པའི་ཞིང་དུ་
གཤེགས་སོ། །སློབ་མའི་མཆོག་ནི། སྔགས་ཀྱི་རྒྱལ་ཚབ་ཆེན་པོ་གཉིས། གསུང་
ངག་ འཛིན་ པའི་ ཐུགས་ སྲས་ བརྒྱད། བསྟན་ འཛིན་ གྱི་ སྐྱེས་ བུ་ ཆེན་ པོ་བཞི།
ཡོངས་གྲགས་ཀྱི་མཁས་པ་ཆེན་པོ་བཅུ་གཅིག་གོ །དང་པོ་ནི། སྣར་ཐང་པ་ཤེར་
སྣང་བ་དང་། ཡར་ལུང་པ་སེང་གེ་རྒྱལ་མཚན་གཉིས་སོ། །གཉིས་པ་ནི། སྔགས་
འཆང་གཟུངས་པ། དཔལ་ལྡན་ཚུལ་ཁྲིམས། བླ་ཆེན་ཀུན་དགའ་རྒྱལ་མཚན། ཉ་
དབོན་ ཀུན་དགའ་དཔལ། ཇོ་ནང་ མཁན་ཆེན་ བྱང་ སེང་། ལོ་ཆེན་བྱང་རྩེ། ལོ་
ཆེན་སྐྱབས་མཆོག་དཔལ། སྤྱན་སྔ་གྲགས་པ་བྱང་ཆུབ་བོ། །དེ་དག་ལས་སྔགས་
འཆང་གཟུངས་པ་ལས་བཟང་པོ་རྒྱལ་མཚན་དང་། མཁས་པ་དགེ་བཟང་གཉིས་
ཀྱི་སྒོ་ནས་གསུང་ངག་རྫོང་ལུགས་ཞེས་གྲགས་པའི་བརྒྱུད་པའི་གཙོ་བོ་ཡིན་ལ།
གཉིས་པ་ཆོས་རྗེ་དཔལ་ལྡན་ཚུལ་ཁྲིམས་ནས། གྲུབ་ཆེན་བུདྡྷ་ཤཱི་ལ་བརྒྱུད་དེ་
གསུང་ངག་ངོར་ལུགས་ཞེས་གྲགས་པའི་བརྒྱུད་པའི་གཙོ་བོ་མཛད་པ་ཡིན་ནོ། །
དེ་ནས་བརྒྱུད་པ་གསུམ་པ་བཞི་པ་ལྔ་པ་གསུམ་ནི། ཁོ་བོ་ཅག་གི་བརྒྱུད་པའི་
གཙོ་བོ་བདག་ཆེན་བློ་གྲོས་རྒྱལ་མཚན་ལ་ཡང་བཞུགས་པ་ཡིན་ཏེ། ཆོས་རྗེ་བླ་
168



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
མ༑ བླ་ཆེན་ཀུན་རྒྱལ། འཇམ་དབྱངས་ནམ་མཁའ་རྒྱལ་མཚན། བདག་ཆེན་བློ་
གྲོས་པ་ཞེས་དང་། ཆོས་རྗེ་བླ་མ། ཉ་དབོན་ཀུན་དགའ་དཔལ། རྩེ་ཆེན་པ་ཀུན་
བློ་༑ འཇམ་དབྱངས་དཀོན་མཆོག་བཟང་པོ། བདག་ཆེན་བློ་གྲོས་པ་ཞེས་དང༌།
ཆོས་རྗེ་བླ་མ། མཁན་ཆེན་བྱང་སེང་། ཐེག་ཆེན་ཆོས་ རྗེ། འཇམ་དབྱངས་ནམ་
མཁའ་རྒྱལ་མཚན། བདག་ཆེན་བློ་གྲོས་པ་ཞེས་བརྒྱུད་པ་ཡིན་ལ། དེ་ཉིད་ལས་
རྡོ་རིང་ཀུན་སྤངས་པ། ཡོངས་འཛིན་བློ་གསལ་རྒྱ་མཚོ་ཁོ་བོ་ཅག་གི་འདྲེན་པ་
དམ་པ་དེ་ཉིད་ལ་བཀའ་བབས་པས་སོ། །དྲུག་པ་ལོ་ཆེན་བྱང་རྩེ་ལས། ལོ་ཆེན་
གྲགས་པ། དེས་པཎ་ཆེན་ཕྱོགས་ལས་རྣམ་རྒྱལ་ཞེས་བོ་དོང་པ་དག་གི་བརྒྱུད་
པའི་གཙོ་བོ་མཛད་པ་ཡིན་ནོ། །བརྒྱུད་པ་བདུན་པ་ནི་ལོ་ཆེན་སྐྱབས་མཆོག་ནས།
ཤངས་ཆོས་འཁོར་སྒང་པ་སྒྲ་པ་ཤེས་རིན་སོགས་ལས་བརྒྱུད་པ་ཡིན་ལ། བརྒྱད་
པ་ནི་སྤྱན་སྔ་པ་ནས་རྗེ་ཙོང་ཁ་པ་སོགས་པའོ། །བསྟན་འཛིན་སྐྱེས་བུ་བཞི་ནི། བུ་
དོལ་རྒྱལ་སྲས་པ་མཁན་ཆེན་གཡག་པ་དང་བཞིའོ། །ཡོངས་གྲགས་ཀྱི་མཁས་པ་
བཅུ་གཅིག་ནི། མ་ཏི་པཎ་ཆེན་། རེད་མདའ་བ་གཞོན་ནུ་བློ་གྲོས། ནེ་རིངས་པ་
འཇམ་དཔལ་རྡོ་རྗེ། ཐེག་ཆེན་ཆོས་རྗེ་ཀུན་དགའ་བཀྲ་ཤིས། གཉག་ཕུ་བ་བསོད་
ནམས་བཟང་པོ། རྟོག་གེ་པ་དཀར་པོ་དཔལ་ལྡན་བཟང་པོ། གྲུབ་ཆེན་བུདྡྷ་ཤྲཱི།
ཀརྨ་རོལ་པའི་རྡོ་རྗེ། སྤོས་ཁང་པ་རིན་ཆེན་རྒྱན། ལྷ་བཙུན་བསམ་ཡས་པ། ཤར་
ཙོང་ཁ་པ་བློ་བཟང་གྲགས་པ་རྣམས་སོ། །སུམ་སྟོང་བཞི་བརྒྱ་དོན་གཉིས་འདས་
པའི་དོན་གསུམ་པ་ལྕགས་ཕོ་འབྲུག་ (སྤྱིའི་༡༣༤༠)ལ་ཀརྨ་རོལ་པའི་རྡོ་རྗེ་ཀོང་
ཡུལ་དུ་བྱོན། ཆོས་རྗེ་བླ་མ་ལས་ཉེར་བརྒྱད་ཀྱིས་གཞོན། ལོ་གསུམ་པའི་ཚེ། ང་
ཀརྨ་པ་ཀྲིའི་སྐྱེ་བ་ཡིན་འཛམ་གླིང་འདིར་ང་ཡི་གདུལ་བྱ་མང་དུ་ཡོད་གསུངས།
169



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
མཁན་ཆེན་དོན་གྲུབ་དཔལ་དང་གདན་གཅིག་པ་བསོད་ནམས་འབུམ་ལས་རིམ་
གྱིས་རབ་བྱུང་བསྙེན་རྫོགས་མཛད། མཚན་ཆོས་ཀྱི་གྲགས་པར་གསོལ། རོལ་
པའི་རྡོ་རྗེ་ནི། རང་བྱུང་རྡོ་རྗེའི་གསང་མཚན་ཡིན་ཟེར། ཉེར་གཅིག་པ་ལ་ཧོར་
གྱིས་གདན་དྲངས་ཏེ། ཐེ་མུར་ གྱི་ བླ་མ་མཛད་ཟེར། བླ་ཆེན་བསོད་བློས་ཏི་ཤི་
མཛད་པའི་སྐབས་ཙམ་ཡིན་པར་སེམས། དགུང་ལོ་ཞེ་བཞི་པ་ཆུ་ཕག་གི་ཟླ་བ་
བདུན་པའི་ཚེས་བཅོ་ལྔའི་ཐོ་རེངས་གཤེགས་སོ། །སུམ་སྟོང་བཞི་བརྒྱ་དང་དོན་
གསུམ་འདས་པའི་དོན་བཞི་པ་ལྕགས་མོ་སྦྲུལ་ (སྤྱིའི་༡༣༠༡)ལ་གཉག་ ཕུ་ པ་
བསོད་ནམས་བཟང་པོ་གཙང་གསུམ་མདོར་བྱོན། འདི་ཆོས་རྗེ་བླ་མ་ལས་ལོ་
ཉེར་ དགུ་ དང༌། ཀརྨ་ རོལ་པའི་རྡོ་རྗེ་ལས་ལོ་གཅིག་གིས་ གཞོན། ཐེག་ ཆེན་ པ་
ལས་བརྒྱད་ཀྱིས་བགྲེས་སོ། ། ལོ་ལྔ་པ་ལ་གཉག་ཆེན་བསོད་ནམས་དབང་ཕྱུག་
ལ་དགེ་བསྙེན་ཞུས། བཅུ་གཅིག་པ་ལ་མཁན་པོ་དོན་གྲུབ་དཔལ་ལྡན་ལས་
དགེ་ཚུལ་ནོད། ཁྱི་ལོར་མཁན་པོ་ཡོན་ཏན་རྒྱ་མཚོ་དང་། ལས་སློབ་དཔལ་ལྡན་
བརྩོན་འགྲུས་ལས་བསྙེན་པར་རྫོགས། དཔལ་ལྡན་ས་སྐྱར་ཉ་དབོན་ཀུན་དགའ་
དཔལ་ ལ་ ཚད་ མ་ གསན། དེ་ཉིད་ ཀྱི་ སློབ་བུ་བཞི་ བརྒྱའི་ནང་ནས་མཆོག་ཏུ་
མཛད། དེའི་དུས་ན་དཔལ་ལྡན་ས་སྐྱ་ན་མཁས་པ་ཉ་བརྩོན་གཉིས་གྲགས་ཆེ་
ཞིང་། མདོ་ཕྱོགས་ཀྱི་འཆད་ཉན་རྐང་ཚུགས་སུ་གནང་བ་ལས། ཉ་དབོན་ནི་དོལ་
བུའི་སློབ་མའི་མཆོག་དང་། བརྩོན་འགྲུས་དཔལ་ནི་བུ་སྟོན་གྱི་སློབ་མའི་མཆོག་
ཡིན། དེའི་ཚེ་གཉག་ཕུ་པ་འདིས་མཁན་ཆེན་བརྩོན་འགྲུས་དཔལ་ཡང་རིགས་
པས་བཅོམ་སྟེ་སྟོན་པ་བཟང་བའི་གྲགས་པ་ཐོབ་ཅེས་ཀྱང་ཟེར་རོ། །རྗེ་འདི་ཉིད་
གཡག་ཕྲུག་སངས་རྒྱས་དཔལ་དང་། ཀརྨ་དཀོན་མཆོག་གཞོན་ནུ་དང་མཁས་པ་
170



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
སངས་རྒྱས་འཕེལ་དང་གཞན་གཉིས་དང་བཅས་པའི་དཔལ་ལྡན་ས་སྐྱའི་མཁས་
པ་དྲུག་གིས་དབུས་གཙང་ལ་གྲྭ་སྐོར་ལ་ཕེབས་པ་ན། ཉ་བརྩོན་གཉིས་ཀྱིས་ཐོག་
དྲངས་རྒྱ་མཚོ་དཔོན་རྣམས་ཀྱིས། ས་སྐྱ་མདུན་གྱི་ཞིང་བྱ་ཁྲ་མའི་ཁར་སྐྱེལ་ཐུང་
མཛད། མཁས་ པ་ ཁྱོད་དྲུག་ ཕྱོགས་ སུ་ འབེལ་ བའི་ དགའ་ སྟོན་ ལ་ ཆགས་ ལ།
གྲངས་ལྷག་རྒྱུ་མི་འདུག་ཀྱང་། ཡོན་ཏན་ཁྱེད་དྲུག་ལས་ལྷག་པ་ ཕྱིན་ཆད་མི་
འབྱུང་ཞིང་། སོ་སོ་ནས་ཡོན་ཏན་གཞལ་དུ་མེད་ཀྱང་གཉག་དབོན་བསླབ་པས་ཆེ་
བར་འདུག་པས་གྲལ་གྱི་དབུས་སུ་ཞོག་ཅེས་ཀྱང་བསྔགས་སོ། །གསང་ཕུ་དང་།
རྩེ་ཐང་སོགས་སུ་བཀའ་ཆེན་བཞི་མདོ་རྒྱན་མཛོད་དྲུག་ལ་བཤད་པའི་སྒྲ་སྙན་
ལྷག་པར་བསྒྲགས། མཁས་མཆོག་བསྟེན་ཚུལ་ཡང་། ཀུན་མཁྱེན་གངས་པ་ལ་
བདེ་མཆོག དཔལ་ལྡན་བླ་མ་དམ་པ་ལས་དུས་འཁོར། མཁན་ཆེན་བྱང་སེང་ལ་
སྦྱོར་དྲུག མ་ཏི་པཎ་ཆེན་ལ་སྤྲོས་མེད། རྒྱལ་སྲས་པ་ལས་སེམས་བསྐྱེད། ཐེག་
ཆེན་ཆོས་རྗེ་ལ་ལམ་སྦས་བཤད། ཇོ་ནང་ཕྱོགས་ལས་པ་ལ་དུས་འཁོར་གསན།
དེ་ ཡང་ སེ་མཁར་ ཆུང་དུ། དཔེ་འགྲེམས་སུམ་བརྒྱ། ཆོས་དཔོན་ བརྒྱད་ཅུ་ ལ་
ཕྱོགས་ལས་པས་དུས་འཁོར་གཟབ་བཤད་མཛད། ངས་ཤེས་ཚོད་དེ་ཙམ་ཡིན།
ཁྱེད་རྣམས་སོ་སོའི་གོ་ཡུལ་ཡིག་ཆུང་རེ་ཁྱེར་ཤོག་གསུང་། སོ་སོ་ནས་ཕུལ་བས།
གཉག་ཕུ་བའི་ཤོག་རིལ་ལ་འདིས་ཁོ་བོའི་གྲུབ་མཐའ་གོ་འདུག་གསུངས་ཕྱག་
རྒྱས་སྤྲས་ཏེ་གནང་ཟེར་རོ། །གཡས་རུ་བྱང་ནས་ཀྱིས་འཇམ་དབྱངས་ནམ་མཁའ་
རིན་ཆེན་གྱི་བཀའ་སྩལ་ཏེ། དཔལ་བཟང་ལྡན་གྱི་ཆོས་གྲྭར་སློབ་བུ་བཙུན་ཆུང་
དྲུག་གནང་ནས་འཆད་ཉན་ལ་བསྐོས། ལོ་བཅུ་དྲུག་འཆད་ཉན་བསྲིངས་པས་བློ་
གསལ་སུམ་བརྒྱ་ཙམ་འདུས་ཏེ་བཟང་ལྡན་དགེ་འཕེལ་གྱི་གྲྭ་ཚང་ཚུགས། སླར་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
གཅུང་པ་ཆོས་གཞོན་དང་གྲྭ་པ་ཐུག་ ཕྲད་ ཀྱིས་ཉེན་བསླངས། འཇམ་དབྱངས་
པས་ཞལ་འཕྲད་མ་གནང་བས། མཚམས་སྦྱར་ཏེ། ཆོས་ ཀྱིས་འབྱོར་ཡང་ནོར་
དང་མི་ལྡན་ཞིང་། །བདེན་ཚིག་ཡོད་ཀྱང་ཞུ་བའི་སྐབས་མེད་ལ། །ཉེས་པ་མེད་
ཀྱང་ནག་ཅན་གཉག་ཕུ་པའི། །ཞུ་བའི་ཚིག་འདི་ཅུང་ཟད་གསན་པར་རིགས། །
ཞེས་སོགས་ཀྱི་ཞུ་མཆིད་ཕུལ་ཏེ་ཕྱོགས་ལ་ཕེབས་པས། ཇོ་གདན་མཁན་པོའི་
བརྟག་པ་བུད་པ་དང་རྟེན་འབྲེལ་སྣེ་འཛོམས་ཏེ་མཁན་པོར་མངའ་གསོལ། དེ་
ཡང་ ས་ ཕོ་ཁྱི་ལོ་བཅོ་བརྒྱད་པ་ནས། ས་མོ་བྱ་ལོ་ཉེར་དགུ་པའི་བར་ལོ་བཅུ་
གཉིས་སུ་ཕྱི་ནང་གི་བསླབ་སྦྱང་མཐར་ཕྱིན་མཛད། སུམ་ཅུ་པ་ལྕགས་ཕོ་ཁྱི་ནས་
ཞེ་གཅིག་པ། བྱི་ལོའི་བར་ལོ་བཅོ་ལྔ་འཆད་ཉན་ཡང་དག་པ་མཛད། ཞེ་གཅིག་
པ་ཤིང་ཕོ་བྱི་ལོ་སྣེ་གདོང་གྲགས་པ་རྒྱལ་མཚན་པས་སྤྱན་དྲངས་ཏེ། ཇོ་གདན་
དགེ་འདུན་སྒང་པའི་མཁན་པོ། ཁ་ཆེ་པཎ་ཆེན་གྱི་གདན་སེང་གེའི་ཁྲི་ལ་ལྔ་བཅུ་
རྩ་དྲུག་པ་ས་མོ་ཡོས་ཀྱི་བར་ལོ་བཅུ་དྲུག་ཞབས་བརྟན་པར་འཁོད་དོ། །མདོར་ན་
བླ་མ་ཡོངས་འཛིན་བདུན་གྱིས་ལྷག་པའི་བཅུ་ཕྲག་བརྒྱད་བསྟེན། འཆད་ པའི་
རྒྱུན་བསྲིངས། རྩོམ་པ་ཕལ་ཆེར་སྐུ་ཤིན་ཏུ་བགྲེས་པ་ནས་མཛད་དེ། དོན་གསུམ་
པ་ ལ་ འདུལ་ བའི་ དཀའ་ འགྲེལ་ བདུད་ རྩི་ ཉིང་ ཁུ། དོན་ བརྒྱད་ པ་ ལ་ འཇམ་
དབྱངས་ཁ་ཆེས་བསྐུལ་ཏེ། ཆོས་དབྱིངས་བསྟོད་པའི་རྣམ་བཤད་སྙིང་པོ་དོན་
གསལ། བརྒྱད་ཅུ་པ་ལ་རྣམ་འགྲེལ་གྱི་ཊི་ཀ གྱ་གཅིག་པ་ལ་ལོ་ཙཱ་བ་སྐྱབས་
མཆོག་གིས་གཞན་སྟོང་དགག་པའི་ལན་ལུང་རིགས་གཏེར་མཛོད་མཛད་དོ། །གྱ་
གསུམ་པ་ལ་འདུལ་བ་ འདི་ ལ་ བག་ཆགས་སད། རྒན་པོའི་ ལག་ རྗེས་ འཇོག་
གསུངས། ལུང་སྡེ་བཞི་སོ་ཐར་གྱི་མདོ་དང་བཅས་པ་ལ་མཆན་བུ་བཏབ། གྱ་ལྔ་
172



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
པ་ལ་ རྒྱུད་བླའི་ཊི་ཀ་མཛད། རྩོད་པ་ཡང་སངས་པ་དང་བདེ་གཤེགས་སྙིང་པོ་
སྐོར་ལ་རྩོད་ པ་ མཛད་ པ་སོགས་བསྟན་ པ་ དཔང་བཙུགས་ ཀྱི་རྩོད་པ་མཛད།
དགུང་ལོ་དགུ་བཅུ་རྩ་ གསུམ་པ་ ཆུ་མོ་གླང་གི་ལོར་གཤེགས་སོ། །སློབ་མའི་
མཆོག་ནི། ཆོས་བཟང་ཉི་མ། བཀའ་བཅུ་པ་པདྨ་བཟང་པོ། ཀརྨ་དེ་བཞིན་
གཤེགས་པ། ཀརྨ་མཐོང་བ་དོན་ལྡན། སྨྲ་བའི་སེང་གེ་རོང་སྟོན་ཆེན་པོ་སོགས་
སོ༑ ༑དེས་ན་ད་ལྟའི་ཤིང་བྱི་འདི། རྒྱལ་སྲས་ཐོགས་མེད་བྱོན་པའི་ཤིང་མོ་ལུག་
ནས་ཉིས་བརྒྱ་དང་བདུན་ཅུ་པ་ལོ་ཆེན་བྱང་རྩེའི་ཆུ་མོ་ཡོས་ནས་ཉིས་བརྒྱ་དང་རེ་
གཉིས་པ། ཆོས་རྗེ་ བླ་མ་དམ་པའི་ཆུ་ཕོ་བྱི་བ་ནས་ཉིས་བརྒྱ་དང་གསུམ་པ།
གཉག་དབོན་བྱོན་པའི་ལྕགས་སྦྲུལ་ནས་ཉིས་བརྒྱ་དང་ཉི་ཤུ་རྩ་བཞིར་སླེབ་པ་
ཡིན་ནོ། །མཁས་པའི་དབང་པོ་གཡག་ཕྲུག་སངས་རྒྱས་དཔལ་ཞེས་གྲགས་པ་
ཡང་། གཉག་དབོན་དང་རིགས་ལམ་སྨྲ་བ་ཐོག་མཚུངས་ཤིང་། འདི་ལས་སྐུ་ཅུང་
ཟད་ གཞོན་ ལ་ མཁན་ཆེན་གཡག་པ་ལྕཊ་ཕོ་སྟག་ལོ་པ་ལྟར་ན་གཉག་དབོན་ལས་ལོ་དགུས་གཞོན་པར་
མཆིས་སོ། །རྗེ་བཙུན་རེད་མདའ་བ་ལས་ཅུང་བགྲེས་ པ་ཞིག་ ཡིན་ལ་ པཎ་ཤཱཀ་པའི་
གཏམ་གྱི་རོལ་མཚོ་ལས། བུ་སྟོན་ལྕགས་ཕོ་སྟག་ལོ་འཁྲུངས་པའི་རེ་གཅིག་པ་ལྕགས་ཕོ་སྟག་ལོར་གཡག་
པ་འཁྲུངས། དེའི་ཉེར་བརྒྱད་པ་མེ་མོ་ལུག་ལ་རོང་སྟོན་འཁྲུངས་ཞེས་བཤད་འདུག །དེ་ཡང་རྩེ་ཐང་ག་
གི་ཆེན་པོ་བྱང་ཆུབ་རིན་ཆེན་སྲས་ཡིན་པ་ལ། རྣམ་པ་དེ་ཉིད་ཀྱི་ཉེ་གནས་གཡག་
ཡུ་ཞེས་པའི་སྲས་སུ་ངོས་བླངས་པས་ན། གཡག་ཕྲུག་ཅེས་གྲགས་ལ། འཁྲུངས་
ཡུལ་དངོས་ནི་ས་སྐྱ་འཕྲང་ཞེས་བྱ་བ་དེ་ཡིན་ཞིང་། དཔལ་ལྡན་ས་སྐྱ་དང་རྩེ་ཐང་
སོགས་སུ་གསན་སྦྱོང་མཛད། ས་སྐྱའི་མཁས་དབང་བརྩོན་འགྲུས་དཔལ་ལ་གཙོ་
བོར་བསྟེན་ནས་མདོ་ལ་སྦྱངས་ཤིང་། གོན་གྱོ་ཡེ་ཤེས་ལ་གསུང་ངག་སོགས་
173



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
གསན། བུ་དོལ་གྱི་སློབ་མ་ཉ་བརྩོན་གཉིས། ཉ་བརྩོན་གཉིས་ཀྱི་སློམ་མ་གཡག་
གཞོན་རྣམ་གཉིས་ཞེས་བསྟན་པའི་གསལ་བྱེད་དམ་པར་གྱུར། དབུས་གཙང་གི་
མཁས་གྲུབ་གོང་མའི་བསྟི་གནས་སོ་སོར། མཁས་པའི་སློབ་གྲོགས་ཧ་ཅང་མང་
བ་མིན་པ་ཞིག་ལ་འཆད་རྒྱུན་བསྲིངས། རྒྱུན་འཛིན་མཁས་པ་རོང་སྟོན་སྨྲ་བའི་
སེང་གེ་དང་། རེད་མདའ་བ་ཆེན་པོ། གཞོན་ནུ་རྒྱལ་མཆོག་སོགས་བསམ་གྱིས་
མི་ཁྱབ་པ་ཞིག་བྱོན་ལ། འདི་ཉིད་མུས་ཆེན་སེམས་དཔའ་ཆེན་པོའི་ཉེར་བདུན་པ་
ཤིང་ཕོ་རྟ་ལོར་དགའ་ལྡན་དུ་གཤེགས་ཞེས་འབྱུང་བས། རེད་མདའ་བ་ཆེན་པོ་ཞི་
བར་གཤེགས་པའི་ཆུ་ཕོ་འབྲུག་གི་ཡང་ཕྱི་མའི་རྟ་ལོ་དེ་ཡིན་པར་སེམས་སོ། །
དེས་ན་མཁན་ཆེན་གཡག་པས་དོན་ལྔ་བཞུགས་ཏེ། ལྕགས་ཕོ་སྟག་ལ་བལྟམས་
ནས་ཤིང་རྟ་ལ་གཤེགས་པས་སོ། །སུམ་སྟོང་བཞི་བརྒྱ་དང་བརྒྱད་ཅུ་འདས་པའི་
གྱ་གཅིག་པ་ས་ཕོ་བྱི་ (སྤྱི་ལོ་༡༣༤ ༨)ལོ་མཉམ་མེད་རེད་མདའ་བ་ཆེན་པོ་བོད་ཀྱི་
བློན་པོ་མགར་སྟོང་བཙན་གྱི་བརྒྱུད་དུ། དཔལ་ལྡན་ས་སྐྱ་དང་ཁད་ཉེ་བའི་རེད་
མདའ་ཁབ་སོར་བྱོན། གཉག་དབོན་ལས་ལོ་བདུན་གྱིས་གཞོན་ནོ། །ཐེག་ཆེན་
ཆོས་རྗེ་ལས་ལོ་གཅིག་གིས་བགྲེས། ལོ་བཅོ་བརྒྱད་པ་ལ་ས་བཟང་མ་ཏིའི་དྲུང་
དུ༑ ཚིགས་སྔ་མ་གཉིས་ནོད་དེ་མཚན་གཞོན་ནུ་བློ་གྲོས་ཞེས་གསོལ། ཐོག་མར་
དཔལ་ལྡན་ས་སྐྱར། མཁས་པ་ཉ་དབོན་དང་། མཁན་ཆེན་སངས་རྒྱས་འཕེལ་
བའི་དྲུང་དུ་ཚད་མ། དཔལ་ལྡན་བླ་མ་དམ་པའི་དྲུང་དུ་ཕར་ཕྱིན། ལོ་ཆེན་བྱང་རྩེ་
ལས་མངོན་པ་གོང་འོག རྒྱལ་སྲས་པའི་དྲུང་དུ་བློ་སྦྱོང་། མདོག་ལོ་པ་མཁན་ཆེན་
ཀུན་དགའ་དཔལ་ལས་བསྙེན་པར་རྫོགས་ཤིང་། འདུལ་བ་གསན། མཁན་པོས་
སྟོད་འདུལ་གྱི་སྡོམ་བརྒྱུད་འདི་མ་ཆད་ཅིག་གནང་དགོས་ཞེས་བཀའ་སྩལ་ཕེབས་
174



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ཟེར་མོད། སྟོད་འདུལ་བའི་བཤད་རྒྱུན་མ་གཏོགས་སྡོམ་རྒྱུན་རང་དུ་ཅུང་མི་འགྲོ་
བར་སེམས་ཏེ། མདོག་ལོ་པས་ཆོས་རྗེ་བླ་མ་ལས་བསྙེན་པར་རྫོགས་ཤིང་། ཆོས་
རྗེ་བླ་མའི་སྡོམ་རྒྱུན་ནི་ཁ་ཆེ་མཁན་པོ་ཤཱཀྱ་ཤྲཱི་ལས་བརྒྱུད་པའི་ཕྱིར་རོ། །གཞན་
ཡང་བླ་མ་དཔལ་ལྡན་པའི་དྲུང་དུ་ལམ་འབྲས། ལོ་ཙཱ་བ་ནམ་བཟང་། ལོ་ཙཱ་བ་
གྲགས་རྒྱལ། ལོ་ཙཱ་བ་སྐྱབས་མཆོག་དཔལ་སོགས་ལས་གསང་འདུས་སོགས་ཀྱི་
རྒྱུད་མན་ངག་དང་། མཁན་ཆེན་བྱང་སེང་ལ་དབུ་མ་གསན་ཞིང་དཀོན་མཆོག་ལ་
གསོལ་བ་བཏབ་སྟེ་རང་གི་རྣམ་དཔྱོད་ཀྱིས་དཔྱད་པས་དབུ་མ་ཐལ་འགྱུར་བའི་
གནད་ ལ་ངེས་པ་རྙེད་དེ། ངེད་དང་པོ་སློབ་གཉེར་བྱེད་དུས་དབུ་མའི་དཔེ་ཆ་
གཅིག་འདུག་ཅེས་ནོར་མི་ཆེ་བར་བྱེད་པ་ལས། ངེད་སང་རྩིས་སུ་བྱེད་པ་ནི་ཁོ་
བོས་བསྟན་པ་ལ་བྱ་བ་བྱས་པ་ཡིན་ཞེས་དང་། ཀརྨ་པ་དཀོན་གཞོན་གྱི་གསུང་
གིས། དེང་སང་མཁས་རྨོངས་ཀུན་ལ་དབུ་མ་དབུ་མ་ཟེར་བ་འདི་རེད་མདའ་བའི་
དྲིན་ཡིན། དེ་གོང་ཐང་ཟག་ན་དབུ་མ་ཤི་རོ་གཅིག་ལས་གཞན་མེད་ཅེས་ཀྱང་
གསུང་ཟེར་ཏེ། རྒྱུད་གསང་བ་འདུས་པ་དང་། དབུ་མ་ཐལ་འགྱུར་བའི་བསྟན་པ་
ལ་འདི་ཁོ་ན་བཀའ་དྲིན་ཆེ་བ་ཡིན། དེ་ཡང་མཁས་པ་འདི་སྔོན་བུ་རིན་པོ་ལ་མོས་
པ་ཤིག་ཡིན་ནའང་། སློབ་དཔོན་དང་ གྲོགས་ཀྱི་སྟོབས་ ཀྱིས་ ཀུན་མཁྱེན་ཆེན་
པོའི་གྲུབ་མཐའ་ལ་འདྲིས་ཆེ་བ་ཞིག་བྱུང་། དེ་ཉིད་ཀྱི་གྲུབ་མཐའི་རྒྱབ་བརྟེན་
བཀའ་བསྟན་བཅོས་ལ་གཟིགས་རྟོག་ཚར་གསུམ་མཛད་པས་དང་པོ་ལ་གཞན་
སྟོང་གི་གྲུབ་མཐའ་དེ་ནི་བཀའ་བསྟན་བཅོས་དག་གི་དགོངས་པ་ཡིན་ངེས་པ་
ཤར། གཉིས་པ་ལ་སོམ་ཉི་ཟ་བ་ཞིག་བྱུང་། གསུམ་པ་ལ་མིན་པར་ངེས་ཤེས་
འདྲོངས་པ་ཞིག་བྱུང་གསུང་ཟེར་བ་ནའང་། གནས་སྐབས་སོ་སོར་ཕྱེ་དགོས་སོ་
175



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཞེས་ཁོ་བོ་ཅག་གིའོ། །དེའི་ཚེ་ཆོས་ཀྱི་གནད་མ་རྟོགས་པར་གྲུབ་མཐའི་ཁ་འཛིན་
རང་སྟོང་གཞན་སྟོང་ཞེས་པའི་མིང་ཙམ་ལ་ཞེན་པ་དག་གིས། ཆོས་སྤོང་གི་ལས་
རྒྱ་ཆེར་བསགས་པར་སྣང་བ་ནི། བླུན་རྨོངས་ཁོ་ནའི་སྤྱོད་ཡུལ་ལོ། །མཁས་པ་
འདི་ནི་བཤད་སྒྲུབ་ཟུང་ལྡན་དུ་མཛད་དེ། བུལ་རོང་གི་དབེན་གནས་སུ་ལོ་བཅུ་
གཉིས་ བཞུགས་ པའི་ ལོ་ལྔ་རྩོད་སྒོམ་གཙོ་བོར་ སྟོན་ པའི་ཐུགས་དམ་ཉམས་
བཞེས་ཁོ་ན་མཛད། ལོ་བདུན་སྐལ་ལྡན་གྱི་གདུལ་བྱ་བརྒྱད་ཅུ་སྐོར་ལ་ཉམས་
ཁྲིད་ ལེགས་བཤད་ ཀྱི་དགའ་སྟོན་སྤེལ། རྩོམ་པ་མཛད་ པ་ ཡང་། འཛམ་གླིང་
མཛེས་པའི་རྒྱན་མཆོག་དཀའ་ཆེན་བཞི། །རྩ་འཇུག་གཞི་གསུམ་ཐེག་ཆེན་རྒྱུད་
བླ་མ། །ཆོས་མངོན་མཛོད་དང་དཔལ་ལྡན་འདུས་པ་སྟེ། །རྣམ་བཤད་མཛད་པའི་
གཞུང་ལུགས་བཅུ་ཕྲག་ཅིག །ཕར་ཚད་ཤེས་པའི་སློབ་མ་བརྒྱ་ཕྲག་བརྒལ། །
ཅེས་ པ་ ལྟར་ ཡིན་ལ། འཆད་པ་དབྱངས་ ཀྱི་གསུང་ ལས་ སྐྱེས་ པའི་ སློབ་ མའི་
གྲངས་ཀྱང་། གཞུང་ལུགས་རབ་འབྱམས་སྨྲ་བའི་བཤེས་གཉེན་བདུན། །བཀའ་
བཞི་ལེགས་པར་སྨྲ་བ་བཅུ་ཕྲག་གཅིག །ཕར་ཚད་ཤེས་པའི་སློབ་མ་བརྒྱ་ཕྲག་
བརྒལ། །ཞེས་པ་ལྟར་ཏེ། བཤེས་གཉེན་བདུན་ནི། སྦྱངས་པའི་མཆོག་གྱུར་ཀུན་
མཁྱེན་ཤེར་འོད་དང་། །སྲས་ཀྱི་མཆོག་གྱུར་བློ་བཟང་གྲགས་པ་དང་། །ལྟ་བའི་
མཆོག་གྱུར་གོན་གྱོ་ཉི་མ་གྲགས། །ཉམས་ལེན་མཆོག་གྱུར་ཀུན་དགའ་དཔལ་
བཟང་པོ། །རྩོམ་ལྡན་མཆོག་གྱུར་དཔལ་འབྱོར་ཤེས་རབ་དང་། །འཆད་མཁས་
མཆོག་གྱུར་བསོད་ནམས་ཤེས་རབ་དང་། །རྩོད་བཟང་མཆོག་གྱུར་དར་མ་རིན་
ཆེན་ཏེ། །ཞེས་པ་ལྟར་ཡིན་ཞིང་བཀའ་བཅུ་པ་གཞན་ཡང་། བྱང་པ་བཀའ་བཅུ་
བ་དགེ་ལེགས་དཔལ་ལ་སོགས་པའོ། །དེ་ལྟ་བུའི་སྐྱེས་བུ་འདི་ནི། དྲུག་ཅུ་རྩ་ལྔ་
176



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
པ་ ཆུ་ ཕོ་འབྲུག་གི་ ཟླ་ བ་ བཅུ་ པའི་ ཉེར་ དགུའི་ཉི་ཤར་ལ་དག་པའི་ཞིང་དུ་
གཤེགས་སོ། །དེས་ན་སུམ་སྟོང་བཞི་བརྒྱ་པའི་མཇུག་འདིར་བཀའ་བཞི་པ་དང་
བཀའ་བཅུ་པ་ལ་སོགས་པའི་མཚན་དང་ལྡན་པའི་མཁས་གྲུབ་མང་དག་བྱུང་སྟེ།
ཧོར་བཀའ་བཞི་པ་སེང་གེ་རྒྱལ་མཚན། བཀའ་བཞི་པ་ནམ་མཁའ་འོད་ཟེར་ལ་
སོགས་ པ་ དང་། བཀའ་བཅུ་ པ་ནི། རྒྱལ་ཚབ་དར་མ་མན་ཆད་ནས་བྱུང་བར་
གསལ་ཏེ། དེ་ ཡན་དུ་བཀའ་ཆེན་བཞིར་ གྲགས་ པ་དང་། དེ་བཞིའི་སྟེང་དུ་ཅི་
རིགས་བསྣན་པའི་དྲུག་ཙམ་ལ་གྲྭ་སྐོར་མཛད་པ་ཤ་སྟག་བྱུང་བ་ཡིན་ལ། རྒྱལ་
ཚབ་རྗེས་པོ་ཏི་བཅུ་ལ་བཤད་པའི་སྲོལ་བཏོད་མན་ཆད་ནས་དཀའ་བཅུ་པ་ཞེས་
མཚན་གྲགས་ཤིང་། བོ་དོང་ཕྱོགས་ལས་པས་བཅོ་ལྔ་ལ་བཤད་པ་གནང་ཡང་
དབོན་པོ་བཀའ་བཅུ་པ་ཞེས་པ་ཙམ་ལས་མ་བྱུང་ལ། ཕྱིས་བྱམས་ཆེན་སྨྲ་བའི་
དབང་པོ་སངས་རྒྱས་འཕེལ་མན་ཆད་ནས་རབ་འབྱམས་པ་ཞེས་ཀྱང་ཡོངས་སུ་
གྲགས་སོ། །འོན་ཀྱང་བཀའ་པ་གཞོན་ནུ་སེང་གེ་སོགས། དེ་ཡན་དུ་ཡང་བཀའ་
པའི་མཚན་ཅུང་ཞིག་གྲགས་པར་གསལ་ལོ། །སུམ་སྟོང་བཞི་བརྒྱ་དང་གྱ་གཅིག་
འདས་ པའི་ གྱ་གཉིས་པ་ས་མོ་གླང་(སྤྱི་ལོ་༡༣༤༩)ལ་ཐེག་ཆེན་ཆོས་རྗེ་ཀུན་
དགའ་བཀྲ་ཤིས་དཔལ་ས་སྐྱར་བྱོན། ཆོས་རྗེ་བླ་མ་ལས་སོ་བདུན་གྱིས་གཞོན།
དེ་ཡང་བདག་ཉིད་ཆེན་པོ་བཟང་པོ་དཔལ་གྱི་སྲས་རྣམས་བླ་བྲང་གོ་བཞིར་གྱེས་
པའི་ལྷ་ཁང་བླ་བྲང་པའི་གདུང་བརྒྱུད་དྲི་མ་མེད་པ་སྟེ། ལྷ་ཁང་བླ་བྲང་པ་ཏི་ཤི་
ཀུན་རྒྱལ། ཡབ་བཟང་པོ་དཔལ་ཞེ་དགུ་པ་ལྕགས་ཕོ་ཁྱི་ལོར་བྱོན་པ་ཡིན་ལ།
དེའི་སྲས་ཏ་དབེན་ཆོས་རྒྱན་ཡབ་ཉེར་གསུམ་པ་ཆུ་ཕོ་སྤྲེལ་ལོ་ལ་བྱོན་པ་ཡིན་
ཞིང་། དེ་ཉིད་བཅོ་བརྒྱད་པའི་སྲས་ཐེག་ཆེན་ཆོས་རྗེ་འདི་ཡིན་ནོ། །དེ་ཡང་དང་
177



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
པོ་ས་བཟང་མ་ཏི་ལས་རབ་ཏུ་བྱུང་། ཕྱིས་ཆོས་རྗེ་བླ་མ་ལས་བསྙེན་པར་རྫོགས།
གཞན་ཡང་། གངས་ཁྲོད་པ་གྲགས་པ་དཔལ། ཇོ་ནང་ཕྱོགས་ལས་སོགས་མཁས་
གྲུབ་མང་དུ་བསྟེན། གསུང་ངག་གསན་པའི་བླ་མ་ཡང་། ཐོག་མར་མ་ཏི་པཎ་ཆེན་
ལ་ས་བཟང་དགོན་པར་གསན་པ་ཡིན་མོད། དེ་ཉིད་ལ་ལམ་དུས་ཀྱི་ཆུ་རྒྱུན་ཆག་
མེད་མི་བཞུགས་པས། ཕྱིས་ས་སྐྱ་ཟུར་ཁང་དུ་བུ་སྟོན་དབང་ཕྱུག་དར་ལ་གསན།
བརྒྱུད་པ་དེ་ཡང་ཆོས་རྗེ་བྲག་ཕུག་པ་ནས་བྲག་ཕུག་དཀོན་རྒྱལ། དེས་ས་སྐྱ་བུ་
སྟོན་ལ་བརྒྱུད་པ་ཡིན་གྱི་ཆོས་རྗེ་བླ་མ་བརྒྱུད་པ་ལ་མི་བཞུགས་པས། ཕྱིས་ཆོས་
རྗེ་བླ་མ་ལས་དངོས་སུ་ནོད་པ་མཁན་ཆེན་བྱང་སེང་ལ་གསན་པ་ཡིན་ནོ། །ཞེས་
རྗེ་བཙུན་དམ་པ་ཀུན་དགའ་གྲོལ་མཆོག་གསུངས་ལ། རྗེ་བཙུན་བློ་གསལ་རྒྱ་
མཚོའི་ གསུང་ ལས། མཁན་ ཆེན་ བྱང་ སེང་ ལ་ ཟབ་ཆོས་ མང་ དུ་ གསན་ ཡང་།
གསུང་ངག་གསན་པའི་བླ་མ་ནི་སྔ་མ་གཉིས་ཁོ་ནའོ་ཞེས་གསུངས་སོ། །གང་
ནའང་དབང་ཁྲིད་གདམས་པའི་སྒོ་མོ་བརྒྱ་ཕྲག་གིས་སྐལ་ལྡན་གྱི་འགྲོ་བའི་ཡིད་
གསོས་པར་མཛད་དེ་མཐར་ཏཱ་མིང་རྒྱལ་པོས་སྤྱན་དྲངས་ཏེ། རེ་བཞི་པ་ཆུ་ཕོ་
འབྲུག་ལ་ས་སྐྱ་ནས་ཤར་ཕྱོགས་ལ་ཕེབས། རེ་ལྔ་པ་ཆུ་མོ་སྦྲུལ་ལ་ཕོ་བྲང་གསེར་
ཁང་དུ་རྒྱལ་པོ་དང་མཇལ། རྒྱལ་པོ་འཁོར་བཅས་ལ་དབང་གདམས་པའི་སྒོ་ཕྱེ།
འཕགས་པ་ཏི་ཤི་དང་འདྲ་བར་བོད་ཆོལ་ཁ་གསུམ་ཡང་འབུལ་གསུངས། སླར་ཕོ་
བྲང་ཏའི་ཏུར་བྱོན། གསེར་དངུལ་གྱི་ཐུབ་པ་ཉེ་བའི་སྲས་བརྒྱད་ཀྱིས་བསྐོར་བ་
གནྡྷོ་ལ་དང་བཅས་པ་ཡང་ཕུལ། འདི་ཉིད་བྱང་ངམ་རིངས་སུ་ཡང་ལོ་བསྐོར་
གཅིག་ ཙམ་ བཞུགས། གཞན་ ཡང་། བྱི་རུའི་ གཤེད་ དམར་ གཤེད་ སྙིང་༼ས་སྐྱའི་
གདུང་རབས་ནང་ཤེར་ཤིང་གི་འཇིགས་བྱེད་ཅེས་གསལ། སྒྲིག་པ་པོས་དེ་གི་ འཇིགས་ བྱེད་ གསེའུ་
178



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ཐགས་ཀྱི་ཐང་སྐུ་གཉིས། ཟ་འོག་ཐོགས་གཉིས་ལ་སོགས་པ་བསམ་གྱིས་མི་ཁྱབ་
པ་ཕུལ། སླར་རེ་དྲུག་པ་རྟ་ལོ་ལ་གོང་ནས་བཏེག རེ་བདུན་པ་ལུག་ལོར་དཔལ་
ལྡན་ས་སྐྱར་ཕེབས་ཏེ། དོན་བདུན་པ་ཤིང་མོ་སྦྲུལ་གྲོ་ཞུན་ཟླ་བའི་ཚེས་བཅུའི་ཉི་
ཤར་ལ་དག་པའི་ཞིང་དུ་གཤེགས་སོ། །སློབ་མའི་མཆོག་ནི་ཀུན་དགའ་རྒྱལ་
མཚན་འཇམ་དབྱངས་གྲགས་པའི་དཔལ་ལོ། །སུམ་སྟོང་བཞི་བརྒྱ་དང་གྱ་དགུ་
འདས་ པའི་ དགུ་བཅུ་ པ་མེ་མོ་བྱ་(སྤྱི་ལོ་༡༣༥༧)ལ་ཤར་ཙོང་ཁ་ པ་ བློ་བཟང་
གྲགས་པ་མདོ་ཁམས་སུ་བྱོན། ཆོས་རྗེ་བླ་མ་ལས་ཞེ་ལྔས་གཞོན། རེད་མདའ་
བ་ཆེན་པོ་དང་། ཐེག་ཆེན་པ་ལས་རིམ་བཞིན་ལོ་དགུ་དང་བརྒྱད་ཀྱིས་གཞོན་ནོ།།
འདི་ཉིད་ལོ་བདུན་པ་ལ་མདོ་ཁམས་པ་དོན་གྲུབ་རིན་ཆེན་ལས་རབ་ཏུ་བྱུང་།
དོན་གྲུབ་རིན་ཆེན་དེ་ནི། བཅོམ་ལྡན་རིག་རལ་གྱི་བུ་ཆེན་ལྡོང་སྟོན་རིགས་པའི་
སེང་གེའི་སློབ་མ་ཡིན་ཟེར། དགུང་ལོ་བཅུ་དྲུག་པ་ལ་དབུས་གཙང་ལ་བྱོན། གྲྭ་
ས་བདེ་བ་ཅན་དུ་སྙེ་ཐང་པ་བཀྲ་ཤིས་སོགས་ལས་ཕར་ཕྱིན་སྦྱངས། བཅུ་དགུ་པ་
ལ་གསང་ཕུ་སོགས་སུ་གྲྭ་སྐོར་གནང་། གཙང་ཕྱོགས་ཀྱི་ཞ་ལུ། སྣར་ཐང་། ས་སྐྱ་
སོགས་སུ་བྱོན། སྒྲ་ཚད་པ་རིན་ཆེན་རྣམ་རྒྱལ་དང་། མ་ཏི་པཎ་ཆེན་སོགས་ལ་
ཟབ་ཆོས་ གསན་གྲྭ་སྐོར་ཡང་ མཛད། ལ་སྟོད་བྱང་གི་ བཟང་ལྡན་ངམ་རིངས་
འགའ་ རོང་ སོགས་སུ་གྲྭ་སྐོར་མཛད། ཇོ་ནང་དུ་ཕྱོགས་ ལས་ པ་ ལ་སྦྱོར་དྲུག་
གསན། བོ་དོང་དུ་གྲྭ་སྐོར་མཛད་ནས་སྣར་ཐང་དུ་ཕྱག་ཕེབས། དེ་ནས་ཉ་དབོན་
ལ་ ཕར་ཕྱིན་དང༌། རྗེ་བཙུན་རེད་མདའ་བ་ལས་མངོན་པ་དང་དབུ་མ་སོགས་
གསན་ཏེ། དེ་ ཉིད་ ཀྱི་ ཐུགས་ སྲས་ དམ་ པར་ གྱུར། སྐྱོར་མོ་ལུང་ གི་ མཁན་པོ་
བཀའ་བཞི་པ་བློ་གསལ་ལ་འདུལ་བ་གསན། གོང་གསུམ་བདེ་ཆེན་པ་སོགས་
179



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ལས་སྔགས་ཀྱི་རྒྱུད་མན་ངག་གསན། ཇོ་གདན་ཚོགས་ཆེན་པོའི་མཁན་པོ་དཀའ་
བཞི་པ་ཚུལ་རིན་ལས་བསྙེན་པར་རྫོགས། བླ་མ་དབུ་མ་པས་མཚམས་སྦྱར་ཏེ་རྗེ་
བཙུན་འཇམ་པའི་དབྱངས་ལ་ཆོས་གསན། བླ་མ་དབུ་མ་པ་ནི། མདོ་ཁམས་སུ་
བྱིས་པའི་དུས་ཉིད་ནས་འཇམ་དབྱངས་ཀྱི་སྐུའི་སྣང་བ་ཤར། རྗེ་འདི་དང་ཕར་
སློབ་ཚུར་སློབ་ཡིན། མདོར་ན་རྗེ་འདིས་སྐུ་ཚེའི་སྟོད་ལ་ཐོས་བསམ་གྱིས་རྒྱུད་
སྦྱངས། བར་སྐབས་སུ་བྱ་བྲལ་ཁོ་ན་མཛད། ཟབ་དོན་ལ་དཔྱད་སྒོམ་གྱི་སྒོ་ནས་
དོན་ཉམས་སུ་བཞེས། འཕྲལ་གྱི་ཀུན་སྤྱོད་འདུལ་བའི་ལག་ལེན་གསོས་བཏབ།
ཁྱད་པར་དུ་དབུ་མ་ཐལ་འགྱུར་བའི་བསྟན་པ་ཆེར་སྤེལ། སྐུ་ཚེའི་སྨད་ལ་གཞན་
དོན་ཕྱོགས་མེད་དུ་རྒྱས། དགུང་ལོ་ང་གསུམ་པ་ས་མོ་གླང་ལ་ཆོས་འཁོར་ལྷ་སར་
སྨོན་ལམ་ཆེན་མོ་མཛད། ཇོ་བོ་ལ་རིན་པོ་ཆེའི་དབུ་རྒྱན་ཡང་གསོལ། བཀའ་
ཆེམས་ ལས། དེ་ ནས་ ཁྱད་ པར་ བསྙེན་བཀུར་ཆེར་མཛད་ པ། །དགེ་སློང་བྱང་
སེམས་ཤར་ཕྱོགས་སྐུ་འཁྲུངས་པ། །གསང་སྔགས་འཆང་ཞིང་རྣལ་འབྱོར་ཆེན་པོ་
ནི༑ ༑སྙིང་པོའི་མཐའ་ཅན་སྐྱེས་ཆེན་དམ་པ་ནི། །ཞལ་ཡང་བསྒྱུར་ཞིང་བསྙེན་
བཀུར་དམ་པ་མཛད། །ཅེས་པའི་ལུང་གི་དོན་ཡིན་པར་ཡང་འཆད། ལོ་དེ་ཉིད་
ལ་རི་བོ་དགེ་ལྡན་ཡང་བཏབ། དེ་ཕྱིན་རི་བོ་དགེ་ལྡན་པ་ཞེས་ཡོངས་སུ་གྲགས་
པ་ཡིན་ནོ། །དེ་ནས་དགུང་ལོ་རེ་གསུམ་པ་ས་མོ་ཕག་གི་ཉེར་ལྔ་ལ་དག་པའི་ཞིང་
དུ་ གཤེགས་ སོ། །སློབ་མའི་མཆོག་ནི། རྒྱལ་ ཚབ་ རྗེ། མཁས་ གྲུབ་ རྗེ། ཐམས་
ཅད་ མཁྱེན་ པ་ དགེ་ འདུན་ གྲུབ། འདུལ་ འཛིན་ གྲགས་ རྒྱལ། འདུལ་ འཛིན་ བློ་
གྲོས་སྦས་པ་སྟེ་འདུལ་འཛིན་རྣམ་གཉིས་ལ་སོགས་པ་བསམ་གྱིས་མི་ཁྱབ་བོ། །
དེས་ན་ད་ལྟའི་ཤིང་བྱི་འདི། ཐེག་ཆེན་པ་བྱོན་པའི་ས་མོ་གླང་ནས་ཉིས་བརྒྱ་དང་
180



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
བཅུ་དྲུག་པ། ཤར་ཙོང་ཁ་པ་བྱོན་པའི་མེ་བྱ་ནས་ཉིས་བརྒྱ་དང་བརྒྱད་དུ་སླེབས་
པ་ཡིན་ནོ། །ས་བཅད་ལྔ་པ་སུམ་སྟོང་ལྔ་བརྒྱ་པའི་སྐབས་སུ་བྱོན་པ་ནི། རོང་སྟོན་
སྨྲ་བའི་ སེང་གེ བོ་དོང་ཕྱོགས་ ལས་རྣམ་རྒྱལ། ས་སྐྱ་པའི་བསྟན་ འཛིན་ ཀུན་
དགའ་རྣམ་གཉིས། ཀརྨ་དེ་བཞིན་གཤེགས་པ་ལ་སོགས་པ་སྟེ། སུམ་སྟོང་བཞི་
བརྒྱ་དང་གོ་དགུ་འདས་ པའི་ལྔ་བརྒྱའི་སྟེང་དུ་སླེབ་ཙམ་གྱི་མེ་མོ་ལུག་ (སྤྱི་ལོ་
༡༣༦༧)ལ་རོང་སྟོན་ཤཱཀྱ་རྒྱལ་མཚན་ཤར་རྒྱ་མོ་རོང་དུ་བྱོན། ཤར་ཙོང་ཁ་པ་
ལས་ལོ་བཅུས་ གཞོན། ལོ་ བཅོ་ བརྒྱད་ ཡན་ ཆད་ དུ་བོན་ལ་འཆད་ རྩོད་ རྩོམ་
གསུམ་གནང་། བཅོ་བརྒྱད་པ་ལ་གསང་ཕུ་ནེའུ་ཐོག་གི་ཆོས་གྲྭར་གླིང་སྟོད་པ་
རིན་ཆེན་རྣམ་རྒྱལ་དང་། ཀོང་སྟོན་བློ་གྲོས་དབང་ཕྱུག་གི་དྲུང་དུ་རྔོག་ལོ་ནས་
བརྒྱུད་པའི་ཕར་ཚད་བསྡུས་གསུམ་དང་། དབུ་མ་རང་བརྒྱུད་པའི་བཤད་སྲོལ།
སྐྱོར་མོ་ལུང་གི་མཁན་ཆེན་དཀའ་བཞི་པ་དང་། འཕན་ཡུལ་གྲོ་སའི་མཁས་པ་
དམར་སྟོན་ལ་འདུལ་བ་སྨད་ལུགས་བྱ་འདུལ་དང་ཐོག་མ་དཀའ་ཆེན་གྱི་བཤད་
སྲོལ། མངོན་པ་མཛོད་མཆིམས་ལུགས་ཀྱི་བཤད་སྲོལ། ཐང་ ཟག་ པ་ སྤྲུལ་ སྐུ་
གཞོན་ནུ་རྒྱལ་མཚན་ལ་དབུ་མ་ཐལ་འགྱུར་བ་པ་ཚབ་ཀྱི་བཤད་སྲོལ། ལོ་པ་
ཤཱཀྱ་རིན་ཆེན་གྱི་དྲུང་དུ་མངོན་པ་གོང་མ་སོགས་ལ་སྦྱངས། ལོ་ཉེར་གཉིས་པ་ལ།
གྲོ་སའི་མཁན་པོ་ཀུན་དགའ་རྒྱལ་མཚན་དང་དམར་སྟོན་པའི་དྲུང་དུ་རབ་ཏུ་བྱུང་
ཞིང་བསྙེན་ པར་རྫོགས། རྣམ་ངེས་ ཀྱི་ཊི་ ཀ་བརྩམས་ཤིང་ འཆད་ པའི་ འཁུར་
བཟུང་། མདོར་ན་ལོ་ཉེར་གཉིས་ནས་གྱ་གསུམ་གྱི་བར་ལ་མཁས་པའི་བྱ་བ་
གསུམ་གྱིས་དུས་འདའ་བ་ཁོ་ན་བྱུང་ཞིང་ཉེར་བདུན་པ་ས་མོ་བྱའི་ལོ་ལ། མཁན་
ཆེན་གཡག་པ་དང་མཇལ་ཏེ་ས་ལུགས་ཀྱི་མདོའི་བཤད་སྲོལ་དང་། ཐེག་ཆེན་
181



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཆོས་རྗེ་ལ་གསུང་ངག་སོགས་སྔགས་ཀྱི་ཟབ་དོན་བླངས་ནས་ས་རྔོག་རྣམ་གཉིས་
ཀྱི་བཤད་ སྲོལ་རྒྱུན་བསྲིངས་ཏེ། ཕྱྭ་པ་ཆོས་སེང་དང་། བཅོམ་ལྡན་རིག་རལ་
དང་། ཀུན་མཁྱེན་འདི་ གསུམ་ ལས་ འཆད་ པའི་ རྒྱུན་དང་། དངོས་ སློབ་བསྟན་
འཛིན་གྱི་ཐོན་ཆེ་བ་མ་བྱུང་ཞེས་གྲགས། གཙང་ཕྱོགས་ལ་ཡང་ལན་གསུམ་བྱོན་
པའི་ དང་ པོ་ལོ་ཉེར་བདུན་པའི་ཚེ། མཁན་ཆེན་ པའི་ཞབས་འབྲིང་མཛད་དེ་
མདོའི་ཟབ་དོན་གསན་པ་དང་། ལེགས་བཤད་ཀྱི་སྐྱེས་འབུལ་བ་ཁོ་ན་མཛད།
གཉིས་པ་རང་ལོ་ཞེ་བརྒྱད་པ་ལ་མཁན་ཆེན་པ་གཤེགས་ཏེ། ལྔ་བཅུ་ཙམ་གྱི་ཚེ་
དིང་རི་དང་མུས་སོགས་སུ་སྔགས་ཀྱི་ཟབ་དོན་བཞེས་པ་དང་། མདོ་ཕྱོགས་ཀྱི་
ཕྲིན་ལས་སྤེལ་བ་ ཁོ་ན་མཛད། ལན་གསུམ་པ་དྲུག་ཅུ་རྩ་གཅིག་པའི་ཚེ། སྡེ་
དཔོན་སོ་སོའི་བསོད་ནམས་ཀྱི་མགྲོན་དང་། མདོ་སྔགས་ཀྱི་ཆོས་འཁོར་བསྐོར་
བ་ཁོ་ན་མཛད། བདུན་ཅུ་པ་མེ་ཕོ་འབྲུག་ལ་ནཱ་ལེནྡྲའི་ཆོས་གྲྭ་བཏབ་ནས་ལོ་བཅུ་
བཞིར་གཞན་དོན་མཛད་ཅིང་། དབུས་གཙངདུ་གྲྭ་སྐོར་མཛད་པའི་པོ་ཏི་བཅུ་ཁོ་
ན་ཡིན་ཡང་། གཞན་ལ་འདོམས་པའི་གཞུང་ལུགས་དྲུག་ཅུ་རྩ་བཞི་དང། རྣམ་
བཤད་མཛད་ པའི་ གཞུང་ ལུགས་བཞི་བཅུ་ ཡོད་ གསུངས། གཞན་ཡང་ལུང་པ་
སེང་གེ་རྒྱལ་མཚན། ལོ་ཆེན་སྐྱབས་མཆོག ལོ་ཆེན་གྲགས་པ། ཀུན་མཁྱེན་ཤེར་
འོད། སྙན་ངག་པ་འཇམ་དབྱངས་ཁ་ཆེ། མུས་ནམ་མཁའི་རྣལ་འབྱོར་སོགས་ལ་
ཟབ་དོན་མང་དུ་བླངས། དམ་པ་སངས་རྒྱས་ཀྱི་སྐུ་ལུས་ ལ་ཀཱ་མ་ལ་ཤཱི་ལའི་
ཐུགས་ གྲོང་འཇུག་མཛད་པ་དེའི་སྐུའི་སྐྱེ་བར་གདོན་མི་ཟ་བས། དམ་པའི་ཞི་
བྱེད། ཀཱ་མ་ལ་ཤཱི་ལའི་སྒོམ་རིམ་སོགས་ཆེད་དུ་གསལ་བར་མཛད་ཅིང་། ཁྱད་
པར་ཕར་ཕྱིན་གྱི་བསྟན་པ་དང་། དབུ་མ་རང་རྒྱུད་པའི་བསྟན་པ་ལ་ཀུན་མཁྱེན་
182



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
འདི་བཀའ་དྲིན་ཆེ་བ་ཡིན་ནོ། །ལེགས་བཤད་འདོམས་པའི་འབྲས་བུ་མཁས་
གྲུབ་སློབ་མའི་གྲངས་ནི། སྔ་ཚར་གྱི་བུ་ཆེན་བསྟན་པ་འདེགས་པའི་ཀ་ཆེན་བཞི།
བར་ཚར་གྱི་བུ་ཆེན་གངས་ཅན་མཛེས་པའི་རྒྱན་བརྒྱད་དང་མཆོག་གཉིས། སྐུ་
གསུང་ཐུགས་ཀྱི་མཛད་ སྤྱོད་མཚུངས་པའི་བུ་ཆེན་གསུམ། ཕྱི་ཚར་གྱི་བུ་ཆེན་
བསྟན་པའི་གསལ་བྱེད་བཅུ་དྲུག ཡང་ཚར་གྱི་བུ་ཆེན་གྲགས་པ་ཅན་བཞི་ལ་
སོགས་པའོ། །དང་ པོ་ ནི། སེམས་ དཔའ་ གཞོན་ནུ་ རྒྱལ་ མཆོག སེམས་ དཔའ་
ཆེན་པོ་པདྨ་བཟང་པོ། གཟད་པ་བློ་གྲོས་རྒྱ་མཚོ། སྤྱན་སྔ་ཚུལ་ཁྲིམས་དར་མའོ། །
བར་ཚར་བརྒྱད་ནི། སྨར་ ཁམས་ པ་ གྲགས་པ་བཟང་པོ། དགེ་བ་ རྒྱལ་མཚན།
གུང་རུ་རྒྱལ་མཚན་བཟང་པོ། རོང་ཆུང་ཤེས་རབ་དཔལ་ཏེ་ཁམས་པ་བཞི། ཆོས་
ལུང་བཀའ་བཅུ་པ། དགའ་གདོང་པ་ཆོས་རྒྱལ་དཔལ་བཟང་། མཁས་དབང་རཏྣ་
ཤྲཱི་བྷ་དྲ། སྣར་ཐང་པ་ཤེས་རབ་སེང་གེ བཟང་ལྡན་དཀའ་བཅུ་པ་སྟེ་གཙང་པ་
བཞིའོ། །༼གཅིག་ལྷག་མཆོག་ གཉིས་ནི། དབུས་ པ་ དམར་ སྟོན་ རྒྱ་ མཚོ་ རིན་ ཆེན་
དང༌། གཙང་ པ་ སེམས་ དཔའ་ ཆེན་པོ་དཀོན་ མཆོག་ རྒྱལ་ མཚན་ གཉིས་ སོ། །
མཛད་སྤྱོད་མཚུངས་པ་གསུམ་ནི། མདོ་ཁམས་དཔལ་ལྡན་ཐོད་སེ། སྒོམ་སྡེ་ཁྲ་
ཧྲལ། ས་སྐྱ་ནས་གཞོན་ནུ་སེང་གེ་དང་གསུམ་མོ། །ཕྱི་ཚར་དྲུག་ལ་པཎ་ཆེན་བཞི་
ནི༑ སྣར་ཐང་ལོ་ཙཱ་བ་སམྦྷ་ཤྲཱི། ཡར་རྒྱབ་དབོན་པོ་པཎ་ཆེན་བསོད་ནམས་རྣམ་
རྒྱལ། སྤོབ་འདར་བ་ལོ་ཆེན་གཞོན་ནུ་དཔལ། དྭགས་པོ་དབོན་པོ་པཎ་ཆེན་བཀྲ་
ཤིས་རྣམ་རྒྱལ་ལོ། །གསུང་སྒྲོས་འཛིན་པའི་མཁས་པ་བཅུ་གཉིས་ནི། ཁམས་སུ་
ལྷ་འབྲི་སྟོན་པ་ཤེས་རབ་རྡོ་རྗེ་དང༌། རིན་ཆེན་བློ་གྲོས་གཉིས། དབུས་སུ་བཟོད་
ཆེན་ཕྱོགས་ལས་རྣམ་རྒྱལ་དང་། མཁས་གྲུབ་དོན་ཡོད་དཔལ་བ་གཉིས། ཉང་
183



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
སྟོད་པ་ཤེས་རབ་ལེགས་དཔལ། ངམ་རིངས་པ་སངས་རྒྱས་གྲུབ། མངའ་རིས་སུ་
འཇམ་དབྱངས་ཤེར་རྒྱལ་ལོ། །ངེས་མེད་དུ་བཞུགས་པ་གཞུ་སྟོན་བསོད་ནམས་
རིན་ཆེན། གསང་ཕུ་ནས་པཎྜི་ཏ་ནམ་མཁའ་བསྟན་པ། གཙང་རོང་བྱམས་ཆེན་
ནས་དཀར་ཤཱཀྱ་གྲགས། ཁམས་ནས་གོན་གྱོ་སྦྱིན་བཟང་དང་། ག་ཟི་བློ་གྲོས་
སེང་གེ་རྣམས་སོ། །ཡང་ཚར་བཞི་ནི། གསང་ཕུ་ནས་གྲྭ་སྟོན་པ་ཡོན་ཏན་རྒྱ་མཚོ་
དང་། རྩེ་ཐང་ནས་ཆེན་པོ་དཔལ་འབྱོར་རྒྱ་མཚོ་གཉིས། ཁམས་སུ་གོ་བོ་རབ་
འབྱམས་པ་ཤེས་རབ་དཔལ་དང་། གཙང་དུ་བྱམས་ཆེན་རབ་འབྱམས་པ་སངས་
རྒྱས་འཕེལ་ཏེ་བཞིའོ། །སུམ་སྟོང་ལྔ་བརྒྱ་དང་བརྒྱད་འདས་པའི་དགུ་པ་མེ་ཕོ་
འབྲུག་ (སྤྱི་ལོ་༡༣༧༦)ལ། ལ་སྟོད་ ལྷོ་ ཤཱི་ སར་ ས་ ཏ་ དཔལ་ གྱི་ རིའི་བྱང་ངོས་ཀྱི་
འབྲོག་སྡེ་ཆེན་པོར། བོ་དོང་ཕྱོགས་ལས་རྣམ་རྒྱལ་ བྱོན། ལོ་བདུན་པ་ལ། གྱི་
དགོན་པར་རང་གི་ཞང་པོ་ལོ་ཆེན་གྲགས་པའི་དྲུང་དུ་རབ་ཏུ་བྱུང་། མཚན་སངས་
རྒྱས་རྒྱལ་མཚན་གསོལ། སླར་བོ་དོང་ཨེར་ ལོ་ཆེན་དེ་ཉིད་ལས་དགེ་ཚུལ་དུ་
བསྒྲུབས་ཏེ། མཚན་ཆོས་ཀྱི་རྒྱལ་མཚན་དུ་བཏགས། ལོ་བཅུ་དྲུག་པ་ལ་དཔལ་
ལྡན་ས་སྐྱར་རྣམ་འགྲེལ་གྱི་གྲྭ་སྐོར་མཛད། བོ་དོང་ཨེར་དབྱངས་ཅན་མ་བསྒྲུབས་
པས། རྒྱུད་མངས་ཀྱི་སྒྲ་ལས་ཟབ་རྒྱས་ཀྱི་ཆོས་ཚུལ་ནོད་དེ། ཕྱི་ནང་གི་མཛད་
ཕྲིན་མ་ལུས་པ་སད་པས་དབྱངས་ཅན་དགའ་བའི་དཔལ་ཞེས་གྲགས། དགུང་ལོ་
ཉེར་གསུམ་པ་ལ། རྩེ་ཐང་དང་གསང་ཕུར་པུ་ཏི་བཅོ་ལྔའི་གྲྭ་སྐོར་གནང་བས་
མཁས་པའི་གྲགས་པས་ཁྱབ། དེའི་ཚེ་གསང་ཕུར་མཁན་ཆེན་གཡག་ཕྲུག་སངས་
རྒྱས་དཔལ་དང་རིགས་གཏེར་གྱི་དགོངས་པ། རང་རིག་ཡུལ་ཡོད་མེད་ལ་རྩོད་
པའི་ཚེ། མཁན་ཆེན་ པས་ རང་ རིག་ཡུལ་ མེད་ དུ་ ཞལ་ གྱིས་ བཞེས་ པ་ ལ། རྗེ་
184



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
འདིས། རང་རིག་ཆོས་ཅན། རང་གི་གཞལ་བྱ་མི་བསླུ་བའི་རིག་པར་ཐལ། ཚད་
མ་ཡིན་ པའི་ ཕྱིར། འདོད་ན་ཁྱོད་ཀྱི་ཡུལ་ཡོད་པར་ཐལ་ལོ་ཞེས་དང་། མཁན་
ཆེན་པས་གཟུགས་སྒྲ་ཀ་བུམ་སོགས་རྟག་པར་ཁས་བླངས་པ་ལ། ཀ་བ་ཆོས་ཅན།
ཁྱོད་ཀྱི་གཟུགས་མེད་པར་ཐལ། ཁྱོད་རྟག་པ་ཡིན་པའི་ཕྱིར་ཞེས་ པའི་ རིགས་
པའི་སྒོ་ནས་སྙན་པར་གྲགས་སོ། །འོན་ཀྱང་ཕ་རོལ་གྱི་གྲུབ་མཐའི་གོ་དོན་དང་
བསྟུན་ན་ཁྱབ་པ་མེད་མཚམས་དེ་ཁོ་ན་ཡིན་པས། ཕས་རྒོལ་ཕམ་པར་གྱུར་པ་
ཡང་མ་ཡིན་ནོ། །དེ་ནས་སླར། ཨེ་ཆོས་ཀྱི་འབྱུང་གནས་སུ་ལོ་ཆེན་གྲགས་པས་
མཁན་པོ་དང་། རྗེ་བཙུན་རེད་མདའ་བ་ཆེན་པོས་ལས་སློབ་བགྱིས་ཏེ་བསྙེན་པར་
རྫོགས། དེས་ན་པཎ་ཆེན་འདིའི་རྣམ་ཐར་ནི་བསམ་གྱིས་མི་ཁྱབ་བརྗོད་ཀྱིས་མི་
ལངས་ནའང་། གཙོ་བོ་བསྡུས་ན་རྩོད་པས་ཕས་རྒོལ་དྲེགས་པ་གཞོམ་ནུས་ཚུལ།
རྩོམ་པས་བཀའ་བསྟན་བཅོས་ཀྱི་དགོངས་པ་བཀྲལ་ཚུལ། འཆད་པས་བསྟན་
འཛིན་གྱི་བུ་སློབ་སྤེལ་ཚུལ་གསུམ་ལས། དང་པོ་ནི། ལས་སྟོད་ལྷོར། ཏའི་སི་ཏུ་
ལྷ་བཙན་བྱང་རྒྱབ་པས་མཐུན་པའི་རྐྱེན་སྦྱར་ཏེ། གཡག་ཕྲུག་སངས་རྒྱས་དཔལ་
དང་ རྩོད་ པའི་ ཚེ། བཀའ་ བསྟན་ བཅོས་ ཀྱི་ གཞུང་ ཕལ་ ཆེ་ བ། རྒོལ་ ཕྱི་རྒོལ་
གཉིས་ ཆར་ གྱི་ མགྲིན་པ་ནས་ ཐོགས་མེད་ དུ་ སྒྲོགས་ ཤིང་། ཕས་ ཀྱི་ རྒོལ་ བ་
གཡག་ཕྲུག་སངས་རྒྱས་དཔལ་དང་ཆེན་པོའི་སྤོབས་པ་སྒྲུབ་པ་ལ། རྒོལ་བ་དེ་
ཉིད་ཀྱི་ཡི་དམ་ལྷ་རྗེ་བཙུན་མི་གཡོ་བ་མངོན་སུམ་དུ་བྱོན་པ་པཎ་ཆེན་ཉིད་ཀྱིས་
ཀྱང་ ཞལ་ གཟིགས། དེའི་ ཚེ་ ལྷ་ གཅིག་ མ་ངོ་ལོག སོད་ཅིག་མ་མགོ་མ་ཐོན།
གདོང་གང་བོ་རྩོད་པ་ཕམ་ཞེས་གྲགས་སོ་ཞེས་ཟེར་མོད། དོན་དུ་ན་རྗེ་བཙུན་མི་
གཡོ་བ་མངོན་སུམ་དུ་བྱོན་པ་ན། རྒོལ་བ་གཉིས་ཆར་གྱི་ངོ་མཚར་རྨད་དུ་བྱུང་
185



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བའི་རྣམ་ཐར་ཡིན་ཞིང་། རྩོད་པའི་ངག་ལ་ཡང་། རང་རང་གི་གདུལ་བྱའི་སྣང་
ངོར་ཕམ་རྒྱལ་གྱི་སྣང་ངོ་ཙམ་ལས། ཕས་རྒོལ་གྱི་རྒོལ་བ་ཉིད་གཤིས་ལ་ཕམ་
པར་རིག་པ་ག་ལ་ཡིན་ཏེ། དཔེར་ན་དེའི་ཚེ་མཁན་ཆེན་གཡག་པས་སེམས་ཅན་
སངས་རྒྱས་ངེས་ཡིན། རྒྱས་པ་མི་སྲིད་ཅེས་ཁས་བླངས་པ་ལ། པཎ་ཆེན་པས་ས་
བོན་ལས་མྱུ་གུ་སྐྱེ། སྐྱེས་པ་མི་སྲིད་པར་ཐལ། དམ་བཅའ་དེ་ཡིན་པའི་ཕྱིར་ཞེས་
པ་ལ་སོགས་པ་ལ་ལན་མ་བྱུང་ཞེས་སྒྲོགས་མོད། ཡང་དག་པར་ན་དེ་གཉིས་
མཚུངས་པའི་གོ་སྐབས་ག་ལ་ཡོད་དེ། སེམས་ཅན་སངས་རྒྱས་པ་མེད་པར་ཁས་
བླངས་ཀྱི་སེམས་ཅན་ལས་སངས་རྒྱས་འབྱུང་བ་མེད་པར་ཁས་མ་བླངས་པའི་
ཕྱིར་རོ། །ས་བོན་མྱུ་གུར་སོང་བ་མེད་པར་ཁས་ལེན་གྱི་ས་བོན་ལས་མྱུ་གུ་སྐྱེ་བ་
མེད་པར་ཁས་བླངས་མི་དགོས་པའི་ཕྱིར་རོ། །དེ་ནས་བྱང་ངམ་རིངས་སུ་བདག་
ཆེན་འཇམ་དབྱངས་ནམ་མཁའ་རིན་ཆེན་པས་མཐུན་པའི་རྐྱེན་སྦྱར་ཏེ་དཔལ་
ངམ་རིངས་ཀྱི་བཤེས་གཉེན་དག་ལ་འབེལ་བའི་གཏམ་གྱི་སྒོ་ཕྱེ། དོན་དམ་དོན་
བྱེད་ནུས་པ་གང་། །ཞེས་པའི་གཞུང་ལ་གྲུབ་མཐའ་རྣམ་བཞིའི་བདེན་གཉིས་ཀྱི་
རྣམ་གཞག་ཕྲ་ཞིང་ཞིབ་པའི་བློ་གྲོས་ཀྱི་སྒོ་ཕྱེ་སྟེ། དགེ་བའི་བཤེས་གཉེན་བསོད་
ནམས་སྐྱབས་དང་། མཁས་གྲུབ་དགེ་ལེགས་དཔལ་ སོགས་ རིགས་ པས་ ཕམ་
པར་བྱས་སོ། །ཞེས་གྲགས་སོ། །དེས་ན་བྱང་མདོག་གི་ཕོ་བྲང་དུ་ཏའི་སི་ཏུ་རྣམ་
རྒྱལ་གྲགས་པས་མཐུན་པའི་རྐྱེན་སྦྱར་ཏེ་ཀུན་མཁྱེན་རོང་སྟོན་ཆེན་པོ་སློབ་བུའི་
ཚོགས་ དང་ བཅས་ པ་ ལ་ འབེལ་ བའི་ གཏམ་ཆེན་ པོ་ གླེང་། གསང་ སྔགས་ ཀྱི་
དཀྱིལ་ འཁོར་ཆེན་པོ་ཁྲི་ཕྲག་གཅིག་གི་ཞལ་ཕྱེ་བར་ཞལ་གྱིས་འཆེས་ཤིང་།
འཇམ་དབྱངས་ཀྱི་དཀྱིལ་འཁོར་དྲུག་ཅུའི་རྣམ་གྲངས་ལེགས་པར་བགྲངས་ཤིང་།
186



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
འཕགས་ཡུལ་དུ་བྱོན་པའི་ཐལ་རང་གི་སྐྱེས་ཆེན་འདྲེན་རེས་བགྱིས་པ་ན། རོང་
སྟོན་ཆེན་པོས་ལེགས་ལྡན་འབྱེད། དཔལ་སྦས། ཡེ་ཤེས་སྙིང་པོ། ཞི་འཚོ། ཀཱ་ལ་
མ་ཤཱི་ལ་སྟེ་ལྔ་ལས་བགྲང་མ་བཟོད་པ་ལ། པཎ་ཆེན་ཉིད་ཀྱིས་ཉི་ཤུ་རྩ་ལྔ་ཙམ་
ཞིག་ཐལ་བྱུང་དུ་བགྲངས་པ་སོགས་ཀྱི་སྒོ་ནས་ཕ་རོལ་ཟིལ་གྱིས་མནན་ཏོ་ཞེས་
གྲགས་སོ། །གཉིས་པ་རྩོམ་པ་ནི། ཡི་དམ་གྱི་ལྷ་དཔལ་རྡོ་རྗེ་སེམས་དཔའ་དང་།
རྡོ་རྗེ་ཕག་མོ་ལ་སོགས་པས་མངོན་སུམ་དུ་གནང་བ་སྩལ་ཞིང་། དཔལ་དེ་ཉིད་
འདུས་པ་ལ་རྩོམས་ཤིག་ཅེས་གནང་བ་ནོད་པ་དང་། མཚན་གྱི་འོད་གསལ་ཆེན་
པོ་ལས། དཔལ་ས་སྐྱ་པ་ཆེན་པོ་གྲགས་པ་རྒྱལ་མཚན་དང༌། བུ་སྟོན་ཐམས་ཅད་
མཁྱེན་པ་དང་། ཤོང་སྟོན་རྡོ་རྗེ་རྒྱལ་མཚན་ལ་སོགས་པས་ཀྱང་དེ་ལྟར་གནང་བ་
སྩལ་བ་ལ་བརྟེན། དེ་ཉིད་བསྡུས་པའི་རྒྱ་མཚོ། འཇུག་པའི་སྒོ་བཞི། ལེའུ་ཉི་ཁྲི་
ཆིག་སྟོང་། མན་ངག་བདུན་ཁྲི་ཉིས་སྟོང་། ཆོས་ ཀྱི་ཚོགས་བརྒྱད་ཁྲི་བཞི་སྟོང་
ཡོད་པས་རྒྱས་པ་ལ་གླེགས་བམ་བརྒྱ་དང་བཅུ། འབྲིང་པོ་ལ་ཉི་ཤུ། བསྡུས་པ་ལ་
གླེགས་བམ་གཉིས། ཤིན་ཏུ་བསྡུས་པའི་སྙིང་པོ་ལ་གླེགས་བམ་གཅིག་ཡོད་པའི་
རྩོམ་པ་ཆེན་པོ་མཛད་དེ། རྒྱལ་བའི་བསྟན་པ་གསལ་བར་མཛད་དོ། །གསུམ་པ་
འཆད་པས་བློ་གསལ་གྱི་བུ་སློབ་སྤེལ་བའི་ཚུལ་ནི། བཟོ་རིག་ནས་བཟུང་ཡོངས་
སུ་རྫོགས་པའི་བར། དེ་དང་དེ་ཡི་བཀའ་བབས་ཉི་ཤུ་གསུམ། །འཇམ་པའི་རྡོ་རྗེ་
མི་ཡི་ཟློས་གར་མཁན། །རྣམ་དག་འཁོན་གྱི་གདུང་བརྒྱུད་རྣམ་པ་གསུམ། །རིག་
སྔགས་འཆང་བའི་ཁྱུ་མཆོག་ཆེན་པོ་གཅིག །ཉི་མ་ཟླ་བ་ལྟར་གྲགས་མཁས་གྲུབ་
གཉིས། །འཇིག་རྟེན་གསུམ་གྱི་མིག་གཅིག་ལོ་ཆེན་གསུམ། །ཕྱོགས་ལས་རྣམ་
པར་རྒྱལ་བའི་བཤེས་གཉེན་དྲུག །མདོ་སྔགས་ཡོངས་རྫོགས་མཁས་པ་བཅུ་
187



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
གསུམ་དང་། །པཎ་ཆེན་ཤཱཀྱ་ཤྲཱིའི་གདན་ས་གཉིས། །འདུས་པ་རྒྱ་མཚོའི་གཙུག་
རྒྱན་བཅུ་དྲུག་དང་། །མཚན་ཉིད་རབ་འབྱམས་སྨྲ་བའི་བཤེས་གཉེན་གསུམ། །
སྔགས་གཞུང་རབ་འབྱམས་སྨྲ་བའི་བཤེས་གཉེན་གསུམ། །གྲུབ་པའི་རྒྱལ་མཚན་
འཛིན་པའི་རྣལ་འབྱོར་བཞི། །དྲག་པོའི་བརྟུལ་ཞུགས་རྫོགས་པའི་སྔགས་འཆང་
གཉིས། །དཀའ་བཅུ་ལེགས་པར་སྨྲ་བ་སྟོང་ཕྲག་གཅིག །དཀའ་བཞི་ཀུན་ཏུ་སྨྲ་
བ་སྟོང་ཕྲག་ཟུང་། །ཕར་ཚད་ཤེས་པའི་སློབ་མ་ཁྲི་ཕྲག་བརྒལ། །ཚེ་འདི་བློས་
བཏང་གྲུབ་ཆེན་ལྔ་བཅུར་ལྡན། །ལྷག་པར་རྒྱལ་བ་ཐམས་ཅད་བསྐྱེད་པའི་ཡུམ། །
རྡོ་རྗེ་ཕག་མོ་གསང་བའི་མཛོད་འཛིན་མ། །ས་ལ་དགེ་སློང་མ་ཡིས་རབ་གྲགས་
པ༑ ༑སྤྲུལ་པའི་ གར་ གྱིས་ གསང་བ་འཛིན་ པར་ མཛད། །ཞེས་ པ་ ལྟར། བཀའ་
བབས་ཉི་ཤུ་རྩ་གསུམ་ནི། བཟོ་རིག་གི་བཀའ་བབས་མངའ་རིས་པ་བསྟན་འཛིན་
རྒྱལ་མཚན། གསོ་རིག་གི་བཀའ་བབས་བྱང་པ་རྣམ་རྒྱལ་གྲགས་བཟང་། སྙན་
ངག་གི་བཀའ་བབས་ངམ་རིངས་དཀའ་བཅུ་པ་དཔལ་ལྡན་བཟང་པོ། ཐ་སྙད་
གཙུག་ ལག་ གི་ བཀའ་ བབས་ དཔལ་ ཨེའི་ བཀའ་ བཅུ་ པ་ ནམ་ མཁའ་ དཔལ་
བཟང་། ཚད་མ་ རིགས་ པའི་ བཀའ་ བབས་ སྟག་ ལུང་ དཀར་བཞི་ པ་ མཉྫ་ཤཱི།
འདུལ་བའི་བཀའ་བབས་ གུང་ ཐང་ པ་དཔལ་ལྡན་སེང་གེ མངོན་པའི་བཀའ་
བབས་གསང་ཕུ་བ་བཟོད་པ་བློ་གྲོས་རྒྱ་མཚོ། ཕར་ཕྱིན་བཀའ་བབས་གུང་ཐང་
པ་རྒྱལ་མཚན་དཀོན་མཆོག བྱམས་ཆོས་ཀྱི་བཀའ་བབས་ས་སྐྱ་བཀའ་བཅུ་པ་
མཆོག་གི་བློ་གྲོས། དབུ་མའི་ བཀའ་ བབས་བཀའ་བཞི་ པ་ཤར་ མགོན། སྤྱོད་
འཇུག་ གི་ བཀའ་བབས་ ས་སྐྱ་བྱང་ སེམས་ གཞོན་ནུ་རྒྱལ་མཆོག འཆད་ པའི་
བཀའ་བབས་སྨར་ཁམས་པ་གྲགས་པ་བཟང་པོ། རྩོད་པའི་བཀའ་བབས་ཤེལ་
188



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
དཀར་བ་ཐུགས་ རྗེ་ དཔལ་བཟང་། རྩོམ་པའི་བཀའ་བབས་ རྩེ་ ཐང་ པ་བསོད་
ནམས་རྒྱལ་མཚན། བཙུན་པའི་བཀའ་བབས་གུང་ཐང་པ་མ་ཏི་བི་ཛ་ཡ། སྲིད་པ་
ལས་གྲོལ་བའི་བཀའ་བབས་རྒྱལ་ཁམས་ཀྱི་སྤོང་བ་པ་ཡོན་ཏན་སེང་གེ མོས་
གུས་ཀྱི་བཀའ་བབས་སྐུ་ཞང་འཇམ་དབྱངས་ཆོས་རྗེ། རྒྱུད་རྡོ་རྗེ་ཕྲེང་བའི་བཀའ་
བབས་རྩེ་ཐང་པ་མཁན་ཆེན་ཀུན་དགའ་རྒྱལ་མཚན། གར་གྱི་བཀའ་བབས་བོ་
དོང་པ་དར་མ་སེང་གེ སྡེ་སྣོད་གསུམ་གྱི་བཀའ་བབས་ཤེལ་དཀར་བ་དཔལ་
ལྡན་སངས་རྒྱས། རྒྱུད་སྡེ་བཞིའི་བཀའ་བབས་སྟག་ལུང་ཐང་པ་བཀའ་དྲུག་པ་
ངག་དབང་གྲགས་པ། རྟོགས་པའི་བཀའ་བབས་རང་དབོན་གླང་འཁོར་བ་ངག་
དབང་རྒྱལ་ མཚན། བསྟན་ པ་ ཡོངས་རྫོགས་ ཀྱི་བཀའ་བབས་ཤེལ་དཀར་ བ་
འཇམ་དཔལ་གྲགས་པ་དང་ཉེར་གསུམ་མོ། །འཁོན་གྱི་གདུང་བརྒྱུད་གསུམ་ནི།
བདག་པོ་ གྲགས་ པ་ བློ་ གྲོས། གྲགས་ པ་ རྡོ་ རྗེ། ཐེག་ ཆེན་ པའི་ དབོན་པོ་བདེ་
ལེགས་བཀྲ་ཤིས་དང་གསུམ་མོ། །སྔགས་འཆང་བའི་ཁྱུ་མཆོག་གཅིག་པུ་ནི། རྡོ་
རྗེ་འཛིན་པ་ཀུན་དགའ་རྒྱལ་མཚན་ནོ། །ཉི་མ་དང་ཟླ་བ་ལྟར་གྲགས་པ་གཉིས་
ནི༑ མཁས་གྲུབ་དགེ་ལེགས་དཔལ་བཟང་པོ་དང་། དཔང་ལོའི་སྐུ་སྐྱེར་གྲགས་པ་
བློ་གྲོས་ བརྟན་ པ་ གཉིས་ སོ། །འཇིག་ རྟེན་ གྱི་ མིག་ གསུམ་ནི། ཨེའི་ ལོ་ ཙཱ་ བ་
བསོད་ནམས་བཟང་པོ། ལོ་ཙཱ་བ་རྡོ་རྗེ་རྒྱལ་མཚན། ལོ་ཙཱ་བ་ཐུགས་རྗེ་དཔལ་ཏེ་
གསུམ་མོ། །ཕྱོགས་ལས་རྣམ་རྒྱལ་གྱི་མཁས་པ་དྲུག་ནི། བོ་དོང་སྟག་སྡེ་པ་དོལ་
པ་རྒྱལ་མཚན་གྲགས། སྤྱི་བོ་ལྷས་ཀྱི་མཁན་པོ་བཤེས་གཉེན་ཉི་མ། རྩེ་ཐང་པ་
ཆོས་ ཀྱི་ གྲགས་པ། གསང་ཕུ་བཀའ་བཅུ་ པ་ པདྨ་བཟང་པོ། སྣར་ཐང་ པ་དགེ་
འདུན་གྲུབ་པ། ཤངས་ཆོས་འཁོར་སྒང་པའི་མཁན་ཆེན་བཀའ་བཅུ་པ་ཤེས་རབ་
189



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
རིན་ཆེན་ཏེ་དྲུག མདོ་སྔགས་ཡོངས་རྫོགས་བཅུ་ནི། བོ་དོང་རྟ་རའི་ཆེན་པོ་རིན་
ཆེན་ཆོས་བཟང་བ། དོལ་པ་རྒྱལ་བཟང་། བོ་དོང་གྲང་མོ་ཆེའི་རྒྱལ་གྲགས། གྲང་
མོ་ཆེའི་ཆེན་པོ་ཤེར་གྲགས། སྟག་སྡེ་པ་ཤེར་དཔལ། སྒྲོ་སྨོན་ཅན་གྱི་བླ་མ་ཀུན་
དཔལ། བོ་དོང་རྟ་རའི་ཆེན་པོ་འཇམ་དཀར། བོ་དོང་གྲང་མོ་ཆེའི་ཆེན་པོ་སེང་གེ་
རྒྱལ་ མཚན། སློབ་དཔོན་ཆོས་ ཀྱི་ ཉི་མ། གསང་ཕུ་ རོང་ ཆུང་ ཤེས་ རབ་ དཔལ།
དཀའ་བཅུ་པ་རཏྣ་ཤྲཱི། རྗེའི་དབོན་པོ་ཤེལ་དཀར་མཁན་ཆེན་རྗེ་བཙུན་པ། ངམ་
རིངས་རབ་འབྱམས་པ་སངས་རྒྱས་སེང་གེ་སྟེ་བཅུའོ། །གསུམ་ལྷག་དེ་ཁ་ཆེ་བསོད་
སྙོམ་ པའི་གདན་ ས་ པ་ གཉིས་ནི། ཚོགས་ཆེན་པོའི་མཁན་པོ་དོན་གྲུབ་དཔལ་
འབྱོར་དང་། དགེ་འདུན་སྒང་པའི་མཁན་པོ་སེང་གེ་དཔལ་གཉིས་སོ། །གཙུག་
རྒྱན་བཅུ་དྲུག་ནི་དམ་པ་རྒྱ་གར་གྱི་གདན་ས་པ་གླང་འཁོར་ཆོས་རྗེ་ཀུན་དགའ་
རྒྱལ་ མཚན། པཎ་ཆེན་འབུམ་ ཕྲག་ གསུམ་ པའི་ གདན་ ས་ པ་མཁན་ ཆེན་ནམ་
མཁའ་རིན་ཆེན། ཡང་དེའི་མཁན་པོ་ཉིད་ཀྱི་དབོན་པོ་མཁན་ཆེན་འཇིགས་མེད་
གྲགས་པ། ཡང་དེའི་མཁན་པོ་ཉིད་ཀྱི་དབོན་པོ་བཤེས་ གཉེན་ བློ་གྲོས་རྒྱལ་
མཚན། ངམ་རིངས་མཁན་ཆེན་བསོད་ནམས་སྐྱབས། ཡང་དེའི་མཁན་པོ་དཀོན་
ཁང་པ་ཉི་མ། མངོན་དགའི་ཆོས་དཔོན་འཇམ་དབྱངས་ཀུན་ལེགས། དེའི་མཁན་
པོ་རྒྱལ་མཚན་བློ་གྲོས། ཉང་སྟོད་བདེ་ཆེན་གྱི་མཁན་པོ་དཀོན་མཆོག་བཟང་པོ།
བྱམས་ཆེན་གྱི་མཁན་པོ་སྐུ་སྐྱེ། འཛིམ་པའི་མཁན་པོ་བཀྲ་ཤིས་རིན་ཆེན། མཁན་
ཆེན་ལྷའི་རྒྱལ་པོ། འདུས་ པ་ འབྲིང་གི་ རྩོམ་ཡིག་ པ་ནམ་མཁའ་ རྒྱལ་མཚན།
འཕགས་པ་ནམ་སྙིང་། འདར་མཁན་ཆེན་བདེ་གཤེགས་རྒྱལ་མཚན། དགེ་འདུན་
སྒང་པའི་མཁན་པོ་བྱང་ཆུབ་མཆོག་ལྡན་ཏེ་བཅུ་དྲུག་གོ །མདོ་རབ་འབྱམས་པ་
190



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
བཞི་ནི། གསང་ཕུ་གོ་རབ་འབྱམས་པ། ཤེལ་དཀར་བ་ཡོན་ཏན་རྒྱ་མཚོ། བྱམས་
ཆེན་ རབ་ འབྱམས་ པ་ སངས་ རྒྱས་ འཕེལ། མངའ་ རིས་ པ་ ནམ་ མཁའ་ བསོད་
ནམས་དང་བཞིའོ། །སྔགས་ རམས་པ་ གཉིས་ནི། ཤབ་ལྷུན་རྩེ་བ་ཀུན་མཁྱེན་
འཕགས་འོད་དང་། རྨོག་ལྕོག་པའི་གདན་ས་བ་སངས་རྒྱས་དཔལ་གཉིས་སོ། །
སྒྲུབ་པའི་རྒྱལ་མཚན་འཛིན་པ་བཞི་ནི། རྡོ་གདན་ རས་ཆེན་གཞོན་ནུ་དཔལ།
ཆོས་རྗེ་བརྩོན་འགྲུས་རྒྱལ་མཚན། ལ་ཕྱི་བ་ནམ་མཁའ་རྒྱལ་མཚན། གྲུབ་པའི་
རྒྱལ་མོ་བསོད་ནམས་འབུམ་དང་བཞིའོ། །སྔགས་འཆང་དྲག་པོ་གཉིས་ནི། ངམ་
རིངས་ཀྱི་ཨཱ་ནནྡ་དང་། གུང་ཐང་གི་བླ་ཆེན་ཆོས་དཔལ་བཟང་པོ། དཀའ་བཅུ་
སྟོང་ཕྲག་ནི་བསོད་ནམས་བློ་གྲོས་སོགས་སོ། །དཀའ་བཅུ་སྟོང་ཕྲག་ཟུང་ནི། མུ་
སྲད་དཀའ་བཞི་པ་སོགས་སོ། །ཕར་ཚད་ཁྲི་ཕྲག་བརྒལ་བ་ནི། དེ་དུས་ཀྱི་བཤེས་
གཉེན་ཕལ་ཆེ་བའོ། །སྒྲུབ་ཆེན་ལྔ་བཅུ་ནི། རྣལ་འབྱོར་པ་རྡོ་རྗེ་ཕག་མོ་སོགས་
སོ༑ ༑དེས་དཔང་ལོ་ཆེན་པོའི་བོ་དོང་ཨེའི་གདན་སེང་གེའི་ཁྲི་ལ་འཁོད་པ་ཡིན་
ལ༑ དེའི་སྣག་གི་དབོན་པོ་ལོ་ཆེན་བྱང་རྩེ། དེའི་རུས་ཀྱི་དབོན་པོ་ལོ་ཆེན་གྲགས་
པ༑ དེའི་སྣག་གི་དབོན་པོ་པཎ་ཆེན་འདི་ཉིད་དོ། །དབོན་བརྒྱུད་དེ་དག་གིས་
རིམ་པར་བཟུང་ཞིང་བོ་དོང་པ་ཞེས་སྙན་པར་གྲགས་སོ། །དེས་ན་ལོ་འདི་ནི་པཎ་
ཆེན་འདི་བྱོན་པའི་སྦྲུལ་ནས་བརྒྱ་དང་བརྒྱད་ཅུ་རྩ་བརྒྱད་ཡིན་ལ། པཎ་ཆེན་འདི།
དཔལ་ལྡན་ས་སྐྱ་པའི་བསྟན་འཛིན་ཀུན་དགའ་རྣམ་གཉིས་ལས། ལོ་བདུན་གྱིས་
བགྲེས་ཤིང་རོང་སྟོན་ཆེན་པོ་ལས་ལོ་བཅོ་བརྒྱད་ཀྱིས་གཞོན་ནོ། །མངའ་རིས་བླ་
ཆེན་ཆོས་དཔལ་བཟང་པོ་ལྕགས་མོ་ཕག་ལོ་པ་སྟེ། པཎ་ཆེན་འདི་ཉིད་ལས་ལོ་
ལྔས་བགྲེས། ཨཱ་ནནྡ་པ་ཆུ་ཕོ་བྱི་ལོ་པ་སྟེ་པཎ་ཆེན་འདི་བས་ལོ་བཞིས་བགྲེས་པ་
191



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཙམ་ཡིན་ནོ། །པཎ་ཆེན་འདིས་དོན་བདུན་བཞུགས། སུམ་སྟོང་ལྔ་བརྒྱ་དང་བཅུ་
འདས་པའི་བཅུ་གཅིག་པ་ཤིང་མོ་གླང་(ས་ཕོ་རྟ་(སྤྱི་ལོ་༡༣༧༨)ལ། སུམ་སྟོང་ལྔ་བརྒྱ་
དང་བཅུ་བཞི་འདས་པའི་བཅོ་ལྔ་པ་ཆུ་ཕོ་ཁྱི་(སྤྱི་ལོ་༡༣༨༢)ལ་དཔལ་ལྡན་ས་སྐྱའི་
བསྟན་ འཛིན་ ཀུན་ དགའ་ རྣམ་ གཉིས་ བྱོན།/སྐབས་འདིའི་འཁྲུངས་ལོའི་ཚིག་འགྲོས་ལ་
གཞིགས་ན་ཀུན་དགའ་བཟང་པོ་སྔོན་དང་ཀུན་དགའ་རྒྱལ་མཚན་རྗེས་ལ་བྱོན་པར་ངོས་འཛིན་དགོས་འདྲ་
ཡང་། ངོར་ཆེན་ཀུན་དགའ་བཟང་པོ་འདི་ཉིད་བྱི་བ་ལོར་སྐུ་འདས་པ་དང༌། གཤམ་དུ་མུས་ཆེན་གྱི་ལོ་རྒྱུས་
སྐབས་མུས་ཆེན་ལས་དགུང་ལོ་དྲུག་གིས་བགྲེས་པ་སྐུ་འདས་པའི་ལོ་དེ་ཡང་མེ་བྱི་ལོ་ཡིན་པ་གསལ་པོར་
འཁོད་པ་དེས་ན་ཆུ་ཁྱི་སྤྱི་ལོ་༡༣༨༢ལོར་བལྟམས། དགུང་ལོ་དོན་ལྔ་པ་མེ་བྱི་སྤྱི་ལོ་༡༤༥༦ལོར་སྐུ་འདས་པ་
ཁ་ཚོན་བཅད་ཆོག་པས་ཐོག་མར་ཀུན་དགའ་རྒྱལ་མཚན་དང་། དེ་རྗེས་ངོར་ཆེན་ཀུན་དགའ་བཟང་པོ་
བལྟམས་པར་ངོས་འཛིན་དགོས་འདྲ་བ་ད་དུང་དཔྱད་པར་འཚལ། དཔེ་སྒྲིག་པས་ འདེ་ ཡང་ རྡོ་ རྗེ་
འཆང་ཀུན་དགའ་བཟང་པོ་ནི། ས་སྐྱ་ཚོགས་ཀྱི་ཉེ་གནས་དཔོན་ཚང་གྲུམས་
ཡོན་ཏན་གྱི་སྲས་སུ་བལྟམས། ལོ་དགུ་པ་ལ། ཤར་པ་ཡེ་ཤེས་རྒྱལ་མཚན་གྱིས་
མཁན་པོ། ས་བཟང་འཕགས་པ་གཞོན་ནུ་བློ་གྲོས་ཀྱིས་ སློབ་དཔོན་མཛད་དེ་
ཚིགས་སྔ་མ་གཉིས་ནོད། དེ་ནས་བཟུང་སྟེ། ལོ་ཉི་ཤུ་རྩ་ལྔ་བཞེས་ཀྱི་བར་དུ་གཙོ་
ཆེར་ཤར་ཆེན་པའི་ཞབས་པད་བསྟེན་ཏེ་རྒྱུད་མན་ངག་ཟབ་ཆོས་བླངས། ཤར་
ཆེན་ པས་ མཁན་ པོ། མཁན་ཆེན་ བློ་ གྲོས་ དཔལ་ བས་ ལས་ སློབ། ས་ བཟང་
འཕགས་པས་གསང་སྟོན་བགྱིས་ཏེ་བསྙེན་པར་རྫོགས་པར་མཛད། རྡོར་དཀར་
གདན་གཅིག་ ཁོ་ན་མཛད་ཅིང་ཉེས་ལྟུང་གི་དྲིས་མས་དབེན། གཞན་ཡང་ ས་
བཟང་འཕགས་པ་གཞོན་ནུ་བློ་གྲོས་ལ་རྡོ་ རྗེ་འཕྲེང་བ་སོགས་རྒྱུད་སྡེའི་བཤད་
སྲོལ་མང་དུ་ གསན། མཁན་ཆེན་ གཡག་ པ་ ལ་ རྣམ་ རིག་ སོགས་ རིགས་ པའི་
192



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
གསང་ཚིག་གནད་དུ་དྲིལ་བ་གསན། ས་སྐྱ་སྒོ་རུམ་གྱི་རྗེ་བཙུན་གོང་མའི་གསུང་
རབ་ལ་ལོ་གསུམ་གྱི་བར་དུ་གཟིགས་རྟོག་ནན་ཏན་དུ་མཛད་པས། ཆོས་སྤྱི་དང་
ཁྱད་པར་དཔལ་ལྡན་ས་སྐྱ་པའི་ཟབ་དོན་གྱི་གནད་ལ་ཕྱིར་ཅི་མ་ལོག་པའི་གོ་བ་
ཕུལ་བྱུང་བསྙེས། ཆོས་རྗེ་དཔལ་ལྡན་ཚུལ་ཁྲིམས་པ་ལ་ཀྱེ་རྡོར་མན་ངག་ལུགས་
ཀྱི་དབང་བཀའ་གསན་པས། དཔལ་ལྡན་ས་སྐྱ་པའི་བསྟན་པའི་འཇུག་སྒོ་ཐོག་མ་
ཡིན་ཞེས་མི་འཕྲོག་པའི་དད་པ་ཐོང་། དགུང་ལོ་ཉེར་ལྔ་པའི་ཚེ་ཤར་ཆེན་པ་ཞི་
བར་གཤེགས་ཏེ། གསུང་ངག་རིན་པོ་ཆེའི་བདུད་རྩི་སྔར་མ་གསོལ་བས། ཐུགས་
ཀྱི་འདུན་པ་ཆེར་གཡོས་ཏེ། ཤངས་ཆོས་འཁོར་སྒང་དུ་ལོ་ཆེན་སྐྱབས་མཆོག་དྲུང་
དུ་ལྷགས་པ་ན། མདོ་རྒྱུད་ཟབ་རྒྱས་ཀྱི་ཆོས་མང་དག་དང་སྣང་གསུམ་གྱི་ཁྲིད་
རིམ་ཙམ་ལས་ཐུགས་ཀྱི་རེ་བ་མ་རྫོགས་པ་ན། དུས་དེའི་ཚེ་མཚན་གྱི་འོད་གསལ་
ཆེན་པོའི་ངང་ལས། བླ་མ་ཀུན་དགའ་བཟང་པོ་ལམ་འབྲས་ཞུ་ན་འདི་ན་ཡར་
བྱོན་ཟེར་བ་གཅིག་བྱུང་བས་དེ་ན་ཕར་བྱོན་པས། རི་འབོར་གཅིག་ན། དང་ར་སྒོ་
བྱང་བསྟན་རྩིག་པ་ཁྲོལ་ལེ་བ་ཞིག་གི་ནང་། ཁང་པ་སྒོ་ཤར་བསྟན་ཞིག་གི་སྐས་
ལ་འཛེགས་བྱོན་པས། སྐས་མགོ་ནས་དགེ་བཤེས་ཤ་རྩི་སྨུག་པོ་བྱས་པ་གཅིག་
གིས་སྤོས་སྣ་བྱས་བྱོན་པས། ཚོམས་ཁ་ལྷོར་བསྟན་གཅིག་ན་བླ་མ་སྐུ་བགྲེས་སེ་
བ་བེར་ཐུལ་མནབ་པ་གཅིག་དང་མཇལ་ཏེ་ཟག་མེད་ཀྱི་དགའ་བ་ཆེན་པོ་མྱོང་བ་
གཅིག་བྱུང་། ཕྱིས་དཔལ་ལྡན་ས་སྐྱར་བྱོན། གསུང་ངག་གི་རྩད་བཅད་པས་ཆོས་
རྗེ་དཔལ་ལྡན་ཚུལ་ཁྲིམས་དཔལ་ལ་གསུང་ངག་ཡོངས་རྫོགས་ཀྱི་སློབ་མའི་གཙོ་
བོ་གསུམ་གྱི་ཤར་ཆེན་པ་ནི་ཞི་བར་གཤེགས། མི་ཉག་རིན་རྡོར་ནི་མདོ་ཁམས་
ལ་བཞུད། གྲུབ་ཆེན་བུདྡྷ་ཉིད་འོས་སུ་གཟིགས་ཏེ། དགུང་ལོ་ཉེར་བདུན་པ་ས་ཕོ་
193



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བྱི་ལོ་ཞི་དགོན་དུ་བྱོན་པས། འོད་གསལ་དུ་ཇི་ལྟར་ཤར་བ་དེ་མངོན་སུམ་དུ་གྱུར་
པས། མོས་གུས་ཀྱིས་བསམ་པ་ཚིམས་ཏེ་ལུས་ཉམས་མནན་གྱིས་མི་བཟོད་པ་
ཆེར་སྐྱེས། བྱི་བ་དང་གླང་གི་ལོ་དེ་ཉིད་དུ་གདན་ཕབ། སྟག་ལོ་ཆོས་རྗེ་བུདྡྷ། ས་
སྐྱ་དང་ས་བཟང་གཉིས་སུ་ཆོས་འཁོར་བསྐོར་བའི་ཚེའང་ཞབས་པད་ལ་བཏུད་དེ།།
གསུང་ངག་གི་བདུད་རྩི་སོགས་སྙིང་བཅུད་ཚིམས་པར་རོལ། དགུང་ལོ་ཞེ་བརྒྱད་
ཡན་ལ་ས་སྐྱ། ས་བཟང་སོགས་གནས་ངེས་མེད་དུ་གསུང་ངག་སོགས་ཟབ་རྒྱས་
ཀྱིས་དགའ་སྟོན་སོ་སོར་སྤེལ། དེ་ནས་གནས་ཀྱི་བརྟག་པ་མཛད་པ་ན། ཨེ་ཝཾ་
ཆོས་ལྡན་གྱི་རི་ཁྲོད་དེ་འོད་གསལ་ལ་གསལ་པོར་ཤར་གང་ན་ཡོད་མ་ངེས་པ་ལ།
ཁྱོད་ཀྱི་དགོན་པ་དོན་གྲུབ་ཀྱིས་སྟོན་པ་ཡོད་ཟེར་བ་འོད་གསལ་ལ་ཤར། ཕྱིས་
ཉག་བྲེ་དོན་གྲུབ་ཟེར་བས། གནས་དེའི་ཡོན་ཏན་བསྔགས་པས། དགུང་ལོ་ཞེ་
བརྒྱད་པ་ས་མོ་བྱ་ལ་ཨེ་ཝཾ་ཆོས་ལྡན་གྱི་དགོན་པ་ཆེན་པོ་བཏབ། དཔལ་ལྡན་ས་
སྐྱ་པའི་རྒྱུད་མན་ངག་དང་། རྒྱུད་སྡེ་བཞིའི་བསྟན་པ་སྤྱི་ཁྱབ་དང་། ཁྱད་པར་བྱ་
སྤྱོད་ཀྱི་བསྟན་པ་ལ། རྗེ་འདི་ཁོ་ན་བཀའ་དྲིན་ཆེ་བ་ཡིན་ནོ། །རྗེ་འདི་ཉིད་ཀྱིས་
དབང་ ཁྲིད་གདམས་ པའི་ སྒོ་བྱེ་བ་ཕྲག་བརྒྱ་ཕྱེ། གསུང་ངག་རིན་པོ་ཆེ་ལམ་
འབྲས་ཚར་གསུམ་གྱིས་ལྷག་པའི་བཅུ་ཕྲག་བརྒྱད་གནང་། བསྙེན་པར་རྫོགས་པ་
ཁྲི་ར་བ་ཅན་གྱིས་མཁན་པོ་མཛད། དགེ་འདུན་གྱི་སྡེ་གསར་བཙུགས་ཀྱང་། གློ་
བོར་དགེ་འདུན་སྟོང་ཕྲག་འདུ་བའི་ཆོས་སྡེ། ཆུ་འདུས་སུ་ལྔ་བརྒྱ་འདུ་བ། སྟེང་
ཁྱེབས་སུ་ཉིས་བརྒྱ་འདུ་བ། གུ་གེར་བརྒྱ་ཕྲག་སོགས་དང་། ཨེ་ཝཾ་ཆོས་ལྡན་དུ་
གསུང་ངག་པ་སྟོང་ཕྲག་འདུ་བ་སོགས་སུ་བཤད་སྒྲུབ་ཀྱི་བསྟན་པ་དར་རྒྱས་
མཛད། མཐར་དོན་ལྔ་པ་བྱི་ལོ་ས་ཟླའི་ཉེར་ལྔ་ལ་གཤེགས་ཟླ་བ་ཚེས་ཕྲལ་རྗེ་
194



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
མུས་ཆེན་གྱིས་གསུང་ངག་བཙུགས། ཕྱི་ནང་གི་རྟེན་བཞེངས་པ་སོགས་མཛད་དོ།།
སྔགས་ཀྱི་བསྟན་པ་སྤེལ་བའི་སློབ་མའི་གྲངས་ཀྱང་། བུ་སྟོན་རིན་པོ་ཆེ་དང་རྗེ་
འདི་གཉིས་ལས་ལྷག་པ་མེད་པས་བགྲང་བར་མི་སྤོབས་ཀྱང་། གཙོ་བོ་བསྡུས་ན།
བསྟན་འཛིན་གྱི་སྐྱེས་བུ་ཆེན་པོ་བཅུ་ནི། སེམས་དཔལ་ཆེན་པོ་གཞོན་ནུ་རྒྱལ་
མཆོག སྨར་ཁམས་པ་གྲགས་པ་བཟང་པོ། ཆོས་རྗེ་གཞོན་ནུ་སེང་གེ བྱམས་ཆེན་
རབ་འབྱམས་པ་སངས་རྒྱས་འཕེལ། པཎ་ཆེན་ཤཱཀྱ་མཆོག་ལྡན། ཀུན་མཁྱེན་གོ་
རབ་འབྱམས་པ་བསོད་ནམས་སེང་གེ པཎ་ཆེན་འབུམ་ཕྲག་གསུམ་པ། འཇམ་
དབྱངས་ཀུན་དགའ་ཆོས་བཟང། ཐུགས་སྲས་ཀྱི་གཙོ་བོ་སེམས་དཔའ་ཆེན་པོ་
དཀོན་མཆོག་རྒྱལ་མཚན། གཞན་ཡང་གུང་རུ་ཤེས་རབ་བཟང་པོ། ཉག་བྲེ་རྒྱུན་
སྒུལ་བ་པཎ་ ཆེན་ གྲགས་ པ་ རྒྱལ་ མཚན། དཔལ་ གྱི་ རྒྱལ་ མཚན། ཀུན་མཁྱེན་
དགའ་གདོང་པ། དམར་སྟོན་རྒྱལ་མཚན་འོད་ཟེར། བཟོད་ཆེན་ཕྱོགས་ལས་རྣམ་
རྒྱལ་ སོགས་ སོ། །བསྟན་འཛིན་དམ་པ་ཀུན་དགའ་རྒྱལ་མཚན་ནི། ལོ་ཙཱ་བ་
ཞང་ཡེ་ཤེས་སྡེ་སོགས་བྱོན་པའི་རིགས་རྒྱུད། དབོན་པོ་ནོར་འཕེལ་གྱི་སྲས་སུ།
དཔལ་ལྡན་ས་སྐྱའི་མཐོང་སྨོན་བླ་བྲང་དུ་ཆུ་ཕོ་ཁྱི་ལོ་དེ་ཉིད་ལ་བྱོན། ལོ་ལྔ་པ་ལ་
བོ་དོང་ཕྱོགས་ལས་རྣམ་རྒྱལ་ལས་དགེ་བསྙེན་ནོད། བཅུ་པ་ལ་ཤར་པ་ཡེ་ཤེས་
རྒྱལ་མཚན་ལ་དགེ་ཚུལ་ནོད། ཀུན་དགའ་རྒྱལ་མཚན་ཞེས་བཏགས། ཉི་ཤུ་པ་
ལ་ཐེག་ཆེན་ཆོས་རྗེས་མཁན་པོ་དང། ཤར་ཡེས་སློབ་དཔོན་མཛད་དེ་བསྙེན་པར་
རྫོགས། ཚད་མ་ རིགས་ གཏེར་ ཆུ་ འགྲེལ་ལ་ཤིན་ཏུ་བྱང་པས། མཚན་འཇམ་
དབྱངས་གྲགས་པའི་དཔལ་ཞེས་ཐེག་ཆེན་པས་གསོལ་བར་མཛད། བོ་དོང་ཨེར་
བླ་མ་ཀུན་དགའ་བཟང་པོ་ལོ་བདུན་ཙམ་བསྟེན། ཚད་མ་སོགས་ལ་སྦྱོང་བཤད་
195



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
མཛད། ལོ་བཅུ་ གསུམ་ པ་ ལ་ གདན་ ས་ ཆེན་ པོར་ གྲྭ་སྐོར་མཛད། མཁན་ཆེན་
གཡག་པ་ལ་ཕར་ཕྱིན་ཊི་ཀ་ཆེན་པོ་རྩོམ་པའི་རྩོམ་ཡིག་པ་མཛད་དེ། ཊི་ཀ་ཆེན་
པོ་བརྩམས་པ་དང་། ཡི་གེར་འབྲི་བ། ཐུགས་ལ་ཟིན་པ་དང་གསུམ་དུས་མཉམ་
དུ་བྱུང་བས། ཕར་ཕྱིན་ལེགས་པར་མཁྱེན། དེའི་ཚེ་མཁན་ཆེན་པ་བར་སྐབས་
ངལ་གསོ་བའི་ཚེ་མནལ་ཅུང་ཟད་མཛད་དེ། སད་རེས་ཀྱི་ད་ལེན་ཡང་ཁོ་བོས་
དགའ་ལྡན་དུ་ཕྱིན། བྱམས་པ་དང་མཇལ་ཞེས་ཡང་ཡང་གསུང་བ་ཡིན་ཟེར།
ཐེག་ཆེན་ཆོས་རྗེའི་དྲུང་དུ་གསུང་ངག་སོགས་ཟབ་རྒྱས་ཀྱི་གདམས་པ་ནོད། ཞང་
བླ་ཆེན་ཀུན་རྒྱལ། ས་བཟང་པ་གཞོན་ནུ་བློ་གྲོས། བླ་མ་དཔལ་ལྡན་དོན་གྲུབ་
སོགས་ལས་རྒྱུད་མན་ངག་མང་དུ་གསན། ཕྱིས་བྱང་ནས་ འཇམ་དབྱངས་ནམ་
མཁའ་རིན་ཆེན་གྱིས་སྤྱན་དྲངས་ཏེ། དཔལ་ལྡན་ས་སྐྱའི་ཟབ་ཆོས་མང་པོ་སྒོ་ཕྱེ།
དཔལ་ངམ་རིངས་ཀྱི་ཆོས་སྡེ་དང་། ཡ་ག་ཆོས་སྡིངས་ཞེས་གྲགས་པ། ནོར་བུ་
གླིང་པའི་གྲྭ་ཚང་གི་འཛིན་སྐྱོང་ཡང་གནང་། ཡོས་ལོར་ངམ་རིངས་སུ་མགོན་ཁང་
བཞེངས་དུས། ལྷ་ཁང་ཀ་གཉིས་མ་ལ་ལོགས་བྲིས་སྐྱ་རིས་ཇ་སྦྱོར་གཅིག་གི་ངོ་
ལ་གནང་། བློ་བཟང་དཀར་མོར་གྲགས་ པའི་གྲུབ་ཆེན་ བློ་གྲོས་བཟང་ པོ་ལ།
གསུང་ངག་ས་ལུགས་དང་། ཞ་ལུགས་སོགས་གསན་པས་ཐུགས་བསྐྱེད་ཐོན་པར་
བྱུང་། གྲུབ་ཆེན་དེས་ཀྱང་། བདེ་མཆོག་སོགས་ཟབ་རྒྱས་ ཀྱི་གདམས་པ་ཞུས།
མཚན་ གྱི་འོད་གསལ་ཆེན་པོ་ལས། རྗེ་བཙུན་གོང་མ་ལྔའི་ཞལ་གཟིགས་ཏེ།
རྒྱལ་ བའི་ མདུན་ ན་ རྒྱལ་ སྲས་ སྦྱིན་ པ་ དཔལ། །ཞེས་ སོགས། ཤོ་ལོ་ ཀ་ ལྔས་
བསྟོད་ཅིང་ཕྱག་འཚལ་བ། འོད་གསལ་ལས་བཞེངས་པའི་ཚེ་ཡང་གསལ་བར་
དྲན། དེང་སང་ཡ་ག་ཆོས་སྡིངས་ན་ཡང་རྒྱུན་དུ་འདོན་པར་མཛད་དོ། །མདོར་ན་
196



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
འཆད་རྩོད་རྩོམ་གསུམ་གྱི་སྒོ་ནས་བསྟན་པ་ཆེས་ཆེར་གསལ་བར་མཛད་དེ། ང་
ལམ་འབྲས་པ་མཁས་པ་ཡིན། ནི་གུ་བ་རྒོད་པ་ཡིན། སྦྱོར་དྲུག་པ་ཉམས་མྱོང་
ཅན་ཞེས་གསུང་བ་ཡིན་ཟེར་རོ། །སློབ་མའི་མཆོག་ཀྱང་སྔགས་འཆང་ཨཱ་ནནྡ་པ།
བདག་ཆེན་དཔལ་ལྡན་ཆོས་སྐྱོང་། སེམས་དཔའ་གཞོན་ནུ་རྒྱལ་མཆོག་མཁས་
གྲུབ་དགེ་ལེགས་དཔལ་བཟང་པོ་ལ་སོགས་པ་མང་དུ་བྱོན་ཏེ། སླར་རང་ལོ་རེ་ལྔ་
པ་མེ་ཕོ་འབྲུག་སྟག་གི་ལོ་ཁྲུམས་ཟླ་བའི་ཉེར་བརྒྱད་ལ་གཤེགས་སོ། །ཨཱ་ནནྡ་
པ་ཆུ་ཕོ་བྱི་ལོ་ལ་རྗེ་བཙུན་ཀུན་རྒྱལ་ལས་ལོ་བཅུས་བགྲེས་བརྒྱད་ཅུ་རྩ་གསུམ་
བཞུགས། མཁས་པ་དགེ་བཟང་ས་མོ་གླང་ཨཱ་ནན་པ་ལས་ལོ་ཉེར་གསུམ་གྱིས་
བགྲེས་ཏེ་རེ་གཅིག་བཞུགས། མཉམ་མེད་དཔལ་ལྡན་ཆོས་སྐྱོང་ལྕགས་ཕོ་
སྟག་ལོ་པ་རྗེ་ཀུན་རྒྱལ་ལས་སོ་བརྒྱད་ཀྱིས་གཞོན། ལོ་ཞེ་གསུམ་བཞུགས་འདུག་
གོ ༑འདས་ལོ་ནས་སུམ་སྟོང་ལྔ་བརྒྱ་དང་ཉི་ཤུ་འདས་པའི་ཉེར་གཅིག་པ་ས་ཕོ་
འབྲུག་ (སྤྱི་ལོ་༡༣༨༨)ལ། མུས་ སྟོད་ གླིང་ སྐྱར་མུས་ ཆེན་ དཀོན་ མཆོག་ རྒྱལ་
མཚན་བྱོན། དགུང་ལོ་དགུ་པ་ལ། དབང་འོད་པས་མཁན་པོ་མཛད་དེ་རབ་ཏུ་
བྱུང་། བཅོ་ ལྔ་ པར་ གླེ་ ལུང་ མཁན་པོ་ ཀུན་ སྨོན་ དང་། ཟུར་ ཆོས་ པ་ བྱང་ སེང་
གཉིས་ལ་ཕར་ཕྱིན་སྤྱོད་འཇུག་སོགས་སྦྱངས། བཅོ་ བརྒྱད་ པ་ལ་ བཤད་ སྟོན་
མཛད། ཉི་ཤུ་པ་ལ་ནམ་མཁའི་རྣལ་འབྱོར་ལ་གཅོད་ཁྲིད་གསན། ཉེར་གཅིག་པ་
ལ་ངམ་རིངས་སུ། བློ་གྲོས་རྒྱལ་མཚན་པ་དང་། སང་ལོ་པའི་དྲུང་དུ་ཕར་ཕྱིན་
སོགས་སྦྱངས། ལོ་གསུམ་ནས་དེར་གྲྭ་སྐོར་མཛད། ཉེར་བཞི་པ་ལ་ལྷོར། མཁས་
མཆོག་ཐུགས་རྗེ་དཔལ་བའི་དྲུང་དུ་ཕར་ཕྱིན་གྱི་དཀའ་གནད་ལ་དཔྱད་ས་སྐྱར་
གྲྭ་སྐོར་མཛད། ཉེར་ལྔ་ པ་ལ་ཤེས་དཀར་དུ་ མཁས་པ་གཡག་ པ་དང་མཇལ།
197



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ལྷོའི་ནགས་འདབས་ཁུ་ལུང་དུ་ཟླ་བ་གཉིས། ངམ་རིངས་སུ་ཟླ་བ་གཉིས། ཚ་
སྣར་ཟླ་བ་གཉིས་ཏེ་ཟླ་བ་དྲུག་བསྟེན་ཕར་ཕྱིན་གྱི་གནད་ཟབ་མོ་ཉམས་སུ་མྱོང་།
ཉེར་བདུན་པ་ལ་གཡག་པ་མཁའ་སྤྱོད་དུ་བཞུད། ཉེར་བརྒྱད་པ་ལ་མུ་གུ་ལུང་དུ་
སེམས་དཔའ་ཆེན་པོ་གཞོན་ནུ་རྒྱལ་མཆོག་གཉིས་ལོ་བདུན་བསྟེན། ཚད་མ་འུ་
ཡུག་པའི་རིགས་མཛོད་ཆེན་པོ་སོགས་ལ་སྦྱངས། སོ་གཉིས་པ་ལ་ངམ་རིངས་སུ་
ཆོས་རྗེ་རོང་ཆེན་པ་ལ་ཕར་ཚད་ཀྱི་གནད་ཟབ་མོ་གསན། སོ་བཞི་པ་ལ་བྱང་དུ་
བཀའ་ལྔ་པ་དཔལ་འབྱོར་ཤེས་རབ་ལ་དབུ་མ་རེད་མདའ་པའི་ལུགས་གསན།
སོ་ལྔ་པ་སྟག་ལོར་ལྷ་སར་སྐོར་བ་འབུམ་ཐེར་མཛད། ཡར་ལམ་ནུབ་ཆོས་ལུང་དུ་
གངས་ཆེན་ཀུ་དགའ་དཔལ་ལས་བསྙེན་པར་རྫོགས། སོ་བརྒྱད་ པ་ འབྲུག་ལོ་
དཔལ་ལྡན་ས་སྐྱར། རྗེ་ ངོར་ པའི་དྲུང་དུ་བདེ་དགྱེས་ ཀྱི་ ལམ་ཟབ་ མོ་ གསན་
ཐུགས་ཡིད་གཅིག་ཏུ་འདྲེས། སོ་དགུ་པ་སྦྲུལ་ལོར་ཐེག་ཆེན་ཆོས་རྗེ་གཤེགས།
དེར་དཔོན་སློབ་ཀྱིས་བརྟག་གཉིས་བཤད་པ་དང་སྦྱོར་དྲུག་གི་གནད་ཟབ་མོ་ལ་
ཉམས་ལེན་མཛད། བཞི་བཅུ་རྟ་ལོར་དཔལ་ལྡན་ས་སྐྱ་དེར་གསུང་ངག་རིན་པོ་
ཆེའི་ཟབ་དོན་ཉམས་སུ་མྱོང་། སླར་ཡང་ཞེ་གཉིས་པ་ས་སྤྲེ་ལོ་ནས་ཟླ་བ་བདུན་
དུ་གསུང་ངག་རིན་པོ་ཆེའི་ཟབ་མཐིལ་ཕྱིན་པར་གསན། ཞེ་གཉིས་པ་ས་མོ་བྱ་
ནས་ངོར་དགོན་གསར་འདེབས་པའི་མཁར་ལས་དང་། ཟབ་དོན་ཉམས་ལེན་
ཟུང་འཇུག་ཏུ་མཛད་ཅིང་། རྗེ་འདིས་དེའི་ཚེ་བརྟག་གཉིས་རྣམ་བཤད་ཀྱི་དགའ་
སྟོན་ལེགས་པར་སྐྱེད་། དེ་ནས་བཟུང་སྟེ་རྗེ་འདིའི་རེ་བརྒྱད་དང༌། རྗེ་ངོར་ཆེན་
དོན་བཞི་བཞེས་པའི་བར་ངོར་དང་མུས་སུ་ བྱོན་རེས་ཀྱིས། རྒྱུད་མན་ངག་གི་
བསྟན་པའི་མེ་རོ་སོར་ཆུད་པར་མཛད། ཞེ་དགུ་པ་འབྲུག་ལོར་ལྷ་གོང་དུ་ཀྱེ་རྡོ་
198



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
རྗེའི་བསྙེན་པ་ཟླ་བ་བཅུ་གསུམ་དུ་འབུམ་ཕྲག་བཅུ་གཅིག་གནང་། ང་དགུ་པ་
སྟག་ལོར། རྗེ་ངོར་པ་ནུབ་ཆོས་ལུང་དུ་ཕེབས། རྗེ་འདི་ལ། ངོར་དུ་ལམ་འབྲས་
འདུས་པའི་ཚོགས་ལ་བདག་མེད་མའི་དབང་བཀའ་དང་འཁོར་འདས་དབྱེར་མེད་
ཀྱི་རྟེན་ འབྲེལ་ཟབ་མོ་སྒྲིགས་ཤིག་གསུང་བ་ ལྟར་རྟེན་འབྲེལ་བསྒྲིགས། རྗེ་
འདིའི་རེ་དགུ་པ། རྗེ་ངོར་ཆེན་དོན་ལྔ་པ་མེ་ཕོ་བྱི་ལོ་ས་ག་ཟླ་བའི་ཉེར་བཞི་ལ་
ངོར་གྱི་གདན་སེང་གེའི་ཁྲི་ལ་འཁོད། ལོ་དེ་ལ་རྗེ་རྡོ་རྗེ་འཆང་དག་པའི་དབྱིངས་
སུ་གཤེགས། དེ་ནས་བྱི་གླང་སྟག་གསུམ་འཛིན་སྐྱོང་གི་ཁུར་བཞེས་གནང་། དོན་
གཉིས་པ་སྟག་ལོ་རིན་སྤུངས་ནོར་བཟང་ལ་བདེ་མཆོག་སོགས་ཀྱི་དབང་གནང་།
ཡར་ ལམ་མུས་སུ་ཡ་ མའི་ དགོན་པ་བཏབ། དོན་ གསུམ་པ་འབྲུག་ལོར་མུས་
བསྟན་འཛིན་ཕུག་ཏུ་བདེ་མཆོག་གི་བསྙེན་པ་གནང་། སྟོན་ཏའི་སི་ཏུ་རྣམ་རྒྱལ་
གྲགས་པ་ཡབ་སྲས་ལ་བདེ་སྐྱེས་ཀྱི་དབང་གནང་། དོན་བཞི་པ་སྦྲུལ་ལོར་ངམ་
རིངས་སུ་འདུས་ཚོགས་ལ་གསུང་ངག་དང་བློ་སྦྱོང་སོགས་ཀྱི་དགའ་སྟོན་གནང་།
དོན་ལྔ་པ་རྟ་ལོར་རྗེ་ཤེར་རྒྱམ་པ་ངོར་གྱི་གདན་ཁྲིར་བཞག དོན་བདུན་པ་སྤྲེལ་
ལོར་བསྟན་འཛིན་ཕུག་ཏུ་བདུད་རྩི་རིལ་བུ་བསྒྲུབས། འོད་གསལ་ཆེན་པོའི་ངང་
དུ་རྣལ་འབྱོར་དབང་ཕྱུག་ཞལ་གཟིགས། བརྒྱད་ཅུ་རྩ་གཉིས་པ་སྨིན་དྲུག་ཟླ་བའི་
ཚེས་ བརྒྱད་ ལ་མུས་བསྟན་ འཛིན་ ཕུག་ཏུ་དག་པའི་ཞིང་དུ་གཤེགས། བསྟན་
འཛིན་གྱི་བུ་སློབ་བགྲང་བར་མི་བཟོད་ཀྱང་། གསུང་ངག་བློ་བཤད་ཀྱི་བཀའ་
བབས་ནི་བདག་ཆེན་རྡོ་རྗེ་འཆང་མ་ཏི་ཧཙྪ་བཱི་བྷ་དྲ་ཁོ་ནའོ། །སུམ་སྟོང་ལྔ་བརྒྱ་
དང་ཉི་ཤུ་རྩ་གསུམ་འདས་པའི་རྩ་བཞི་པ་ལྕགས་མོ་ལུག་ (སྤྱི་ལོ་༡༣༩༡)ཐམས་
ཅད་མཁྱེན་པ་དགེ་འདུན་གྲུབ་དཔལ་ལྡན་ས་སྐྱའི་གུང་རུ་བ་ཞེས་པའི་འབྲོག་
199



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
གནས་སུ་བྱོན། འབྲོག་མ་ཚུགས་པར་ཁ་ཡུལ་ཆགས་ཏེ་རྫི་བོ་སོགས་ཀྱང་མཛད།
ལོ་བཅོ་ལྔ་པ་ལ་དཔལ་ལྡན་སྣར་ཐང་གི་གདན་ས་བཅུ་བཞི་པ་གྲུབ་པ་ཤེས་རབ་
ལས་ རབ་ཏུ་བྱུང་སྟེ། ཐོས་བསམ་གྱི་གཞི་བཙུགས། ཉི་ཤུ་པ་ལ་སྣར་ཐང་གི་
གཙུག་ལག་ཁང་དུ་གྲུབ་པ་ཤེས་རབ་དེ་ཉིད་ལས་བསྙེན་པར་རྫོགས། ཉེར་ལྔ་པ་
ཤིང་ མོ་ལུག་ལོར་དབུས་ལ་བྱོན་ཏེ། ཁྲ་འབྲུག་ཏུ་ སེམས་དཔའ་ཆེན་པོ་ཀུན་
བཟང་ལ་དབུ་ཚད། ཐང་པོ་ཆེར་རོང་སྟོན་ཤཱཀྱ་རྒྱལ་མཚན་ལ་ཕར་ཕྱིན་གསན།
བཀྲ་ཤིས་རྡོ་ ཁར་ རྗེ་བཙུན་ཙོང་ཁ་པ་ཆེན་པོ་དང་མཇལ་ཏེ། གྲངས་ངེས་རྣམ་
འབྱེད་སོགས་གསན། གསང་ཕུར་ཤེར་སེང་ལ་ཕར་ཚད་སོགས་གསན། གྲོ་སར་
དམར་སྟོན་དཔལ་ལྡན་རིན་ཆེན་དང་རྒྱ་མཚོ་རིན་ཆེན་གཉིས་ལ་འདུལ་བ་གསན་
ཏེ༑ མེ་ཕོ་རྟའི་བར་ལོ་བཅུ་གཉིས་དབུས་སུ་བཞུགས། མེ་ཕོ་རྟ་ལ་གཙང་ལ་བྱོན།
བྱང་ཆེན་སོགས་སུ་འཆད་ཉན་མཛད། བཞི་བཅུ་པ་ལྕགས་ཕོ་ཁྱི་ལ་འཇུག་པའི་
རྣམ་བཤད་མཛད། ཞེ་གཅིག་ ཕག་ལོ་ལ་སྟོད་ལྷོ་ཤེལ་དཀར་སོགས་སུ་ཆོས་
དབྱར་བཏེག མཁས་གྲུབ་སངས་ རྒྱས་ དཔལ་དང་བགྲོ་གླེང་མཛད། པདྨ་ཆོས་
སྡིངས་སུ་བོ་དོང་ཕྱོགས་ལས་རྣམ་རྒྱལ་ལ་སྒྲོལ་མའི་དབང་སོགས་གསན། ཞེ་
གསུམ་པ་ཆུ་མོ་གླང་ལ་རྩ་ཤེའི་རྣམ་བཤད་མཛད། ཉིད་ཀྱིས་ལྔ་བཅུ་རྩ་བདུན་པ་
མེ་མོ་ཡོས་ལ་བཀྲ་ཤིས་ལྷུན་པོའི་ཆོས་གྲྭ་ཆེན་པོ་བཏབས་ཏེ། འཆད་རྩོད་རྩོམ་
གསུམ་གྱིས་བསྟན་པ་རིན་པོ་ཆེ་གསལ་བར་མཛད། བརྒྱད་ཅུ་རྩ་བཞི་པ་ཤིང་ཕོ་
རྟ་ལོ་ཚེས་བརྒྱད་ལ་ཞི་བའི་དབྱིངས་སུ་གཤེགས་སོ། །
སུམ་སྟོང་ལྔ་བརྒྱ་དང་ལྔ་བཅུ་རྩ་དྲུག་འདས་པའི་ང་བདུན་པ་ཤིང་ཕོ་
འབྲུག་ (སྤྱི་ལོ་༡༤ ༢༤)ལོར་མཚུངས་མེད་རྡོ་རྗེ་རྒྱལ་མཚན་ཆག་སྐྱར་སྐྱའི་ཕུའི་
200



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
འབྲོག་གསེབ་ཏུ་བྱོན། ཐེག་ཆེན་ཆོས་རྗེ་དོན་དྲུག་བཞེས་པའི་ལོ་དེ་ཡིན། འདི་
ཉིད་བྱམས་ཆེན་རབ་འབྱམས་པ་ལས་ལོ་བཅུ་གསུམ་གྱིས་གཞོན། པཎ་ཤཱཀ་པ་
ལས་བཞི་དང་། ཀུན་མཁྱེན་གོ་རམས་ལས་ལོ་ལྔས་བགྲེས། ཟླ་བ་གཉིས་ནས་
མངའ་རིས་གུང་ཐང་དུ་སྤྱན་དྲངས། ལོ་བརྒྱད་པ་ལ་གླང་འཁོར་བ་མཉྫ་ཤྲཱི་ལས་
རབ་བྱུང་མཛད། དགུ་པ་ལ། ཤ་ར་པའི་དངོས་སློབ་ཀུན་སྨོན་མཛེས་པའི་དཔལ་
གྱིས་བཏབ་པའི་དགོན་པ་མུས་སྲད་ཀྱི་གདན་སེང་གེའི་ཁྲི་ལ་ཞབས་བསྟེན། ལོ་
གསུམ་གྱི་བར་དུ་ཆོས་རྗེ་ཡོན་ཏན་མགོན་པོ་ལས་རྟ་མགྲིན་ཡང་གསང་སོགས་
གསན། བཅུ་གཅིག་པ་ཤིང་ཕོ་སྟག་ལོར། གུང་ཐང་གི་ཆོས་གྲར། བླ་ཆེན་ཆོས་
དཔལ་བཟང་པོ་ལོ་རེ་བཞི་བཞེས་པའི་ཚེ་ཞབས་པད་བསྟེན། ལོ་དྲུག་གི་བར་དུ་
རྒྱུད་གསུམ་གྱི་གསན་སྦྱོང་སོགས་དཔལ་ལྡན་ས་སྐྱའི་གསུང་རབ་དྲི་མ་མེད་པ་
ཐུགས་ལ་སྨིན། ལོ་བཅོ་བརྒྱད་པ་ལྕགས་མོ་བྱ་ལོར། དཔལ་ངམ་རིངས་ཀྱི་ཆོས་
གྲྭར་རྡོ་རྗེ་འཆང་ཨཱ་ནནྡ་མ་ཏི་ལོ་བདུན་ཅུ་པ་ཞིག་དང་། མཉམ་མེད་དཔལ་ལྡན་
ཆོས་སྐྱོང་གི་ལོ་སོ་གཉིས་པ་ཞིག་གི་ཞབས་ལ་གཏུགས་ཏེ། ཨཱ་ནནྡ་པ་ལས། ལོ་
ནག་དྲིལ་གསུམ། འཇིགས་བྱེད་ རྭ་ ལུགས། ཕག་མོ་སྐོར་གསུམ། ཆོས་སྐྱོང་གི་
མན་ངག་སོགས་དང་། བདག་ཆེན་དཔལ་ཆོས་དྲུང་དུ་རྒྱུད་གསུམ་ལས་བྱུང་བའི་
དབང་བཀའ་བཅུ་བདུན་སོགས་དང་། བདེ་ཀྱེ་ཀྱི་བཀའ་དུ་མ་གསན། བཅུ་དགུ་
པ་ ལ་ སེམས་དཔའ་ཆེན་པོ་གཞོན་ནུ་རྒྱལ་མཆོག་པས་མཁན་པོ་དང༌། ནམ་
མཁའ་ ལྷུན་ བཟང་ པས་ སློབ་ དཔོན་མཛད་དེ། བསྙེན་ པར་ རྫོགས་ ཟེར། ཉེར་
གཅིག་པ་ལ་གུང་ཐང་གི་དཔལ་རི་འདབས་ཀྱི་དགོན་པར་སེམས་དཔའ་ཆེན་པོ་
རྒྱལ་མཚན་དཀོན་མཆོག་ལོ་ང་བདུན་པ་ཞིག་གི་དྲུང་དུ། གསུང་ངག་ལམ་སྐོར་
201



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
དང་ བཅས་ པ་ དང་། གསང་འདུས་མི་བསྐྱོད་ ལུགས་ ཀྱི་ དབང་ བཀའ་ འགོས་
ལུགས་ དང། བཤད་བཀའ་བོ་ དོང་ ལུགས་དང༌། ནག་ ཁྲིད་ དམར་ ཁྲིད་སོགས་
ནོད། བཞི་བཅུ་པ་ལ་གུང་ཐང་གི་ཆོས་གྲྭར་ཤཱཀྱ་བྷ་དྲ་ལོ་གྱ་བརྒྱད་པ་ཞིག་ལ།
དཔལ་ལྡན་ས་སྐྱ་པའི་དབང་བཤད་མན་ངག་མང་དུ་ནོད། ཞེ་ལྔ་པ་ལ་མུས་སྲད་
ཀྱི་བསྟན་འཛིན་གླིང་དུ་རིན་ཆེན་ཆོས་སྡེ་ལེགས་པ་ལོ་དོན་གཉིས་ལོན་པ་ཞིག་
ལ༑ གུར་སམ་སྦྱོང་རྒྱུད་སོགས་ཀྱི་དབང་བཤད་མན་ངག་མང་དུ་གསན། བོ་དོང་
ཕྱོགས་ལས་རྣམ་རྒྱལ་དང་། བདེ་ཆེན་རྣམ་རྒྱལ་གྲགས་བཟང་ལ་དུས་འཁོར་
དབང་སོགས་གསན། ཞེ་དགུ་པ་ལ་དཔལ་ལྡན་ས་སྐྱར་གདན་ཕེབས། ཐོག་མར་
ས་སྐྱ་སྨན་གྲོང་དུ། ཞི་ཁྲོ་སོགས་རྙིང་མའི་ཆོས་འཁོར་མང་དུ་བསྐོར། དེ་ནས་ཉི་
ཐོག་དང་ཞེ་དགོན་སོགས་སུ་བཞུགས། དེ་ནས་གྲང་མོ་ཆེ་པའི་བརྒྱ་དཔོན་ཆོས་
རྗེ་ཀུན་བསམ་པས། བླ་མ་མཉམ་མེད་པ་དང་། ཆོས་རྗེ་གཟུངས་པ་ནས་བརྒྱུད་
པའི་ཆོས་རྒྱུད་དྲི་མ་མེད་པ་བཞུགས་པར་དགོངས་ནས་བླ་བྲང་ཆེ་མོར་སྤྱན་དྲངས་
གདན་ཕབ་སྟེ། དགུང་ལོ་ལྔ་བཅུ་པ་ནས་ཞི་བར་གཤེགས་ཀྱི་བར་གནས་དེ་ཉིད་
དུ་ཟབ་དོན་ཉམས་བཞེས་དང་འཆད་རྩོད་རྩོམ་གསུམ་གྱིས་བསྟན་པ་རིན་པོ་ཆེ་
གསལ་བར་མཛད། དེ་ཡང་རྩོམ་ནི་རྒྱུད་མན་ངག་ ལག་ལེན། སྤྱི་འགྲོ་གསལ་
བྱེད་ དེ་གསལ་ བྱེད་རྣམ་ བཞི། བླ་མ་ འཕགས་ པ། བླ་མ་དམ་ པ། ཕྱག་ ལེན།
བཀའ་སྒྲུབ་སྟེ་སྒྲུབ་པ་རྣམ་བཞི། བིར་སྲུངས་འཁྲུལ་སེལ་ སོགས་འཁྲུལ་སེལ་
རྣམ་བཞི་དང་། ཆུ་རྒྱུན་རྣམ་བཞི་སོགས་བསམ་གྱིས་མི་ཁྱབ་པ་མཛད། ཐུགས་
སྲས་བསྟན་འཛིན་བྱོན་ཚུལ་ཡང་། སྔ་ཚར་ལ་གནག་ཚར་བ། བ་འབྲོག་རྡོར་གླིང་
གི་གདན་ས་བ་འཇམ་དབྱངས་བསོད་ནམས་རྒྱལ་མཚན། ཆོས་རྗེ་བློ་གྲོས་རྒྱལ་
202



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
མཚན། རྗེ་ཉིད་ཀྱི་གཅུང་རྟོགས་ལྡན་བློ་གྲོས་བཟང་པོ། དེ་ཉིད་ཀྱི་སྐུ་ཞང་དཀའ་
བཅུ་པ་དཀོན་མཆོག་བཟང་པོ། ཆེན་པོ་རིན་ཆེན་རྒྱལ་མཚན། དེ་ཉིད་ཀྱི་དབོན་
པོ་ སི་ར་བ་ནམ་མཁའ་ རིན་ཆེན་དང་དྲུག བར་ཚར་ལ། བྱང་པ་བདག་ཆེན་
བསོད་ནམས་རྒྱལ་མཚན། མི་ ཉག་ ཆོས་ གྲགས། འཛིམ་ བསོད་ནམས་ རྒྱལ་
མཚན། གྲང་མོ་ཆེའི་མཁན་པོ་ཀུན་བསམ། བོ་དོང་བཀའ་བཅུ་པ་ཆོས་རིན། ཇོ་
ནང་ པ་ ཆོས་ སྐྱོང་། ཤངས་ པ་ ཀུན་ དགའ་ དཔལ་ ལྡན་དང་བདུན། ཕྱི་ཚར་ ལ།
བདག་ ཆེན་ རྒྱ་ གར་བ་ཤེས་ རབ་ རྒྱལ་ མཚན། བདག་ པོ་བསོད་ནམས་ རྒྱལ་
མཚན། རྗེ་རིན་པོ་ཆེ་བྱམས་པ་དཀོན་མཆོག་དཔལ། འཛིམ་པ་ཀུན་དགའ་སྙིང་
པོ༑ ཉིད་ཀྱི་དབོན་པོ་ཀུན་རིན། གྲང་མོ་ཆེའི་གདན་ས་བ་ནམ་མཁའ་དཔལ།
སྡོམ་བཙོན་ཤེས་རབ་རིན་ཆེན། རབ་འབྱམས་པ་ལྷ་དབང་། རྒྱུད་མན་ངག་གཉི་
ཀ་ཚར་བའི་ས་དཀར་བ། མུས་ཆེན་རྣམ་རྒྱལ་བཟང་པོ་དང་བཅུའོ། །རྗེ་འདི་ཉིད་
རིགས་ ཀྱང་ ཕུན་སུམ་ཚོགས་པ་གཙང་གི་རིགས་ཡིན་ཞིང། སྔ་དར་གྱི་ཚེ། རྒྱ་
ནག་ནས་ཇོ་བོ་ཤཱཀྱ་མུ་ནེ་སྤྱན་འདྲེན་པའི་གྱད་པ་མི་བཞིའི་ཡ་གཅིག་གི་བརྒྱུད་པ་
ཡིན་ལ། འདི་རིགས་ལས་བྱོན་པ་ཡང་སད་མི་བདུན་གྱི་གཙང་དེ་ཝིནུ་རཀྴི་ཏ་
ཞེས་བྱ་བ་དང་། ཕྱི་དར་གྱི་རྩ་བ་གཡོ་དམར་གཙང་གསུམ་གྱི་གཙང་རབ་གསལ་
ཞེས་བྱ་བ་དང་། དེ་རྗེས་གཙང་བན་རྡོར་མོ་ཞེས་བྱ་བ་རྙིང་མའི་གྲུབ་ཐོབ་ཆེན་པོ་
དང༌། དེ་ནས་རྣམ་གྲོལ་བ་ཀུན་རིན་ཞེས་བྱ་བ་སྒྱུ་འཕྲུལ་སྡེ་བརྒྱད་སོགས་ལ་
མངའ་བསྙེས་པའི་མཁས་གྲུབ་ཆེན་པོ་སོགས་མང་དུ་བྱོན་ནོ། །ཐུགས་དམ་གྱི་
རིམ་པ་ཡང་། ཐོ་རེངས་ལམ་ཟབ་བིར་སྲུངས་ཐུན་མོང་མིན་པ། དེ་ནས་མཆོད་
གཏོར་རྒྱས་པ་དང་འབྲེལ་བའི་ལམ་ཡབ་ལ་བརྟེན་པའི་ལམ་དུས་རྒྱས་པ། དེ་
203



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ནས་དཀར་ཆབ་བཞི་དང་། རྡོ་རྗེ་མཁའ་འགྲོའི་སྦྱིན་སྲེག དེ་ནས་གསོལ་བ། དེ་
ནས་མཆོད་གཏོར་འབྲིང་དང་འབྲེལ་བའི་ལམ་དུས་འབྲིང་པོ། དེ་ནས་ཡུམ་དང་།
གུར་རིགས་བསྡུས། སཾ་ཊའི་མཚོན་བྱ་ཅན་མན་ངག་ལུང་ལ་བརྟེན་པའི་ལམ་དུས་
རྒྱས་འབྲིང་བསྡུས་གསུམ། དེ་ནས་གུང་ཚིམས། དེ་ནས་ཟབ་ཆོས་འཆད་པ་དང་
རྩོམ་པ་སོགས་མཛད། དེ་ནས་མཆོད་གཏོར་རྒྱས་པ་དང་ལམ་དུས་རྒྱས་པ། སྒྲུབ་
པ་ལུང་སྦྱིན་གྱི་ཉམས་བཞེས་སོགས་མཛད་དོ། །མདོར་ན་རང་གཞན་གྱི་དོན་
མཐར་ཕྱིན་ཏེ་དོན་ལྔ་པ་ཉེར་བཞི་ལ་དག་པའི་དབྱིངས་སུ་དཔལ་ལྡན་ས་སྐྱའི་
གྲང་མོ་ཆེ་དེ་ཉིད་དུ་གཤེགས་སོ། །སུམ་སྟོང་ལྔ་བརྒྱ་དང་ཞེ་གསུམ་འདས་པའི་
ཞེ་བཞི་པ་ལྕགས་མོ་ཡོས་ (སྤྱི་ལོ་༡༤༡༡)ལོར། བསྟན་པའི་གསལ་བྱེད་བྱམས་
ཆེན་རབ་འབྱམས་པ་རོང་གི་སྣར་རྡོ་སྤེ་ཞེས་པར་བྱོན། ལོ་བདུན་པ་ལ་ཆོས་
འཁོར་སྒང་དུ་སེང་གེ་རྒྱལ་མཚན་ལས་རབ་ཏུ་བྱུང་། བཅུ་གསུམ་པ་ལ་གསང་ཕུ་
ནེའུ་ཐོག་ཏུ་ཕྱག་ཕེབས། ཤངས་སྟོན་རིན་ཆེན་གྲུབ་པ་ལ་གསན་པ་མཛད་ཅིང་།
བཅུ་བཞི་པ་ལ་མངོན་དགའི་ཆོས་གྲྭར་དཀའ་བའི་གྲྭ་སྐོར་གནང་བས་སྐྱོག་པོ་
དཀའ་བཞི་པར་གྲགས། བཅོ་བརྒྱད་པར་རྩེ་ཐང་མཉམ་སོགས་སུ་དཀའ་བཅུའི་
གྲྭ་སྐོར་གནང་ཞིང་། གསང་ཕུའི་ཆོས་ལུང་སྤྱི་ཁང་བཞུགས་ས་མཛད་པས་ཆོས་
ལུང་དཀའ་བཅུ་པ་ཞེས་གྲགས། བཅུ་དགུ་པ་ལ་མཁྱེན་རབ་དབང་ཕྱུག་གི་གྲྭ་
སར་ཕྱག་ཕེབས། ལོ་བཅུ་བཞུགས་ཏེ། ཉི་ཤུ་རྩ་བརྒྱད་པ་ལ་པོ་ཏི་བཞི་བཅུ་རྩ་
ལྔས་ཐོག་དྲངས་པའི་གཞུང་ལུགས་རབ་འབྱམས་ལ། དཔལ་ལྡན་ས་སྐྱར་བཤད་
པའི་དགའ་སྟོན་སྤེལ་བས་བྱམས་ཆེན་རབ་འབྱམས་པ་ཞེས་གྲགས། གཞན་ཡང་
རོང་སྟོན་སྨྲ་བའི་སེང་གེ སེམས་དཔའ་ཆེན་པོ་གཞོན་ནུ་རྒྱལ་མཆོག རོང་ཆུང་
204



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ཤེར་དཔལ་སོགས་ལ་མདོ་ཕྱོགས་ཀྱི་གསན་པ་རྒྱ་ཆེར་མཛད། ཨེ་ཝཾ་ཆོས་ལྡན་དུ་
རྡོ་ རྗེ་ འཆང་ གིས་ མཁན་ པོ། རྗེ་ འཁོར་ ལོ་ སྡོམ་ པས་ ལས་ གསང་། མཁས་ པ་
གཞོན་སེང་གིས་དུས་གོ་བར་མཛད་དེ་བསྙེན་པར་རྫོ་གས། མཁན་སློབ་གཉིས་
ལས་གསུང་ངག་རིན་པོ་ཆེས་གཙོས་པའི་བདེ་དགྱེས་གསང་གསུམ་གྱི་རྒྱུད་མན་
ངག་གི་བཅུད་ཆེན་པོ་བླངས། དེ་ནས་འདི་ལྟར་དགོངས་ཏེ། དབེན་པའི་བདུད་
རྩིས་ཉིན་མཚན་འདའ་བ་རྗེ་མི་ལ་ལྟ་བུའམ། འདུས་པའི་ཚོགས་ལ་རྣ་བའི་བདུད་
རྩིས་ཉིན་མཚན་འདའ་བ་རྗེ་བློ་ལྡན་ཤེས་རབ་ལྟ་བུ་གང་ཡང་རུང་བའི་རྣམ་ཐར་
ལ་ཞུགས་པར་བྱ་ཡི། གཞན་ནི་བདག་གི་ཆ་མ་ཡིན་ནོ། །འོན་ཀྱང་དེ་གཉིས་གང་
ཞིག་བསྟན་པ་ལ་ཕན་པར་ལུང་བསྟན་དུ་གསོལ་ཞེས་བླ་མ་དཀོན་མཆོག་དཔང་
དུ་གསོལ་བའི་བརྟག་པ་མཛད་པ་ན། འོད་གསལ་གྱི་ངང་དེར། རྒྱལ་གྱི་ཤྲཱི་ཡིན་
ཟེར་བའི་རིར། ལུང་གི་ཆོས་པོ་ཏི་བྲག་རི་གཏམས་པ་ཕ་མཐའ་མངོན་སུམ་ཞིག་
གི་བརྡ་དོན་བསམ་པས་འཆད་པའི་སྒྲ་དབྱངས་བསྟན་འགྲོའི་དཔལ་དུ་དགོངས་
ཏེ༑ ཐོག་མར་ནཱ་ལེནྡྲའི་ཆོས་གྲྭར་འདུས་པའི་ཚོགས་ཧ་ཅང་མི་མང་བ་ཞིག་ལ་
འཆད་པའི་བདུད་རྩི་སྤེལ། སླར་སུམ་ཅུ་རྩ་བརྒྱད་པ་འབྲུག་གི་ལོ་ལ་ཁ་རེག་བོད་
འབྲུག་ཏུ་བསྟན་པའི་ གཞི་བཙུགས། འཆད་ཉན་འབྲུག་གི་སྒྲ་ལྟར་མཐོ་བས།
རོང་སྟོན་ཆེན་པོའི་ཞལ་གྱི་བདུད་རྩི་ལས། འབྲུག་གསུམ་འཛོམས་པས་གངས་
ཅན་འདིར་སྙན་གྲགས་ཀྱིས་ཁྱབ་པར་འགྱུར་ཞེས་ལུང་བསྟན། སླར་ཉིད་ཀྱི་སོ་
དགུ་པ་ས་མོ་སྦྲུལ་གྱི་ཟླ་བ་དང་པོ་ལ་འདུས་པའི་ཚོགས་བརྒྱ་ཕྲག་གཉིས་དང་
བཅས་ས་ཡི་བདག་པོ་རིན་སྤུངས་ནོར་བུ་བཟང་པོས་མཐུན་པའི་རྐྱེན་སྦྱར་ཏེ་
འབྲས་ཡུལ་སྐྱེད་ཚལ་དུ་འཆད་རྩོད་རྩོམ་གསུམ་གྱིས་རྒྱལ་བའི་བསྟན་པ་ཉིན་མོ་
205



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ལྟར་གསལ་བར་བྱས་ པ་ཡིན་ནོ། །མདོར་ན། ལོ་བཅོ་བརྒྱད་པ་ནས་དོན་ལྔའི་
བར་བསྟན་པའི་བྱ་བ་འཆད་རྩོད་ཁོ་ནས་དུས་འདའ་བར་བྱས། ལོ་ལྔ་བཅུ་རྩ་
བརྒྱད་དུ་འཆད་པའི་རྒྱུན་བསྲིངས་པ་ཡིན་ནོ། །ཞེས་གྲགས་ཏེ། མཐར་དོན་ལྔ་པ་
ཤིང་མོ་སྦྲུལ་སྨོན་ཟླ་བའི་ཚེས་གཅིག་ལ་གཤེགས་སོ། །སློབ་མའི་མཆོག་བསྟན་
འཛིན་ཆེན་པོ་བགྲང་བར་མི་བཟོད་ཅིང་། སྐྱེད་ཚལ་ཉིད་ལས་མཆེད་པའི་གྲྭ་ས་
ཆེན་པོ་ཡང་ཐུབ་བསྟན་རྣམ་པར་རྒྱལ་བའི་གླིང་དེ་ལས་མཆེད་པ་ཡངས་པ་ཅན་
དང་གཉིས། མཉན་ཡོད་བྱ་གཤོངས་དང་། ཆོས་འཁོར་ལྷུན་པོ། གཞའ་རི་དགོན་
གསར་བ་རྩ་བ་ཉིད་དང་གྲྭ་ས་ཆེན་པོ་དྲུག་པོ་འདི་ཉིད་ཀྱིས་ཀྱང་འཛམ་གླིང་འདི་
མཛེས་པར་བྱས་པ་མ་ཡིན་ནམ། བསྟན་འཛིན་གྱི་ཐུགས་སྲས་མཁས་གྲུབ་བསྟན་
གསལ། རྩེ་ཐང་ སངས་ ལྷུན། གོ་བོ་རབ་འབྱམས་ པ། འབུམ་ ཕྲག་ གསུམ་པ།
བྱམས་པ་ཆོས་དོན་གྲུབ། འཇམ་པའི་དབྱངས་ཀུན་དགའ་ཆོས་བཟང་སོགས་སོ།།
དེས་ན་ཤིང་ཕོ་བྱི་ལོ་འདི་བྱམས་ཆེན་རབ་འབྱམས་པ་བྱོན་པའི་ལྕགས་མོ་ཡོས་
ནས་བརྒྱ་དང་ལྔ་བཅུ་རྩ་བཞི་པ་ཡིན་ནོ། །སུམ་སྟོང་ལྔ་བརྒྱ་དང་དྲུག་ཅུ་འདས་
པའི་ རེ་ གཅིག་ པ་ ས་ ཕོ་སྤྲེལ་（སྤྱི་ལོ་༡༤ ༢༨)ལོར་པཎ་ཆེན་ཤཱཀྱ་མཆོག་ལྡན་
གསང་ཕུའི་བར་ཚིགས་ཞེས་པར་བྱོན། ལོ་བརྒྱད་པའི་ཚེ་རོང་སྟོན་ཆེན་པོ་སྐྱོར་
མོ་ལུང་དུ་བྱོན་པའི་ཞབས་ཕྱིར་བར་མ་རབ་ཏུ་བྱུང་བའི་མཚན་ཤཱཀྱ་མཆོག་ལྡན་
དྲི་མེད་ལེགས་པའི་བློར་གསོལ། བཅུ་པ་ལ་ནཱ་ལེནྡྲར་དགེ་ཚུལ་དུ་བསྒྲུབས་ཤིང་།
དེ་ནས་ཉེར་གཅིག་གི་བར་རོང་སྟོན་ཆེན་པོའི་ཞལ་གྱི་བདུད་རྩི་ཉམས་སུ་མྱོང་
ཞིང་། རྒྱན་དྲུག་མཆོག་གི་གཞུང་ལ་སྦྱངས། ཉེར་ལྔའི་ཚེ་ངོར་དུ་ངོར་ཆེན། བྲག་
དཀར་སེམས་དཔའ་ཆེན་པོ། མུས་ཆེན་གསུམ་གྱིས་མཁན་པོ་དང་ལས་གསང་
206



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
མཛད་དེ་བསྙེན་ པར་རྫོགས། མཁན་སློབ་དེ་གསུམ། ལྕང་ལུང་པ་གཞོན་ནུ་བློ་
གྲོས། པཎ་ཆེན་ནགས་རིན་སོགས་ལས། གསུང་ངག་སྦྱོར་དྲུག་སོགས་ཟབ་རྒྱས་
ཀྱི་ཆོས་ཚུལ་ནོད། ལོ་བཅོ་ལྔ་པ་ལ་གསང་ཕུའི་གནས་སྒོ་གྲྭ་ཚང་གི་འཛིན་བདག་
གནང་། བཤད་པའི་དགའ་སྟོན་དང་། གོ་སྒྲ་ལས་དྲངས་པའི་གནས་བསྟོད་དང་
ང་བརྒྱད་མ་སོགས་མཛད། རིག་གནས་ལྔ་ལ་སྙན་པའི་གྲགས་པས་ཁྱབ། ཉིད་
ཀྱི་ཞེ་གཉིས་པ་ས་མོ་གླང་ལ་པཎ་ཆེན་དོན་ཡོད་དཔལ་བའི་བཀས་བསྐུལ་ཏེ།
གསེར་མདོག་ཅན་དུ་འདུས་ཚོགས་བརྒྱ་ཕྲག་བདུན་ལ་འཆད་རྩོད་རྩོམ་གསུམ་
གྱིས་བསྟན་པ་སྤེལ་ཏེ། དགུན་ཆོས་ལ་མངོན་པ་གོང་འོག དཔྱིད་ཆོས་ལ་དབུ་མ།
དབྱར་ཆོས་ལ་འདུལ་བ་གཙོ་བོར་འདོམས་པར་མཛད། མངའ་རིས་སུ་ཆོས་རྒྱལ་
བཀྲ་ཤིས་མགོན་གྱིས་དཔོན་སློབ་སུམ་བརྒྱ་ཙམ་སྤྱན་དྲངས་པའི་ཚེ། ཀུན་མཁྱེན་
རྫོང་དཀར་བ་ སྡོམ་རིགས་ལ་འཆད་པའི་དབྱངས་སྙན་སྒྲོགས་ པའི་སྙན་པས་
མཚམས་སྦྱར་ཏེ། སྡོམ་པ་གསུམ་ལ་དཀའ་གནད་དཔྱོད་པའི་དྲི་བ་བརྒྱ་རྩ་བརྒྱད་
པ་མཛད། ཤར་ལམ་བྱང་ངམ་རིངས་སུ་འདུས་ པའི་ཚོགས་ཀྱི་བསུ་བ་བསྙེན་
བཀུར་སོགས་མཛད། ཆོས་རྒྱལ་རྣམ་རྒྱལ་གྲགས་པ་ལ་དུས་འཁོར་གྱི་དབང་
སོགས་གསན། སླར་གསེར་མདོག་ཅན་དུ་དྲི་ལན་གསེར་གྱི་ཐུར་མ་མཛད། ལར་
འདིའི་དྲི་ལན་གྱི་བསྟན་བཅོས་བཅུ་ཕྲག་གཅིག་གི་སྒོ་ནས་ཀྱང་བསྟན་པ་དཀར་
པོར་བགྱིས་པ་ལགས་སོ། །
ཡོངས་འཛིན་བཅུ་ཕྲག་བཞི་ལ་གསན་པ་རྒྱ་ཆེར་མཛད། བློ་བརྟན་བཞི་
པ་དང་དེའི་ཉེ་གནས་བློ་ལྡན་པའི་དྲུང་དུ་ཀ་ཙན་སྙན་ངག་སོགས་སྦྱངས་ཤིང་།
ཡོངས་རྫོགས་པཎྜི་ཏ་ཆེན་པོར་གྱུར། སྤྱིར་རིག་གནས་ལྔ་དང་། ཁྱད་པར་སྒྲ་རིག་
207



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
དང༌། ནང་རིག་གི་སྙིང་པོ། བཀའ་བར་མཐའ་དང་། ལུགས་གཉིས་ཀྱི་སྲོལ་ལས་
བྱུང་བའི་རང་སྟོང་གཞན་སྟོང་གི་ལྟ་བའི་གནད་ཟབ་མོ་ལ་འདི་ཁོ་ན་བཀའ་དྲིན་
ཆེ་བ་ཡིན། ཞ་ལུ་མཁྱེན་རབ་ཆོས་ རྗེས་འོད་གསལ་གྱི་ངང་ལས་བསྟན་འཛིན་
ཆེན་པོ་རྣམས་ལ་གཟིགས་པ་སྩལ་བས། བྱམས་ཆེན་རབ་འབྱམས་པ། མཚན་
དུས་སྒྲོན་མེ་འབར་ཏེ་ཕྱོགས་བཞིར་པོ་ཏི་བཀྲམ་སྟེ་གཟིགས་རྟོགས་གནང་ཞིང་
མཐའ་བྲམ་གཟུགས་ཀྱིས་བསྐོར་བ་ཞིག་གཟིགས། པཎ་ཆེན་འདི་ནི་སྐུའི་ངོ་བོ་
མི་སྣང་ཞིང་། སྟེང་གི་ནམ་མཁའ་ལ་གསེར་གྱི་རྡོ་ རྗེ་གཟི་འོད་འབར་བ་དང་།
གཏོར་མ་ལ་མེ་འོད་འབར་བ་གཟིགས་པ་དེ་ཡང་། ལྟ་བ་ཟབ་མོ་མངའ་བའི་
མཚོན་བྱེད་དོ་ཞེས་གྲགས་སོ། །མངའ་རིས་འཁོར་འཕྲལ་འདུ་ཁང་རྙིང་པ་དང་།
ཕྱིས་ གསར་ པ། མགོན་ཁང་
། གོས་སྐུ་སོགས་བཞེངས་ཤིང་། བསྟན་ པའི་ སྦྱིན་
བདག་ གཙང་ ཆེ་ ཧོར་ཤཱཀྱ་དང༌། སྒར་ པ་ དོན་ཡོད་རྡོ་ རྗེ་ དང༌། སེང་གེ་རྩེ་ བ་
འཕགས་པ་རབ་བརྟན་སོགས་ཀྱིས་མཐུན་པའི་རྐྱེན་སྦྱར་བར་མཛད་ཅིང་ཞབས་
ཀྱི་པདྨོ་ ལ་ གཏུགས། རྩོམ་ པ་ ཡང་། ཚད་ མའི་ དཀའ་ འགྲེལ་ སྤྱི་ དོན་ ཆེ་ ཆུང་
གཉིས། །རྣམ་རིགས་ཊཱིཀ་ཆེན་གཉིས་ཏེ་རྣམ་པ་ལྔ། །གོང་མའི་ དཀའ་འགྲེལ་
འོག་མའི་སྤྱི་དོན་ཆེ། །ཕར་ཕྱིན་ཊཱི་ཀ་ལུང་སྙིང་སྤྱི་དོན་གསུམ། །རྩ་འཇུག་ཊཱི་ཀ་
སྟོང་ཐུན་ཆེན་མོ་གསུམ། །འདུལ་བའི་དཀའ་འགྲེལ་ལས་བརྒྱའི་ཁྲི་ཀ་དང་། །སོ་
ཐར་ཊི་ཀ་གཞི་གསུམ་ལས་ཆོག་སོགས། །བདེ་གསང་རྣམ་བཤད་གསེར་ཐུར་
ཆོས་ཚན་སོགས། །རྩོམ་པའི་རྣམ་གྲངས་བརྗོད་པར་མི་ནུས་སོ། །དེ་ལྟར་མཛད་
པ་མཐར་ཕྱིན་ཏེ་དགུང་ལོ་བརྒྱད་ཅུ་པ་མེ་མོ་ཡོས་གྲོ་ཞུན་ཟླ་བའི་ཚེས་ལྔ་ལ་
གཤེགས་སོ། །ཐུགས་སྲས་བསྟན་པ་འཛིན་པ་ནི། དེ་དུས་གྲྭ་ཚང་གོ་བཞི་ནས་
208



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
འཆད་ ཉན་ གནང་ བའི་ ཤངས་ ཆེན་ པ། ལྟུང་ ར་ བ། རྡོར་ རྒྱལ་ བ། བློ་ བཟང་
སོགས་བགྲང་བར་མི་ལང་བ་བྱོན་ནོ། །དེས་ན་ཤིང་ཕོ་བྱི་ལོ་འདི་པཎ་ཤཱཀ་པ་
བྱོན་པའི་ས་སྤྲེ་ནས་བརྒྱ་དང་སོ་བདུན་པ་ལགས་སོ། །སུམ་སྟོང་ལྔ་བརྒྱ་དང་རེ་
གཅིག་འདས་པའི་རེ་གཉིས་པ་ས་མོ་བྱ་（སྤྱི་ལོ་༡༤༢༩)ལ་མདོ་ཁམས་སུ་གོ་བོ་
རབ་འབྱམས་པ་བསོད་ནམས་སེང་གེ་བྱོན། ངོར་དགོན་གསར་བཏབ་པའི་
ལོ་དེ་ཡིན། པཎ་ཤཱཀ་ པ་ ལས་ ལོ་གཅིག་གིས་གཞོན། ལོ་བཅུ་ པ་ ལ་བྱང་ཆུབ་
སེམས་དཔའ་ཀུན་དགའ་འབུམ་ལས་རབ་ཏུ་བྱུང་། དེ་ནས་བཅུ་དགུ་བཞེས་པའི་
བར་དུ་མཁན་པོ་དེ་དང༌། གོ་བོ་རབ་འབྱམས་པ་ཤེས་རབ་དཔལ་ ལ་ སོགས་
བསྟེན་ཏེ། གཞུང་ལུགས་ གསུམ་ གྱིས་ ལྷག་པའི་བཅུ་ ཕྲག་གཅིག་མགྲིན་ པའི་
ལམ་དུ་རྒྱུ་ཞིང་འབྱིན་པར་མཛད་དེ། གོ་བོ་རབ་འབྱམས་པ་ཞེས་སྔ་མོ་ཉིད་ནས་
རང་ བྱོན་དུ་གྲགས། ཉི་ཤུ་ པ་ ས་ ཕོ་འབྲུག་ལོར། གོ་རམས་ཤེར་དཔལ་གྱིས།
རབ་འབྱམས་ལ་སོགས་བཤེས་གཉེན་བརྒྱ་རྩ་གཅིག །ཅེས་བརྒྱ་འབུལ་གྱི་རྣམ་
གྲངས་སུ་མང་དུ་བཀོད་པའི་དཀྱུས་ཀྱི་གཙོ་བོར་བྱས་ཏེ། རོང་སྟོན་སྨྲ་བའི་སེང་
གེ་དགུང་ལོ་བརྒྱད་ཅུ་རྩ་གཉིས་ལོན་པ། ཆོས་གྲྭ་ནཱ་ལེནྡྲ་ཐེབས་ནས་ལོ་བཅུ་
གསུམ་ལོན་པ་དེ་ཉིད་ལ་རོང་སྟོན་ཆེན་པོའི་གསུང་གི་བཅུད་མྱངས་ཏེ་ལོ་གཉིས་
ལོན་པ་སྦྲུལ་གྱི་ལོ་ལ་རོང་སྟོན་ཆེན་པོ་དག་པའི་ཞིང་དུ་བཞུད་པ་ནས། ལོ་དེ་
ཉིད་ལ་ཆོས་གྲྭ་ཆེན་པོ་འབྲས་ཡུལ་གསར་ཚུགས་ཀྱི་དགའ་སྟོན་གསར་པ་ལ་
ལོངས་སུ་སྤྱོད་པའི་ཚེ་བྱམས་ཆེན་རབ་འབྱམས་རྗེའི་ཞབས་ཀྱི་པདྨོར་གཏུགས།
ལོ་ངོ་ལྔ་ལ་མདོ་ཕྱོགས་ཀྱི་གནད་མ་ལུས་པ་ལ་སྒྲོ་འདོགས་བཅད། རང་ལོ་ཉེར་
ལྔ་པ་ཆུ་མོ་བྱའི་ལོར། ཨེ་ཝཾ་ཆོས་ལྡན་དུ་རྡོ་རྗེ་འཆང་ཀུན་དགའ་བཟང་པོའི་
209



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཞབས་པད་བསྟེན། ཉེར་དྲུག་པ་ཤིང་ཕོ་ཁྱི་ལོར་རྗེ་སེམས་དཔའ་ཆེན་པོ་དཀོན་
མཆོག་རྒྱལ་མཚན། སྡོམ་བརྩོན་སངས་རྒྱས་དཔལ་བཟང་པོ་རྣམས་ཀྱིས་མཁན་
པོ་དང་ལས་གསང་མཛད་དེ་བསྙེན་པར་རྫོགས། མདོར་ན་བྱ་ལོ་ནས་མེ་ཕོ་བྱི་ལོ་
ངོར་ཆེན་ཞི་བར་གཤེགས་ཀྱི་བར་ལོ་ངོ་བཞི་ལ། གསུང་ངག་སོགས་རྒྱུད་མན་
ངག་གསན། བྱི་ལོར་ངོར་ཆེན་ཞི་བར་གཤེགས་ནའང་། མུས་ཆེན་སོགས་མཁས་
པ་དུ་མ་ལ། གསུང་ངག་སོགས་རྒྱུད་མན་ངག་གི་ཟབ་བཅུད་བླངས་ཏེ་ལོ་ངོ་
བརྒྱད་ལ་རྒྱུད་མན་ངག་གི་སྒྲོ་འདོགས་བཅད། རང་ལོ་སོ་གཉིས་པ་ལྕགས་ཕོ་
འབྲུག་ལོར་མདོ་ཁམས་ཕྱོགས་སུ་གོམ་ཟུང་འཕོས་ཏེ་འབྲས་ཡུལ་ཉིད་དུ་ཕྱག་
ཕེབས་ པ་ ན། རབ་ འབྱམས་ ཆོས་ རྗེའི་ཐུགས་ རྗེའི་ ལྕགས་ཀྱུས་བཟུང་ སྟེ། སོ་
གསུམ་པ་སྦྲུལ་ལོ་ནས་སྤྲེལ་ལོའི་བར་ལོ་བཞི་ཙམ་ཞིག་འབྲས་ཡུལ་ཉིད་དུ་ཟུར་
འཆད་པའི་དབྱངས་ཀྱི་ བློ་ལྡན་རྣམས་ཡིད་གསོས་པར་ བྱས། ཀྱེ་རྡོ་ རྗེའི་གཞི་
བསྙེན་དང༌། སྡོམ་གསུམ་གྱི་ཁྲི་ཀ ཡུམ་སྟོན་རབ་གསལ་སོགས་རྩོམ་པའི་སྒོ་ཡང་
ཕྱེ༑ སླར་མུས་ཆེན་ཉིད་ཀྱི་ཐུགས་རྗེའི་ཞགས་པས་དྲངས་ཏེ། མུས་སུ་བྱོན། བྱ་
ལོར་ཟབ་ཆོས་གསན་པ་དང་། གསང་འདུས་རྩོད་སྤོང་སོགས་མཛད། སོ་བརྒྱད་
པ་ཁྱི་ལོ་རྗེ་མུས་ཆེན་ཆོས་རྒྱལ་རྣམ་རྒྱལ་གྲགས་བཟང་གིས། བྱང་ངམ་རིངས་སུ་
སྤྱན་དྲངས་ཏེ་ཞབས་འབྲིང་དུ་བཀོད་དོ། །བློ་གསལ་འགའ་ལ་ལེགས་བཤད་ཀྱི་
སྐྱེས་དང་། ཀུན་རིག་རྩོད་སྤོང་། ཀྱེ་རྡོར་རྩོད་སྤོང་སོགས་རྩོམ་གྱི་མེ་ཏོག་ཁ་ཕྱེ།
མེ་ཕོ་ཁྱི་ལོ་དེ་ཉིད་ཀྱི་རྒྱལ་ཟླ་བའི་ཚེས་བཅོ་ལྔ་ལ་བློ་གསལ་དོན་གཉེར་ཅན་བཅུ་
ཕྲག་བཞི་དང་བཅས། རིན་སྤུངས་ནང་སོ་དོན་གྲུབ་རྡོ་རྗེ་དཔོན་སློབ་ཀྱིས་མཐུན་
པའི་རྐྱེན་སྦྱར་ཏེ་རྟ་ནག་གསེར་གླིང་དུ་ཆོས་ཀྱི་གྲྭ་བཙུགས། ཁྱི་ལོ་དེ་ནས་སྦྲུལ་
210



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ལོའི་བར་ལོ་བརྒྱད་ཀྱི་རིང་ལ་ཧ་ཅང་བློ་གསལ་མང་བ་མིན་པའི་དོན་གཉེར་ཅན་
ཤ་སྟག་ལ་འཆད་པའི་དབྱངས་ཀྱིས་ངལ་གསོས། ཉིད་ཀྱི་ཞེ་ལྔ་པ་ཆུ་མོ་སྦྲུལ་གྱི་
ལོ་དེ་ཉིད་ལ། ཐུབ་བསྟན་རྣམ་པར་རྒྱལ་བའི་གླིང་ཆེན་པོ་བཏབ། འདུས་པའི་
ཚོགས་ཆེན་པོ་ལ་མདོ་སྔགས་ ཀྱི་དགའ་སྟོན་ངོ་མཚར་རྨད་དུ་བྱུང་བས་སྤྱིར་
བསྟན་པའི་སྙིང་པོ། ཁྱད་པར་སྡོམ་རིགས་ཀྱི་བསྟན་པ་རྨ་མེད་པ་སོར་ཆུད། ཉིད་
ལྔ་བཅུ་རྩ་ལྔ་པ་ཆུ་མོ་ཡོས་ལ་ཨེ་ཝཾ་ཆོས་ལྡན་གྱི་སེང་གེའི་ཁྲི་ལ་ཞབས་སེན་
བཀོད་དེ། མེ་ཕོ་རྟའི་བར་ལོ་བཞིར་རྡོ་རྗེ་འཆང་ཡབ་སྲས་ཀྱི་དགོངས་པ་རྫོགས་
པར་མཛད། རྟ་ལོ་དེ་ལ་ཡོངས་འཛིན་དཀོན་མཆོག་འཕེལ་རྒྱལ་ཚབ་ཏུ་དབང་
བསྐུར་ཏེ། སླར་ཡང་རྣམ་པར་རྒྱལ་བའི་གླིང་ཆེན་པོར་ཕྱག་ཕེབས། སྐལ་ལྡན་
རྣམས་ལ་མདོ་སྔགས་ཀྱི་བཀའ་དྲིན་སྩལ། སླར་རེ་གཅིག་ས་མོ་བྱའི་ལོ། དཔལ་
ལྡན་ས་སྐྱར་ཆོས་ཀྱི་དགའ་སྟོན་སྤེལ། ཚུར་ལམ་སྔོན་མོ་རྫོང་དུ་ཆོས་ཀྱི་དགའ་
སྟོན་རྩོལ་བའི་ཚེ་ཆོ་འཁྲུལ་ཟླ་བའི་ཉེར་གཅིག་ལ་ཞི་བར་གཤེགས་སོ། །བསྟན་
པ་འཛིན་པའི་སློབ་བུ་ཡང་། ཀོང་སྟོན་དབང་ཕྱུག་གྲུབ་པ། མུས་རབ་འབྱམས་པ་
ཐུགས་རྗེ་དཔལ་བཟང་པོ། བཀའ་བཅུ་སྨྲ་བ་བསོད་ནམ་རྒྱ་མཚོ་སོགས་བགྲང་
བར་མི་བཟོད་པ་བྱོན། དེས་ན་ཤིང་བྱི་འདི་པཎ་ཆེན་འདི་བྱོན་པའི་ས་མོ་བྱ་ནས་
བརྒྱ་དང་སོ་དྲུག་པ་ཡིན་ནོ། །སུམ་སྟོང་ལྔ་བརྒྱ་དང་རེ་ལྔ་འདས་པའི་རེ་དྲུག་པ་
ཆུ་ མོ་ གླང་(སྤྱི་ལོ་ ༡༤ ༣༣)ལ། རྒྱལ་ བ་ འབུམ་ ཕྲག་ གསུམ་ པ་ དང་། འཇམ་
དབྱངས་ ཀུན་ དགའ་ཆོས་བཟང་གཉིས་བྱོན། འདི་པཎ་ ཆེན་ཤཱཀྱ་མཆོག་ལྡན་
ལས་ལོ་ལྔ་དང་། ཀུན་མཁྱེན་གོ་བོ་རབ་འབྱམས་པ་ལས་ལོ་བཞིས་གཞོན་པ་
ཙམ་མོ། །དེ་ཡང་རྗེ་པཎ་ཆེན་གཡས་རུ་བྱང་གི་སའི་ཐེག་ལེ། འཇམ་གསར་ལྷ་



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
སྡིངས་ཞེས་གྲགས་པའི་འདབས་ཁང་དམར་བྲག་ཁུང་དུ་བྱོན། ལོ་བདུན་པའི་ཚེ་
ཆོས་རྒྱལ་དཀོན་མཆོག་ལེགས་པས་བྱམས་ཆེན་འཛམ་གླིང་རྒྱན་གཙུག་ལག་ཁང་
དང་བཅས་པ་བཞེངས་བྱམས་ཕྲུག་བདུན་བརྒྱ་གསར་དུ་བསྡུས་པའི་སྐབས་སུ།
སེམས་དཔའ་ཆེན་པོ་གཞོན་ནུ་རྒྱལ་མཆོག་གིས་མཁན་པོ་མཛད་ནས་རབ་ཏུ་
བྱུང་། མདོག་ཆོས་འཁོར་སྒང་དུ་པཎ་ཆེན་སངས་རྒྱས་སེང་གེ བྱང་སེམས་བློ་
གྲོས་རིན་ཆེན། དོལ་ཕྲུག་ཆོས་བཟང་རྣམས་ལས་གཞུང་ལུགས་ཆེན་པོ་ལ་གསན་
པ་བཙལ། དཔལ་ལྡན་ས་སྐྱར་བཀའ་བཅུའི་བཤད་པ་ལེགས་པར་སྩལ། ཨེ་ཝཾ་
ཆོས་ལྡན་ནས་འཁྱུད་དེ། འབྲས་ཡུལ་སྐྱེད་ཚལ་དུ་ཀུན་མཁྱེན་བྱམས་ཆེན་རབ་
འབྱམས་ པའི་ ཞབས་ པད་ བསྟེན། རྗེ་ འདི་ དང༌། རྩེ་ ཐང་ སངས་ ལྷུན། ཞ་ ལུ་
བཀའ་བཅུ་པ་གསུམ་ལ་འབུམ་འཛིན་པའི་བཀའ་གནང་ཕེབས། རྗེ་འདིས་ཟླ་བ་
གཅིག་ལ་ཐུགས་སུ་སྨིན། ཚིག་དོན་གྱི་བཤད་པས། ཀུན་མཁྱེན་ཆོས་རྗེ་འདུས་
ཚོགས་དང་བཅས་པ་ལེགས་བཤད་བདུད་རྩིའི་མཆོད་པས་མཉེས་ཏེ། འབུམ་
ཕྲག་གསུམ་པ་ཞེས་མཚན་གྱི་ཤིས་བརྗོད་སྙན་པའི་གླུ་དབྱངས་སུ་ཟློས། སྒྲ་པ་
ཤེས་ རིན་དང་། ཤངས་ པ་ ཀུན་ དགའ་ དཔལ་ ལྡན་ ལ་ སྒྲ་ཀ་ཙན་ སོགས་ རིག་
གནས་ཆེ་ཆུང་ལ་སྦྱངས་པས་པཎྜི་ཏ་ཞེས་སྙན་པར་ གྲགས། སུམ་ཅུ་པ་རྟ་ལོ།
ཀུན་མཁྱེན་གོ་བོ་རབ་འབྱམས་པ་ཟུར་འཆད་པའི་སྐབས་སུ་བྱམས་ཆེན་ཆོས་
རྗེས་མཁན་པོ། གོ་རམས་ཆེན་པོས་ལས་སློབ། ཞ་ལུ་བཀའ་བཅུ་པས་དུས་གོ་བ་
མཛད་དེ། འཇམ་དབྱངས་ཆོས་རྗེ་སོགས་མང་ཞིག་དང་མཉམ་དུ་བསྙེན་པར་
རྫོགས། རྟ་ལོ་དེ་ཉིད་ཀྱི་དབྱར་ཆོས་ལ། རྩེ་ཐང་སོགས་སུ་གཞུང་ལུགས་དྲུག་
ཅུའི་བཤད་པའི་དགའ་སྟོན་སྤེལ། སོ་གཅིག་པ་ལུག་ལོ་དགུན་ཆོས་ལ་དཔལ་



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར། །
ངམ་རིངས་སུ་ཤེར་ཕྱིན་སྟོང་ཕྲག་བརྒྱ་པ་ལ་བཤད་པའི་སྲོལ་ཆེན་པོ་བཏོད།
ལུག་ལོར་དབྱར་ཆོས་ལྷོ་ཤེལ་དཀར་དུ་བཤད་པའི་ཆོས་སྦྱིན་རྒྱས་པར་བསྩལ།
སོ་གཉིས་པ་སྤྲེལ་ལོར་གློ་བོ་སྨོན་ཐང་གི་ཆོས་སྡེར་འབུམ་གྱིས་གཙོས་པའི་གཞུང་
ལུགས་བརྒྱ་ལ་མཁས་པའི་དགའ་སྟོན་བསྒྲུབས། ཆོས་རྒྱལ་ཨ་མགོན་དྲུང་དུ།
གདན་དུ་འོས་པའི་མཐའ་ཅན་དང་། འབོལ་གྲུབ་དང་། སུམ་སྟན་མཉེལ་འབོལ་
གྱི་ཁྲི་ལ་ རིམ་བཞིན་འབུམ་གྱི་གླེགས་བམ་ཀ་པ། ཁ་པ། ག་ང་གཉིས་རྣམས་
མགྲིན་ པའི་ དཔལ་ ནས་ བཀོད་ པས། རྒྱལ་ བློན་འབངས་ བཅས་ ངོ་ མཚར་ གྱི་
དཔལ་ལ་བཀོད་པས། པོ་ཏི་ལྔ་པ་མན་ཆད་གསུང་ནས་སྒྲོགས་པ་དང་། རྒྱལ་
བློན་གྱིས་ཐོག་དྲངས་བློན་པོ་ལུང་གང་གི་སྐལ་ལྡན་རྣམས་ལ་འབུམ་གྱི་ལུང་
བཤད་པའི་དགའ་སྟོན་ཕྱོགས་གཅིག་ཏུ་གནང་བས། རྒྱལ་བློན་ཀུན་གྱིས་ཞབས་
སེན་སྤྱི་བོར་བླངས་ཤིང་འདོད་རྒུའི་མཆོད་པ་རྒྱ་ཆེར་ཕུལ། སོ་གསུམ་པ་བྱ་ལོར་
ཤར་ལམ་མུས་ཆེན་དྲུང་དུ་ཟབ་དོན་གྱི་བདུད་རྩི་ཞུས་ཤིང་། སྐྱེད་མོས་ཚལ་དུ་
བྱམས་ཆེན་རབ་འབྱམས་ པ་འདུས་ པའི་ཚོགས་དང་བཅས་པ་ལ། བསྙེན་ཅིང་
བཀུར་བས་དགེས་པར་མཆོད། ཀུན་མཁྱེན་གོ་རམས་པས་ཟུར་འཆད་མ་གནང་
ནས་ལོ་གཅིག་སོང་བ། ཉིད་ཀྱི་སོ་བཞི་པ་ཁྱི་ལོ། འཇམ་དབྱངས་རྗེ་དང་གཉིས་
ལ་ཟུར་འཆད་ལེགས་བཤད་སྤེལ་བའི་འོས་སུ་བཀའ་བསྩལ། ལོ་བཅུ་གསུམ་གྱི་
བར་དུ་བློ་གསལ་དོན་གཉེར་ཉིས་བརྒྱ་སྐོར་ལ་ལེགས་བཤད་ཀྱིས་ཡིད་གསོས་
པར་མཛད། ཞེ་ བདུན་ པ་ ཕག་ ལོར་ མི་ དགེ་བའི་ རྐྱེན་ གྲོགས་སུ་ཤར་ཏེ། བློ་
གསལ་ཤེས་ལྡན་བརྒྱ་ཕྲག་གཉིས་དང་བཅས། བསོད་ནམས་ཀྱི་དཔལ་ལ་དབང་
སྒྱུར་བའི་སྡེ་དཔོན་སོ་སོས་མཐུན་པའི་རྐྱེན་སྦྱར་ཏེ། གནས་ངེས་མེད་དུ་ལེགས་
213



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
པར་བཤད་པའི་ཆར་ཕབ། དེ་ཡང་ཡུལ་དབུས་ཀྱི་སྨན་ལྗོངས་སུ་ཤར་ཏེ་ཕག་བྱི་
གླང་གསུམ། གཙང་ཆུ་གྲུ་གསུམ་དུ་སྟག་ཡོས་འབྲུག་གསུམ། ཡར་འབྲོག་ཏུ་སྦྲུལ་
ལོ༑ རྐྱང་འདུར་དུ་རྟ་ལོ། ནོར་བུ་སྒང་རྒྱང་གདོང་སོགས་སུ་ལུག་སྤྲེལ་གཉིས་ཏེ།
ལོ་བཅུའི་བར་དུ་གནས་ངེས་མེད་དུ་འཆད་པའི་ཟློས་གར་ཅི་ཡང་བསྒྱུར་ཏོ།
ཉིད་ཀྱི་ལྔ་བཅུ་རྩ་བདུན་པ་ས་མོ་བྱའི་ལོར། གཙང་སྟོད་བསོད་རྒྱལ་གྱིས་མཐུན་
པའི་རྐྱེན་སྦྱར་ཏེ། ཟླ་བ་ལྔ་པའི་ཚེས་བཟང་པོ་ལ་དཔལ་མཉན་ཡོད་བྱ་རྒོད་
གཤོངས་ཀྱི་ཆོས་གྲྭ་ཆེན་པོ་བཏབ། ཀུན་མཁྱེན་གོ་རམས་ཆེན་པོ་གཤེགས་པའི་
ལོ་དེ་ཡིན། དེའི་ཕྱི་ལོ་ཉིད་ཀྱིས་ང་བརྒྱད་པ་ཁྱི་ལོར་འཕགས་མཆོག་ཀླུ་སྒྲུབ་
རྒྱལ་ཚབ་ཏུ་དབང་བསྐུར་ཏེ། ལོ་བཅུ་གསུམ་དུ་འཕགས་མཆོག་རྗེས་འཆད་པའི་
རྒྱུན་བཟུང་ཤིང་པཎ་ཆེན་ཆོས་རྗེ་གནས་ངེས་མེད་དུ་སྐལ་བ་འཚམ་པར་ཟབ་མོ་
སྔགས་ཀྱི་ཆོས་ཀྱི་འཁོར་ལོ་བསྐོར། ཉིད་ཀྱི་བདུན་ཅུ་པ་ཆུ་ཕོ་ཁྱི་ལོར་འཕགས་
མཆོག་དག་པའི་དབྱིངས་སུ་གཤེགས་ཏེ། སླར་ཉིད་ཀྱིས་མཉན་ཡོད་དུ་སྔགས་ཀྱི་
ཆོས་འཁོར་བསྐོར། ཕྱི་ ལོ་དེ་ལ་མཉན་ཡོད་དུ་བདག་ཅག་ གི་ སྟོན་པ་འཁོར་
གནས་བརྟན་གྱིས་བསྐོར་བ་དྲིའི་གཙང་ཁང་དང་བཅས་པ་བཞེངས། དོན་གཅིག་
པ་ཕག་ལོར་རབ་གནས་ཀྱིས་མངའ་གསོལ། ཉིད་ཀྱིས་དོན་གཉིས་སུ་སླེབ་པ།
མཉན་ཡོད་ཐེབས་ནས་ལོ་བཅུ་དྲུག་པ་ཤིང་ཕོ་བྱི་ལོ་དཔྱིད་ཟླ་ར་བའི་ཉེར་གཅིག་
ལ་དག་པའི་ཞིང་དུ་གཤེགས། རྗེ་འདི་ཉིད་ཀྱིས་མདོ་སྔགས་ཀྱི་ཆོས་གསན་པའི་
ཚུལ་ཡང་རྗེ་ངོར་ཆེན་ཡབ་སྲས་ལ་ས་སྐྱ་ངོར་ལུགས། བདག་ཆེན་རྒྱ་གར་བ་དང་
རྣལ་འབྱོར་པ་བསྟན་འཛིན་དཔལ་སོགས་ལ་ས་སྐྱ་རྫོང་ལུགས། བཤེས་གཉེན་
བློ་གྲོས་རྒྱལ་མཚན་ལ་རྗེ་བཙུན་བོ་དོང་པའི་དེ་ཉིད་འདུས་པ། སྟག་ལུང་ངག་
214



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
དབང་ གྲགས་ པ་ ལ་དྭགས་པོ་བཀའ་བརྒྱུད་དང་ རས་ཆུང་སྙན་བརྒྱུད་སོགས།
མཁྱེན་རབ་ཡོན་ཏན་དཔལ་བྱུང་ལ་ཤངས་པ་དཀའ་བརྒྱུད་དང་རི་ཆོས། ཀ་ཏོག་
ནོར་བུ་བཟང་པོ་ལ་རྫོགས་པ་ཆེན་པོའི་སྐོར་སོགས། རྣལ་འབྱོར་རྡོ་རྗེའི་མཚན་
ཅན་ལ་ཞི་བྱེད་སོགས་ཏེ། ཇི་ལྟར་གསན་པ་དེ་དག་ཀྱང་གནས་ངེས་མེད་དུ་
ལེགས་པར་སྒོམས་པས་དུས་འདས་པ་ཁོ་ན་ལགས་ཤིང་། བཤད་སྒྲུབ་ཀྱི་བསྟན་
པ་ཆེས་ཆེར་གསལ་བར་མཛད། ཁྱད་པར་རིགས་པའི་གནད་ཟབ་མོས་བློ་གསལ་
ལ་ངེས་པ་བདེ་བླག་ཏུ་སྐྱེ་བ་ལ་པཎ་ཆེན་འདིའི་འཕྲིན་ལས་ཀྱི་རྒྱུན་ཁོ་ན་བཀའ་
དྲིན་ཆེ་ བ་ ཡིན་ནོ། །ཐུགས་ སྲས་ བསྟན་འཛིན་གྱི་བུ་ སློབ་ ཀྱང་། ཐུགས་ སྲས་
འཕགས་མཆོག་ཀླུ་སྒྲུབ། ཨར་སྟོན། བློ་གྲོས་རྒྱ་མཚོ། ཀུན་མཁྱེན་ལྕགས་ཐང་
ཆོས་ རྗེ། རྒྱལ་ བ་ དཀོན་ མཆོག་དཔལ་ བ། ལྷོ་ བྱང་ གི་ ལྷ་ དབང་ རྣམ་ གཉིས།
འཇམ་མགོན་བློ་གྲོས་བཀྲ་ཤིས་སོགས་བསམ་གྱིས་མི་ཁྱབ་པ་བྱོན། འཇམ་
དབྱངས་ཀུན་དགའ་ཆོས་བཟང་ནི། ཆུ་མོ་གླང་དེ་ཉིད་ལ་གློ་བོ་འབྲོག་གསེབ་
ཏུ་བྱོན། བཅུ་པ་ལ་བྲག་དཀར་ གྲགས་རྒྱལ་བ་ལ་དགེ་བསྙེན་གྱི་སྡོམ་པ་ནོད།
བཅོ་བརྒྱད་པ་ལ་གློ་བོ་བདག་པོས་ས་སྐྱར་གྲྭ་བསྐོར་དང་དབུས་གཙང་དུ་སློབ་
གཉེར་བ་བརྒྱ་ཕྲག་གསུམ་ཙམ་རྫོང་བརྡ་གནང་བའི་སྐབས་སུ། དཔལ་ལྡན་ས་
སྐྱར་བློ་གྲོས་གཞོན་ནུའི་བཤད་གསར་དང་། ངོར་དུ་རྗེ་བཙུན་རྡོ་རྗེ་འཆང་དང་
མཇལ། བཅུ་དགུ་པ་ལ་ཨེ་ཝཾ་ཆོས་ལྡན་དེ་ཉིད་དུ། རྡོ་རྗེ་འཆང་གིས་མཁན་པོ།
བྲག་དཀར་སེམས་དཔའ་ཆེན་པོ་ཁ་ཆར་བ་ཞེས་གྲགས་པས་སློབ་དཔོན། གཅུང་
གཞོན་ནུ་སེང་གེས་དུས་གོ་བ་མཛད་དེ་རབ་ཏུ་བྱུང་། བཅུ་དགུ་པ་ལུག་གི་ལོའི་
སྟོན་ཆོས་གྲྭ་ཆེན་པོ་འབྲས་ཡུལ་དུ་ཕེབས། བྱམས་ཆེན་རབ་འབྱམས་པ་དང་
215



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
མཇལ། ཉིད་ཀྱི་ཉི་ཤུར་སོན་ཞིང་། རྗེ་བྱམས་ཆེན་ཆོས་ རྗེའི་ཞེ་གཉིས་པ་སྐྱེད་
ཚལ་ཐེབས་ནས་ལོ་བཞིར་སླེབ་པའི་ལྕགས་ཕོ་སྤྲེལ་ལོ་ནས་བྱམས་ཆེན་རབ་
འབྱམས་པ་ལུས་དང་གྲིབ་མ་ལྟར་བསྟེན་ཅིང་། གསུང་གི་བདུད་རྩི་མདོ་སྔགས་
ཀྱི་ཟབ་བཅུད་ལ་ཚིམས་པར་རོལ། སུམ་ཅུ་པ་ལ་བྱམས་ཆེན་རབ་འབྱམས་ཆོས་
རྗེ་དང་། གོ་རམས་ཆོས་རྗེ་མཁན་སློབ་ལས་བསྙེན་པར་རྫོགས། སོ་བཞི་པ་ཁྱི་
ལོ་ནས། པཎ་ཆེན་འབུམ་པ་གཉིས་ཀྱི་ཟུར་འཆད་མཛད། རྒྱལ་བའི་བསྟན་པ་
ཕན་ཚུན་འགྲན་པ་བཞིན་དུ་རྒྱས་པར་མཛད། ཉིད་ཀྱི་ང་གསུམ་པ་ཤིང་མོ་སྦྲུལ་
ལོ་བྱམས་ཆེན་རབ་འབྱམས་པ་དག་པའི་ཞིང་དུ་གཤེགས། ལྔ་བཅུ་རྩ་བཞི་པ་མེ་
ཕོ་རྟ་ལོ་ནས་སྐྱེད་མོས་ཚལ་གྱི་གདན་སེང་གེའི་ཁྲི་ལ་ཞབས་སེན་བཀོད་པའི་སྒོ་
ནས་དོན་གཅིག་བཞེས་ཀྱི་བར་དུ་མདོ་སྔགས་ཀྱི་བསྟན་པ་བསྐྱངས། དོན་གཅིག་
པ་ཆུ་མོ་ཕག་གི་ཟླ་བ་བཅུ་པའི་ཚེས་བཅུ་གཅིག་ལ་ཞི་བར་གཤེགས། ཐུགས་
སྲས་བསྟན་འཛིན་མང་དུ་བྱོན་ཡང་། བསྟན་པ་ལ་ཕན་པའི་བཤེས་གཉེན་པ་ཉིད་
ཀྱི་གདན་ས་བ་ཉིད་དང༌། ཆོས་འཁོར་ལྷུན་པོ་འདེབས་པ་པོ་པཎ་ཆེན་དངོས་
གྲུབ་དཔལ་འབར་དང་། གཞའ་རི་དགོན་གསར་འདེབས་པ་པོ་ལྷ་དབང་བློ་གྲོས་
རྣམས་སོ། །དེས་ན་ཤིང་བྱི་འདི། པཎ་ཆེན་འབུམ་ཕྲག་གསུམ་པ་དང་འཇམ་པའི་
དབྱངས་ཀུན་དགའ་ཆོས་བཟང་དང་གཉིས་བྱོན་པའི་ཆུ་གླང་ནས་བརྒྱ་དང་སོ་
བཞི་པ་ལགས་སོ། །སུམ་སྟོང་དྲུག་བརྒྱ་པའི་སྐབས་སུ་བྱོན་པ་ནི་རྒྱལ་བ་ལྕགས་
ཐང་པ་ཆེན་པོ་ལ་སོགས་ཏེ་སུམ་སྟོང་དྲུག་བརྒྱ་དང་དྲུག་འདས་པའི་བདུན་པ་
ཤིང་ཕོ་རྟ་(སྤྱི་ལོ་༡༤༧༤)ལོར་གཙང་ལྕགས་ཐང་རབ་འབྱམས་པ་བྱམས་པ་
བསོད་ནམས་ བྱོན། བཅུ་གཅིག་པ་ལ་ཡུལ་དེའི་སངས་རྒྱས་གླིང་ཞེས་བྱ་བར་
216



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
བསོད་ནམས་ལེགས་པ་དང་། འཆད་དཀའ་བཅུ་པས་མཁན་སློབ་བྱས་ཏེ་རབ་ཏུ་
བྱུང་། བཅུ་གཅིག་པ་དེ་ཉིད་ནས་བཅོ་བརྒྱད་ཀྱི་བར་ལ་མདོག་ཆོས་འཁོར་སྒང་
དུ་བཤེས་གཉེན་ཤཱཀྱ་རྒྱལ་མཚན་དང་བློ་གྲོས་རྒྱལ་མཚན་གཉིས་ལ་རིག་པའི་
རྣམ་ འགྱུར་ ལེགས་ པར་ སྦྱངས། བཅུ་ དགུ་ པར་ མཉན་ ཡོད་ བྱ་རྒོད་ གཤོངས་
ཐེབས་ནས་ལོ་བཞི་ལོན་པའི་ཚེ་ཆོས་གྲྭ་དེ་ཉིད་དུ། འཇམ་དབྱངས་འཕགས་
མཆོག་ཀླུ་སྒྲུབ་ ལ་ གྲངས་ཆེན་བཅོ་བརྒྱད་ཀྱི་ལེགས་བཤད་དང༌། གསུང་ངག་
སོགས་སྔགས་ཀྱི་ཟབ་གནད་ལོ་གྲངས་བརྒྱད་ཀྱི་བར་དུ་གསན། པཎ་ཆེན་འབུམ་
ཕྲག་ གསུམ་ པ་ ལ་ གསུང་ ངག་ ཤངས་ པ་ བཀའ་ བརྒྱུད། རས་ཆུང་སྙན་ བརྒྱུད་
སོགས་ཟབ་ཁྲིད་ཀྱི་བཅུད་ཆེན་པོ་བླངས། ཉེར་ལྔ་པ་ལ་དཔལ་འཁོར་བདེ་ཆེན་
དང༌། ཉེར་དྲུག་པ་ལ་རྩེད་ཐང་དུ་གཞུང་ལུགས་བཅུ་དྲུག་གམ་བཅུ་བདུན་ལ་
ལེགས་ བཤད་ ཀྱི་ སྐྱེས་ ཕུལ། ཉེར་ དགུ་ པ་ ལ། མདོག་ ཡ་ ག་ ཆོས་ སྡིངས་སུ།
བྱམས་པ་དཀོན་མཆོག་དཔལ་གྱིས་མཁན་པོ། ལུ་ཕུ་གདན་ས་པ་དབོན་བརྩོན་
འགྲུས་རྒྱ་མཚོས་ལས་སློབ། མཚུངས་མེད་ཆོས་རྗེ་དཔལ་འབྱོར་བས་གསང་སྟོན་
མཛད་དེ་བསྙེན་པར་རྫོགས། མདོར་ན་དགུང་ལོ་ཉེར་གཅིག་པ་ནས། སུམ་ཅུའི་
བར་བློ་གསལ་དོན་གཉེར་མང་པོ་ལ་སྒོས་སུ་ལེགས་བཤད་ཅི་ཡོད་ངོམས། སོ་
གཅིག་ནས་ལོ་ལྔའི་བར་གྱི་གནས་བསྐོས་པའི་ཟུར་འཆད་གནང་། སོ་དྲུག་ནས་
ལོ་ གསུམ། གསང་ ཕུ་ བ་ ཆོས་ གྲགས་ ཀྱིས་ མཁན་ པོ། རྗེ་ འདིས་ སློབ་ དཔོན་
མཛད། སོ་དགུ་པ་ཆུ་ཕོ་སྤྲེལ་ལོ་དཔལ་འབུམ་ཕྲག་གསུམ་པའི་རྒྱལ་ཚབ་དམ་
པར་མངའ་གསོལ་ཏེ། དེ་ནས་དགུང་ལོ་རེ་བཞི་བཞེས་ཀྱི་བར་ལོ་གྲངས་ཉི་ཤུ་རྩ་
དྲུག་ཏུ་དཔལ་འབུམ་ཕྲག་གསུམ་པའི་གདན་སེང་གེའི་ཁྲི་ལ་ཞབས་བཀོད་དེ་
217



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
འཆད་པའི་སྒྲ་དབྱངས་བསྒྲགས། མདོར་ན། ཉེར་གཅིག་པ་ལ་སྒོས་ཆོས་གནང་
བ་ནས། རེ་བཞི་པ་ལ་གདན་ས་གཏད་ཀྱི་བར་ལོ་ཀུན་དྲིལ་བཞི་བཅུ་རྩ་བཞི་བར་
དུ་མདོ་ཕྱོགས་ཀྱི་འཆད་ཉན་ཁོ་ནས་བསྟན་པ་རིན་པོ་ཆེ་གསལ་བར་མཛད།
འཆད་པའི་སྐབས་དེར་ཡང་། མཚུངས་མེད་རྡོ་རྗེ་རྒྱལ་མཚན་གྱི་དངོས་སློབ་ཤེས་
རབ་རིན་པོ་ཆེ་ལ་རྫོང་ལུགས་ཀྱི་གསུང་ངག་གསན་པ་སོགས་གསན་པ་མང་དུ་
མཛད། རེ་བཞི་པ་མེ་མོ་བྱ་ལོ་པཎ་ཆེན་བཟང་པོ་བཀྲ་ཤིས་ལ་གདན་ས་གཏད་དེ་
ན་བཟའ་བྲག་ཕུག་ཏུ་གདན་ཕབ། རེ་ལྔ་པ་ས་ཕོ་ཁྱི་ལོར་ཆོས་རྒྱལ་ཚེ་དབང་རྡོ་
རྗེས་དཔལ་ངམ་རིངས་ཀྱི་མཁན་པོར་མངའ་གསོལ། རེ་བདུན་པ་ལྕགས་ཕོ་བྱི་
བའི་ཟླ་བ་བཅུ་གཅིག་པའི་གནམ་གང་ལ་དག་པའི་ཞིང་དུ་གཤེགས། འཆད་པའི་
འབྲས་བུ་བསྟན་འཛིན་གྱི་སྐྱེས་བུ་བརྒྱ་རྩ་གཅིག་བྱོན་པར་བཤད་ཀྱང་། གཙོ་བོ་
བསྡུས་ན། པཎ་གྲུབ་བཟང་པོ་བཀྲ་ཤིས། འཇམ་དབྱངས་ཕྱོགས་ལས་རྣམ་རྒྱལ།
སྐྱིད་གཤོངས་པ་ཆེན་པོ་བློ་གྲོས་རྣམ་རྒྱལ། འཇམ་དབྱངས་སངས་རྒྱས་རྒྱལ་
མཚན། འཛམ་གླིང་རབ་འབྱམས་པ་སངས་རྒྱས་ལྷུན་གྲུབ། ལྔ་ རིག་བཀྲ་ཤིས་
ཆོས་འཕེལ། གདན་གཅིག་པ་ཤཱཀྱ་རྒྱ་མཚོ། མཁས་མཆོག་གྲགས་པ་བཟང་པོ།
འཇམ་མགོན་དཔལ་ལྡན་བཀྲ་ཤིས་དང་བརྒྱད་དོ་ཁོ་བོ་ཅག་ཀྱང་ལོ་བཅོ་ལྔ་ལོན་
པའི་ཚེ། ཀུན་མཁྱེན་ཆེན་པོས་གདན་ས་པཎ་གྲུབ་བཟང་པོ་བཀྲ་ཤིས་ལ་གཏད་
ཙམ་གྱི་བྱ་ལོ། དཔལ་མཉན་ཡོད་ཀྱི་གཙུག་ལག་ཁང་དུ། རྗེ་ཉིད་ཀྱི་ཞབས་པད་
བསྟེན། རབ་ཏུ་བྱུང་བའི་མཁན་པོ་དང་། བླ་མའི་རྣལ་འབྱོར་སོགས་ཀྱི་བཀའ་
དྲིན་བསྩལ་ཏེ། དགེས་ པ་ ཆེན་པོས་བསྐྱངས་ཤིང་། བྱིན་རླབས་ སྙིང་ ལ་ སིམ།
མིང་བསྒྱུར་བའི་ཚེ། ཁྱོད་ཀྱི་སྐྱ་མིང་ལ་ཅི་ཟེར་གསུངས། ཀླུ་རྒྱལ་ནོར་བུར་འབོད་
218



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ཞུས་པས། མིང་ཟུར་གྱི་ཀླུ་མིང་དེ་མ་ཆད་པ་ཞིག་དགོས་པ་འདུག ད་ཁྱོད་ཡོན་
ཏན་ཆེ་བ་འདམ་མམ། གྲགས་པ་ཆེ་བ་འདམ་གསུངས། ཅི་ཡང་ཞུ་མ་སྤོབས་པ་
ལ༑ ཡོན་ཏན་ཆེ་བ་དགའ་མོད། མིང་ལ་འདི་བཞིན་གྱིས་གསུང་བ་ཕེབས་ཤིང་
བརྩེ་བས་བསྐྱངས། མདོར་ན་འཆད་པ་ཁོ་ནས་བསྟན་པ་སྤེལ་བ་ལ། རོང་སྟོན་
གྱི་རྗེས་སུ། ཀུན་མཁྱེན་ལྕགས་ཐང་པ་འདི་ཉིད་བཀའ་དྲིན་ལྷག་པར་ཆེ་བ་ཡིན་
ནོ༑ ༑སུམ་སྟོང་དྲུག་བརྒྱ་ཉི་ཤུ་རྩ་བདུན་འདས་པའི་རྩ་བརྒྱད་པ་ཤིང་མོ་ཡོས་ (སྤྱི་
ལོ་༡༤༩༥)ལ་པཎ་གྲུབ་བཟང་པོ་བཀྲ་ཤིས་ བྱང་ཕྱི་འབྲོག་དོལ་ཁྲོད་དུ་བྱོན།
ཡོངས་ཀྱི་འདྲེན་པ་ལྷ་མང་ལྕགས་གསུམ་འཆི་མེད་དབང་པོ་འཛམ་གླིང་རབ་
འབྱམས་ཏེ་ལྔ་ལ་མདོ་སྔགས་ཀྱི་གསན་པ་མཛད་ཅིང་། ཞེ་གསུམ་པ་མེ་མོ་བྱ་ལ་
མཉན་ ཡོད་ བྱ་ གཤོངས་ ཀྱི་ ཁྲིར་ འཁོད་ དེ། ལོ་ངོ་བདུན་ དུ་ འཆད་ པའི་ རྒྱུན་
བསྲིངས། ཞེ་དགུ་པ་ཆུ་མོ་ཡོས་ལ་དཔལ་ངམ་རིངས་ཀྱི་དབུ་མཛད་དང༌། ཡ་ག་
ཆོས་སྡིངས་ཀྱི་བཤད་གྲྭ་བསྐྱངས། ལྔ་བཅུ་རྩ་གསུམ་པ་མེ་མོ་ལུག་ལ། ཆོས་སྡེ་
ཆེན་པོའི་ཁྲི་ཆེན་པོ་ལ་ཞབས་བརྟེན་ནས་ལོ་བཅོ་བརྒྱད་དུ་བསྟན་པ་བསྐྱངས།
བདུན་ཅུ་པ་ཤིང་ཕོ་བྱི་ལོ་འདི་ཉིད་ལ་དག་པའི་ཞིང་དུ་ཕེབས་སོ། །དེ་ལྟར་ཁོ་
བོའི་བསྟན་ རྩིས་འདི་ནི། ཤིང་ཕོ་བྱི་ལོ་ནས་མགོ་བརྩམས་ཏེ་མེ་ཕོ་སྟག་ལོར་
རྫོགས་པར་གྲུབ་པ་ཡིན་ནོ། །འདི་ཡན་གྱི་བསྟན་རྩིས་རྣམས་ནི། ཤིང་ཕོ་བྱི་ལོ་
ཡན་སོར་བཞག་ནས་རྩིས་པ་ཡིན་ལ། དེང་སང་གི་མེ་སྟག་ནི། འདས་ལོ་ནས་ལོ་
གྲངས་སུམ་སྟོང་དྲུག་བརྒྱ་དགུ་བཅུ་རྩ་དགུ་པ་སུམ་སྟོང་བདུན་བརྒྱར་ཉག་མ་
གཅིག་གིས་མ་ཆོག་པའི་ལོ་དེ་ཡིན་ནོ། །ཞེས་ཤེས་པར་མཛོད་ཅིག སུམ་སྟོང་
དྲུག་བརྒྱ་སོ་བདུན་འདས་པའི་སོ་བརྒྱད་པ་ཤིང་མོ་གླང་(སྤྱི་ལོ་༡༢༠༥)ལ་རྒྱལ་བ་
219



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
སྐྱིད་གཤོངས་པ་བློ་གྲོས་རྣམ་རྒྱལ་འདར་སྐྱིད་གཤོངས་སུ་བྱོན། བཅོ་བརྒྱད་
པ་ལ་མཉན་ཡོད་དུ་ ལྕགས་ཐང་ཆོས་ རྗེའི་ ཞབས་པད་བསྟེན་ཏེ་མདོ་ ཕྱོགས་
སྦྱངས། ཕྱིས་སུ་རྗེ་ བློ་གསལ་རྒྱ་མཚོ་དང་། རྗེ་ཀུན་དགའ་གྲོལ་མཆོག་དྲུང་དུ་
གསུང་ངག་སོགས་སྔགས་ཀྱི་ཟབ་དོན་བླངས། ཉི་ཤུ་རྩ་ལྔ་པ་ལ་དཔལ་འཁོར་
བདེ་ཆེན་དང་ཉེར་དྲུག་པ་ལ་བྱང་ངམ་རིངས་སུ་བཤད་པའི་སྙན་གྲགས་ཆེས་ཆེར་
ཁྱབ། ཉེར་བདུན་པ་ལ་དཔལ་ཆོས་འཁོར་གླིང་གི་བཤད་གྲྭ་གཟུང་སྟེ་ལོ་བཅུར་
བསྟན་པ་སྤེལ། སོ་བརྒྱད་པ་ལ་མཉན་ཡོད་ཀྱི་གདན་སེང་གེའི་ཁྲི་མནན་ཏེ་ལོ་
བརྒྱད་དུ་ལུང་རིགས་ཀྱིས་བསྟན་པ་བཟུང་། མི་དབང་ཆོས་རྒྱལ་ཡབ་སྲས་མཉེས་
པར་བྱས་ཏེ། འཚོ་བའི་རྟེན་དུ་ཆོས་གཞིས་བཟང་པོ་ཞུས་ཏེ་མཉན་ཡོད་ལ་མཐུན་
པའི་རྐྱེན་དུ་སྦྱར། ཞེ་བརྒྱད་པ་ལ་ངམ་རིངས་ཆོས་སྡེའི་དབུ་མཛད། ཡ་ག་ཆོས་
སྡིངས་ཀྱི་བཤད་གྲྭ་སྐྱོངས་བཞིན་པར། ཆོས་ཀྱི་རྒྱལ་པོ་ཚེ་དབང་རྡོ་རྗེ་ཡབ་སྲས་
ཀྱི་བཀས་བཀུག་སྟེ། ལོ་བདུན་དུ་འཆད་པའི་དབྱངས་སྙན་པར་ཟློས། ལྔ་བཅུ་རྩ་
ལྔ་པ་ལ་གནས་བཟང་པོ་གཉག་ཕུར་གདན་ཕབ་སྟེ་ཟབ་དོན་ཉམས་སུ་བཞེས།
དྲུག་ཅུ་རྩ་ གཅིག་པ་གླང་གི་ལོ་ལ། ཆོས་ཀྱི་རྒྱལ་པོ་ཀུན་དགའ་ རིན་ཆེན་སྐུ་
མཆེད་ཀྱིས་དཔལ་ངམ་རིངས་ཀྱི་མཁན་པོར་མངའ་གསོལ་ཏེ་ཆོས་ཀྱི་འཁོར་ལོ་
བསྐོར་བཞིན་པའོ། །མཐར་དགུང་ལོ་གྱ་གཅིག་པ་བྱ་ལོ་ཟླ་བ་གསུམ་པའི་ཉི་ཤུ་
དགུ་ལ་དག་པའི་ཞིང་དུ་གཤེགས། ཁོ་བོ་ཅག་གིས་ཀྱང་བྱ་གཤོངས་ནས་ཉེར་
གཉིས་ལ་ ཞབས་དྲུང་དུ་འབྱོར། སྐུ་མཉེལ་བ་མེད་པར་ཆོས་ཟབ་མོའི་འབེལ་
གཏམ་ ཆེར་མཛད། ཉེར་ལྔའི་ ཐོ་རེངས་ ཁྱེད་ འཆད་ ཉན་ འཆག་ ཕྱིན་ པ་ དྲག་
གསུངས། བདག་སྐུ་ཁམས་ཀྱི་ཚོ་ཟིན་ཟིན་མི་འགྲོ་ཞུས་པས། སྐུ་ཁམས་ཀྱི་ཚོད་
220



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
དེ་རིང་ཟིན་ཡོང་གསུངས། ཅུང་གདངས་སུ་འགྲོ་བ་ཡིན་ནམ་སྙམ་པ་ལས་མ་བྱུང།
ཉིན་པར་ཡང་ཐུགས་དགྱེས་པའི་འབེལ་གཏམ་ཁོ་ན་གནང་། དགོང་མོ་ཐུགས་
དམ་མཛད་རྗེས་མནལ་ཅུང་ཟད་མཛད། དེ་སད་མཚམས་སྐུ་དྲང་པོར་བསྲང་སྡེ་
ད་ཁོ་བོ་ལ་གསལ་འདེབས་གྱིས་ཤིག་གསུངས། ཁོ་བོས་ཀྱང་གསལ་འདེབས་
འབུལ་ལུགས་བགྱིས། འཇིགས་པའི་ཚབ་ཚུབ་མི་དགོས་ལྷོད་ཀྱིས་ལྷོད་གསུངས།
བུམ་དབང་གི་འདའ་ཀ་མ་ཕུལ་བས་དེ་མིན་གསུངས། གོང་མ་གསུམ་གྱི་འདའ་
ཀ་མའི་གསལ་འདེབས་ཕུལ་བས་དེ་བཞིན་ཡིན་གསུངས། ཐུགས་དགྱེས་བཞིན་
ཏུ་ལྟ་སྟངས་མཛད་དེ་མཉམ་པར་བཞག ལྟ་བ་སྤྲོས་བྲལ་ལ་བློ་ཕྱམ་འགྲོ་ན་
འདའ་ཀ་མ་མི་ཐེབས་མི་སྲིད་ཚེ་འདི་དང་མཐོང་ལམ་གྱི་བར་ན་དར་ཙམ་ལས་
མེད་ཅེས་གསུངས་པ་ལྟར། འདའ་ཀ་མའི་ངང་དེ་ཉིད་ལ་ས་དང་པོའི་གྲུབ་མཐའ་
འཁོར་འདས་དབྱེར་མེད་སྙོགས་པར་གདོན་མི་ཟ་བའི་ངེས་པ་རྙེད་པ་ལགས་སོ།།
རྗེ་བཙུན་དམ་པ་ཀུན་དགའ་གྲོལ་མཆོག་མེ་མོ་ཡོས་ལ་གློ་བོར་བྱོན། དྲུག་ཅུ་
པ་མེ་སྟག་ཟླ་བ་བཅུ་གཉིས་པའི་ཚེས་བརྒྱད་ལ་ཆོས་ལུང་བྱང་རྩེར་གཤེགས། རྗེ་
བློ་གསལ་རྒྱ་མཚོ་ཤིངཕོ་སྟག་ལ་འདར་མང་མཁར་རྨུ་རུ་བྱོན། དོན་གསུམ་པ་
མེ་སྟག་ཟླ་བ་བདུན་པའི་ཚེས་བཅོ་ལྔ་ལ་འདར་སྣང་ཚར་རམ་གྲང་མོ་ཆེའི་དགོན་
པར་གཤེགས། རྗེ་འདི་གཉིས་ གཤེགས་ པའི་མེ་སྟག་ནི། འདས་ལོ་ནས་སུམ་
སྟོང་དགུ་བཅུ་རྩ་དགུ་པ་ཡིན་ནོ། །ཞེས་གོང་དུ་བཤད་པ་ལས་ཤེས་དགོས། ཁོ་བོ་
ཅག་གི་འདྲེན་པ་འདི་གསུམ་གྱི་རྣམ་པར་ཐར་པ་ནི་ལོགས་སུ་སྤྲོ་བར་ཤ་ཆགས་
པས་འདིར་མ་བྲིས་སོ། །འདིར་བསྟན་རྩིས་མཛད་པ་པོའི་རྣམ་པར་ཐར་པ་ཡང་
ཕྱིར་ལོགས་ནས་འཆད་དོ། །ཞེས་སྨྲ་བར་བྱའོ། ། །
༡21



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
གཉིས་ པ་ དགོན་གནས་རིམ་པར་བྱོན་ཚུལ་ལ། བསྟན་པ་ཕྱི་དར་ ལ།
འདས་ལོ་སུམ་སྟོང་བརྒྱ་དང་དོན་ལྔ་འདས་པའི་དོན་དྲུག་པ་ཆུ་མོ་ལུག་(སྤྱི་ལོ་
༡༠༤ ༣)ལ་མང་མཁར་མུ་གུ་ལུང་ཞེས་གྲགས་པ་ལམ་འབྲས་པའི་གནས་དེ་བྱོན།
འདེབས་པ་པོ་རྗེ་ག་ཡ་དྷ་ར་དང་འབྲོག་མི་ཡིན། ཆུ་མོ་ལུག་དེ་ནས་ཤིང་ཕོ་བྱི་
ལོའི་བར་ལ་ལྔ་བརྒྱ་དང་ཉི་ཤུ་རྩ་གཉིས་ལོན། སུམ་སྟོང་བརྒྱ་དང་བརྒྱད་ཅུ་རྩ་
གཅིག་པ་ས་མོ་གླང་(སྤྱི་ལོ་༡༠༤༩)ལ། བོ་དོང་བྱོན། འདེབས་མཁན་བཤེས་
གཉེན་མུ་ཏ་ཆེན་པོ་ཡིན་ས་གླང་དེ་ནས་ལྔ་བརྒྱ་དང་བཅུ་བདུན་ལོན། སུམ་སྟོང་
བརྒྱ་དང་དགུ་བཅུ་རྩ་དྲུག་པ་འདས་པའི་རྩ་བདུན་ཤིང་ཕོ་འབྲུག་ (སྤྱི་ལོ་༡༠༦༤)ལ་
ལམ་འབྲས་པའི་སེ་མཁར་ཆུང་བྱོན། དེ་ནས་ལྔ་བརྒྱ་དང་བརྒྱད་ཅུ་རྩ་གཉིས་
ལོན། སུམ་སྟོང་དང་ཉིས་བརྒྱར་སླེབ་པའི་མེ་མོ་ལུག་ (སྤྱི་ལོ་༡༠༦༧) ལ་བྱང་ར་སྒྲེང་
བྱོན། འབྲོམ་སྟོན་གྱི་ལྔ་བཅུ་རྩ་གཅིག་ལོན་ཚེ་བཏབ། མེ་ལུག་དེ་ནས་བཞི་བརྒྱ་
དང་དགུ་བཅུ་རྩ་བརྒྱད་ལོན། འདི་དུས་གསལ་ལྟར་ཡིན། འབྲོམ་གྱི་ལམ་ཡིག་
སོགས་ ལྟར་ན། ཇོ་བོ་གཤེགས་ པའི་ ཕྱི་ལོ་མེ་མོ་ལུག་ལ་སྙེ་ཐང་དུ་ ཇོ་བོའི་
གཤེགས་རྫོང་རྒྱ་ཆེར་བསྒྲུབས། དེའི་ཕྱི་ལོ་ས་ཕོ་སྤྲེལ་ལོ་འབྲོམ་རང་གི་ལྔ་བཅུ་
རྩ་གཉིས་ལོན་པའི་ཚེ། རྭ་སྒྲེང་བཏབ་ཅེས་བྱའོ། །སུམ་སྟོང་ཉིས་བརྒྱ་དང་བཞིར་
སོན་པའི་ལྕགས་མོ་ཕག་(སྤྱི་ལོ་༡༠༧༡)ལ་གསང་ཕུ་ནེའུ་ཐོག་གི་ཆོས་སྡེ་བྱོན། དེ་
ནས་བཞི་བརྒྱ་དང་དགུ་བཅུ་རྩ་བཞི། འདེབས་མཁན་རྔོག་ལེགས་ཤེའོ། །བདེ་སྔོན་
ལས་འདེབས་ལོ་གཅིག་ཅེས་དང་། གཏམ་གྱི་རོལ་མཚོ་ལས། ལོ་བཅོ་ལྔའི་བར་ཁྱད་བཅོས་པ་སོགས་མི་
མཐུན་པ་ཅུང་ཟད་འདུག་ནའང་། འདི་ས་ལུགས་དུས་གསལ་རྩ་བ་རེའུ་མིག་དང་བཅས་པའི་ལུགས་སོ། །
སུམ་སྟོང་ཉིས་བརྒྱ་དང་དྲུག་ཏུ་སླེབས་པའི་ཆུ་མོ་གླང་(སྤྱི་ལོ་༡༠༧༣)ལ་བོད་ཀྱི་རྡོ་
222



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
རྗེ་གདན་དཔལ་ལྡན་ས་སྐྱ་ བྱོན། འཁོན་དཀོན་མཆོག་རྒྱལ་པོས་བཞི་བཅུ་
ལོན་པའི་ཚེ་བཏབ། ཆུ་གླང་དེ་ནས་བཞི་བརྒྱ་དང་དགུ་བཅུ་རྩ་གཉིས་ལོན།རང་
ལུགས་དུས་གསལ་ལྟར་ན། ཇོ་བོ་བྱོན་པའི་ཤིང་ཕོ་སྟག་ལོར་འཁོན་དཀོན་མཆོག་རྒྱལ་པོ་ཉེར་གཅིག་ལོན།
ཇོ་བོ་མེ་རྟ་ལ་གཤེགས་པའི་ལོ་དེ་ནས་ལོ་བརྒྱད་པ་ཆུ་མོ་གླང་འཁོན་གྱིས་བཞི་བཅུ་པར་དཔལ་ལྡན་ས་སྐྱ་
བཏབ་ཅེས་བྱའོ། །འདས་ལོ་ནས་སུམ་སྟོང་ཉིས་བརྒྱ་དང་བརྒྱད་ཅུ་རྩ་དྲུག་ཆུ་མོ་བྱ་(སྤྱི་
ལོ་༡༡༥༣)ལ་སྣར་ཐང་གི་ཆོས་སྡེ་གཏུམ་སྟོན་བློ་གྲོས་གྲགས་ཀྱིས་བཏབ། དེ་
ནས་ཤིང་བྱི་འདི་བར་ལ་བཞི་བརྒྱ་དང་བཅུ་གཉིས་ལོན། སུམ་སྟོང་ཉིས་བརྒྱ་དང་
དགུ་བཅུ་རྩ་གཅིག་པ་ས་ཕོ་སྟག་(སྤྱི་ལོ་༡༡༥༨)ལ་ཡེ་ཤེས་སེང་གེས་ཕག་མོ་གྲུ་
བཏབ། དེ་ནས་བཞི་བརྒྱ་དང་བདུན། སུམ་སྟོང་སུམ་བརྒྱ་དང་བརྒྱད་དུ་སླེབ་པ་
ཤིང་མོ་ལུག་ (སྤྱི་ལོ་༡༡༧༥)ལ་འཚལ་ཞང་བཙུན་གྲགས་ཀྱིས་བཏབ། དེ་ནས་སུམ་
བརྒྱ་དང་དགུ་བཅུ། སུམ་སྟོང་སུམ་བརྒྱ་བཅུ་གཉིས་པ་ས་མོ་ཕག་(སྤྱི་ལོ་༡༡༧༩)ལ་
འབྲི་གུང་བྱོན། འདེབས་མཁན་འབྲི་གུང་འཇིག་རྟེན་མགོན་པོས་ལོ་སོ་བདུན་
ལོན་པའི་ཚེའོ། །དེ་ནས་སུམ་བརྒྱ་དང་བརྒྱད། སུམ་སྟོང་སུམ་བརྒྱ་བཅུ་གསུམ་
པ་ལྕགས་ཕོ་བྱི་ (སྤྱི་ལོ་༡༡༨༠)ལོར་སྟག་ལུང་བྱོན། འདེབས་མཁན་སྟག་ལུང་བཀྲ་
ཤིས་དཔལ་གྱིས་སོ་དགུ་ལོན་པའི་ཚེའོ། །དེ་ནས་སུམ་བརྒྱ་དང་བདུན། སུམ་
སྟོང་སུམ་བརྒྱ་དང་དགུ་བཅུ་ (ཉི་ཤུ་པ་དེ་མེ་མོ་ལུག་ (སྤྱི་ལོ་༡༡༨༧) ལ་གུང་ ཐང་ ནང་
བཙུན་ གྲགས་ ཀྱིས་བཏབ། དེ་ནས་སུམ་བརྒྱ་དང་དོན་བརྒྱད། སུམ་སྟོང་སུམ་
བརྒྱ་དང་དགུ་བཅུ་རྩ་གཉིས་པ་ས་མོ་ལུག་(སྤྱི་ལོ་༡༢༥༩)ལ་ཟང་ཟང་ནེ་རིང་བྱོན།
འདེབས་མཁན་སྲས་བདེ་ལེགས་རྒྱལ་མཚན་ཡིན། དེ་ནས་སུམ་བརྒྱ་དང་དྲུག་
ལོན། སུམ་སྟོང་བཞི་བརྒྱ་དང་ཉག་མ་གཅིག་ཏུ་སླེབས་ པ་ ས་ ཕོ་འབྲུག་(སྤྱི་ལོ་
223



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
༡༢༦༨)ལོར་ས་སྐྱའི་ལྷ་ཁང་ཆེན་མོ། འཕགས་པ་རིན་པོ་ཆེས་སོ་བཞི་བཞེས་
པའི་ཚེ། དཔོན་ཆེན་ཤཱཀྱ་བཟང་པོས་ཁྲི་སྐོར་བཅུ་གསུམ་བསྐུལ་ནས་བཏབ། དེ་
ནས་ཉིས་བརྒྱ་དགུ་བཅུ་རྩ་བདུན། དཔལ་ངམ་རིངས་ཀྱི་ཆོས་སྡེ་ཡང་། སུམ་
སྟོང་བཞི་རྒྱ་ཉི་ཤུ་ཁ་འདྲེན་གྱི་སྐབས་སུ་བཏབ་པར་སེམས་ཏེ། མཁན་པོ་གསུམ་
པ་གངས་ཁྲོད་པ་གྲགས་པ་དཔལ་གྱིས་དགུང་ལོ་བཞི་བཅུ་ལོན་པ་ལྕགས་མོ་
ལུག་ལོར། སི་ཏུ་རྡོ་རྗེ་མགོན་པོ་དང་འཛིམ་པ་རྒྱལ་མཚན་དཔལ་གྱིས་བཀས་
བསྐུལ་ཏེ་མཁན་པོ་མཛད་པ་ཡིན་ལ། ཁོང་གིས་མཁན་པོ་མཛད་པའི་ལོ་དེ་ལ།
གྲྭ་པ་ཕོགས་ལེན་ལྔ་བཅུ་དང་ཁོང་དཔོན་སློབ་བཅུ་སྟེ་དྲུག་ཅུ་ཙམ་ལས་མ་བྱུང་།
ལོ་གཉིས་ནས་བརྒྱ་དང་བཅུ་བཞིར་འཕེལ་བས་བརྒྱ་སྟོན་བཟང་པོ་མཛད་ཅེས་
གངས་པའི་རྣམ་ཐར་ན་བཞུགས་ཤིང་། ཁོང་གིས་མཁན་པོ་གནང་བའི་ལོ་དེ་ནི་
འདས་ལོ་ནས་སུམ་སྟོང་བཞི་བརྒྱ་དྲུག་ཅུ་རྩ་དྲུག་པ་ཡིན་ལ། དེ་གོང་དུ་ཡང་ཆོས་
སྡེ་བཏབ་ནས། མཁན་རབས་གཉིས་སོང་བ་ལས་ཤེས་སོ། །ཆོས་སྡེ་འདི་ཉིད་ཀྱི་
མཁན་རབས་ནི། ཤཱཀྱ་སེང་གེ་ནས། འཇམ་དབྱངས་བློ་གྲོས་རྣམ་རྒྱལ་གྱི་བར་ཉི་
ཤུ་རྩ་དགུ་ཡིན་ལ། བཟང་ལྡན་ཆོས་སྡེ་ཡང་། དཔལ་ངམ་རིངས་ཆོས་སྡེའི་རྗེས་
ཙམ་ལ་བྱོན་པ་ཡིན་ཏེ། ཀུན་སྤངས་ཆོས་གྲགས་དཔལ་གྱིས་བདག་རྐྱེན་མཛད་
དེ། བཟང་ལྡན། འགའ་རོང་། ཆུད་ཁ་ཆོས་སྡེ་གསུམ་དུས་མཉམ་དུ་བཏབ་ཅེས་
འབྱུང་ཞིང་། དཀའ་ལྔ་པ་དཔལ་འབྱོར་ཤེས་རབ་དགུང་ལོ་བརྒྱད་བཞེས་པའི་ཚེ་
རྫོང་ཆོས་སྡེ་གསར་དུ་བཙུགས། ཁོང་གིས་སོ་གཉིས་པ་ལ་རྫོང་ཆོས་སྡེའི་མཁན་
པོ་མཛད། སོ་བདུན་པ་ལ་ངམ་རིངས་ཆོས་སྡེའི་མཁན་པོ་མཛད་ཅེས་དེ་ཉིད་ཀྱི་
རྣམ་ཐར་ལས་འབྱུང་བ་གང་ཞིག ཆོས་རྗེ་བཀའ་ལྔ་པ་དེ་ཉིད་ངམ་རིངས་ཆོས་སྡེ་
224



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
ཆེན་པོའི་མཁན་རབས་དགུ་པ་ཡིན་པ་ལས་ཤེས་སོ། །དཔལ་ལྡན་བཟང་ལྡན་གྱི་
མཁན་པོ་ནི། ས་བཟང་མ་ཏི་པཎ་ཆེན། ཀུན་སྤངས་ཆོས་གྲགས་དཔལ། མཁན་
ཆེན་ སངས་རྒྱས་བཟང་པོ། རྩེ་ ལྔ་ནམ་མཁའ་ཡེ་ཤེས། འཇམ་དབྱངས་དཀོན་
མཆོག་བཟང་པོ། གཞོན་ནུ་ཚུལ་ཁྲིམས། གཞོན་ནུ་ཤེས་རབ་སྟེ་བདུན་ཁོ་ན་ལས་
གཞན་མ་བྱུང་ངོ༌། །རྩེ་ཐང་གི་ཆོས་སྡེ་ལྕགས་མོ་ཡོས་ལ་བཏབ་ཅེས་དེབ་སྔོན་
ལས་ འབྱུང་བས། སུམ་ སྟོང་ བཞི་ བརྒྱ་བརྒྱད་ཅུ་ རྩ་ བཞི་ པ་ ལྕགས་ཡོས་(སྤྱི་ལོ་
༡༣༤ ༡) ལ་རྩེ་ཐང་ བྱོན། དེ་ནས་ཉིས་བརྒྱ་དང་བཅུ་བཞི་ལོན། འདེབས་མཁན་
ཏའི་སི་ཏུ་བྱང་ཆུབ་རྒྱལ་མཚན་ཞེས་གྲགས་པ། ཁྲི་སྐོར་བཅུ་གསུམ་ལ་དབང་
བསྒྱུར་ཞིང་སྣེའུ་བྲག་རྟོག་གཞིས་ཁ་རིན་སྤུངས། བསམ་གྲུབ་རྩེ་སོགས་འདེབས་
པ་པོ་དེ་ཡིན། སུམ་སྟོང་ལྔ་བརྒྱ་དང་བཅུ་རུ་སོན་པ་མེ་མོ་སྦྲུལ་ (སྤྱི་ལོ་༡༣༧༧)ལ་
མདོག་ཞེ་དགོན་གྱི་སྔགས་དགོན་བྱོན། དེ་ནས་བརྒྱ་དང་བརྒྱད། འདེབས་
མཁན་གྲུབ་ཆེན་བུདྡྷ་ཤྲཱི་ལྔ་བཅུ་རྩ་གཅིག་བཞེས་པས། རྗེ་དཔལ་ལྡན་ཚུལ་
ཁྲིམས་ལ་གསུང་ངག་ཐོག་མར་གསན་པའི་ཚེ་ཡིན། འདས་ལོ་ནས་སུམ་སྟོང་ལྔ་
བརྒྱ་བཞི་བཅུ་རྩ་གཉིས་པ་ས་མོ་གླང་(སྤྱི་ལོ་༡༤༠༩) ལ་འབྲོག་རི་བོ་དགེ་ལྡན་
བྱོན། དེ་ནས་བརྒྱ་དང་ལྔ་བཅུ་རྩ་དྲུག་འདེབས་མཁན་རྗེ་བློ་བཟང་གྲགས་པ་ལྔ་
བཅུ་རྩ་གསུམ་ལོན་པ་ནའོ། །སུམ་སྟོང་ལྔ་བརྒྱ་དང་དྲུག་ཅུ་རྩ་གཉིས་པ་ས་མོ་
བྱ་(སྤྱི་ལོ་༡༤༢༩)ལ་ངོར་དགོན་གསར་ བྱོན། འདེབས་མཁན་རྡོ་རྗེ་འཆང་གིས་
བཞི་བཅུ་རྩ་བརྒྱད་ལོན་པ་ནའོ། །ས་མོ་བྱ་ནས་བརྒྱ་དང་སོ་དྲུག་ལོན་དཔལ་འཁོར་
ཆོས་སྡེ་ཡང་ས་མོ་བྱ་ལོ་པ་སྟེ་ཨེ་ཝཾ་དང་ན་མཉམ་ཡིན་ཟེར་རོ། །སུམ་སྟོང་ལྔ་བརྒྱ་དང་དྲུག་ཅུ་རྩ་
དགུ་པ་མེ་འབྲུག་(སྤྱི་ལོ་༡༤ ༢ ༦)ལ་ནཱ་ལེནྡྲ་ བྱོན། དེ་ནས་བརྒྱ་དང་ཉི་ཤུ་རྩ་དགུ།
225



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
འདེབས་མཁན་རོང་སྟོན་གྱིས་བདུན་ཅུ་ལོན་པའི་ཚེའོ། །སུམ་སྟོང་ལྔ་བརྒྱ་དང་
བརྒྱད་ཅུ་པ་མེ་མོ་ཡོས་ (སྤྱི་ལོ་༡༤༤༧) ལ་བཀྲ་ཤིས་ལྷུན་པོ་བྱོན། འདེབས་མཁན་
ཐམས་ཅད་མཁྱེན་པ་དགེ་འདུན་གྲུབ་ཀྱིས་ལོ་ང་བདུན་ལོན་པའི་ཆེའོ། །འདི་
འབྲས་ ཡུལ་ བས་ ལོ་ གཉིས་ སྔ་ ཙམ་མོ། །སུམ་སྟོང་ ལྔ་ བརྒྱ་དང་བརྒྱད་ཅུ་ རྩ་
གཉིས་པ་ས་མོ་སྦྲུལ་(སྤྱི་ལོ་༡༤༤༩)ལ་འབྲས་ཡུལ་སྐྱེད་ཚལ་བྱོན། དེ་བས་བརྒྱ་
དང་བཅུ་དྲུག འདེབས་མཁན་བྱམས་ཆེན་རབ་འབྱམས་པས་སོ་དགུ་ལོན་པའི་
ཚེའོ། །སུམ་སྟོང་ལྔ་བརྒྱ་དང་བརྒྱད་ཅུ་རྩ་དྲུག་པ་ས་མོ་བྱ་(སྤྱི་ལོ་༡༤༥༣)ལ་མདོག་
ཡ་ག་ཆོས་སྡིངས་ བྱོན། དེ་ནས་བརྒྱ་དང་བཅུ་གཉིས། འདེབས་མཁན་མཁས་
བཙུན་དཔལ་ལྡན་བཟང་པོ། སུམ་སྟོང་དྲུག་བརྒྱ་དང་ ཉག་གཅིག་འདས་ པའི་
གཉིས་པ་ས་མོ་གླང་ ( སྤྱི་ལོ་༡༤༦༩ ）ལ་དཔལ་ཤཱཀྱ་མཆོག་ལྡན་ཞེ་གཉིས་ལོན་
པའི་ཚེ་ཐུབ་བསྟན་གསེར་མདོག་ཅན་དུ་བཤད་པའི་གྲྭ་བཙུགས། ས་གླང་དེ་
ནས་ཤིང་བྱི་བར་ལ་དགུ་བཅུ་རྩ་དྲུག སུམ་སྟོང་དྲུག་བརྒྱ་དང་ལྔ་རུ་སླེབ་པ་ཆུ་ཕོ་
འབྲུག་(སྤྱི་ལོ་༡༤ ༧༢)ལ་མདོག་ལུ་ལུ་རྫོང་ལུགས་ཀྱི་སྔགས་དགོན་བྱོན། དེ་ནས་
གོ་གསུམ། སྒྲུབ་ཆེན་ཆོས་རིན་གྱིས་ལྔ་བཅུ་རྩ་གཉིས་ལོན་ཚེ་བཏབ། སུམ་སྟོང་
དྲུག་བརྒྱ་དང་ཉག་དྲུག་ཏུ་སླེབ་པ་ཆུ་མོ་སྦྲུལ་༼སྤྱི་ལོ་༡༤༧༣ དེ་ལ། ཀུན་མཁྱེན་གོ་བོ་
རབ་བྱམས་པས་ཞེ་ལྔ་ལོན་པའི་ཚེ་ཐུབ་བསྟན་རྣམ་པར་རྒྱལ་བའི་བཤད་གྲྭ་
བཏབ། དེ་ནས་གོ་གཉིས། སུམ་སྟོང་དྲུག་བརྒྱ་ཉི་ཤུ་རྩ་གཉིས་པ་ས་མོ་བྱ་(སྤྱི་ལོ་
༡༤༨༩)ལ་ཐུབ་བསྟན་མཉན་ཡོད་བྱ་གཤོངས་དཔལ་འབུམ་ཕྲག་གསུམ་པས་
ལྔ་ བཅུ་ རྩ་བདུན་ལོན་ཚེ་བཏབ། དེ་ནས་བདུན་ཅུ་རྩ་དྲུག་ལོན་པ་ནས། ཐུབ་
བསྟན་ཡངས་ཆེན་དེ་ནས་ལོ་བཞི་ས་བྱི་ལོར་བཏབ། སུམ་སྟོང་དྲུག་བརྒྱ་སོ་ལྔ་
226



བསྟན་རྩིས་གསལ་བའི་ཉིད་བྱེད་ལྷག་བསམ་རབ་དཀར།
པ་ཆུ་ཕོ་ཁྱི་(སྤྱི་ལོ་༡༥༠༢)ལོ་སྤྱི་ཆུ་རྫོང་ལུགས་ཀྱི་སྔགས་དགོན་བྱོན། དེ་ནས་དྲུག་
ཅུ་རྩ་གསུམ། འདེབས་མཁན་བྱམས་པ་དཀོན་མཆོག་དཔལ། དགུང་ལོ་ལྔ་བཅུ་
རྩ་བཞིའི་སྟེང་དུ་བཏབ། གངས་ཅན་གྱི་ལྗོངས་འདིར་ཁྲོ་ཕུ་བྱམས་ཆེན་ཞེས་
གྲགས་པ་ནི། པཎ་ཆེན་ཤཱཀྱ་ཤྲྰི་བོད་དུ་བྱོན་པའི་ཤིང་ཕོ་ཁྱི་ལོ་ནས་མགོ་བརྩམས་
ཏེ༑ སུམ་སྟོང་སུམ་བརྒྱ་ཞེ་བཞི་འདས་པའི་བཞི་བཅུ་རྩ་ལྔ་པ། ཆུ་ཕོ་སྤྲེལ(སྤྱི་ལོ་
༡༢༡༢)ལོར། པཎ་ ཆེན་དེ་ ཉིད་ ཀྱིས་ གཙོ་ བྱས་ ཏེ་ རབ་ཏུ་ གནས་ པའི་ མེ་ཏོག་
གཏོར། ཁྲོ་ལོ་བྱམས་པ་དཔལ་ལོ་ཞེ་གཅིག་ལོན་པའི་ཚེ་ཡིན། མེ་ཏོག་འཐོར་
བའི་ཆུ་ཕོ་སྤྲེལ་ལོ་ནས། སུམ་བརྒྱ་ལྔ་བཅུ་རྩ་གསུམ་ལོན་པ་ནི་ད་ལྟའི་ཤིང་ཕོ་བྱ་
ལོ་འདི་ཡིན་ནོ། །རབ་གནས་མཁན་པོ་པཎ་ཆེན་གྱི་དྲུག་ཅུ་རྩ་བརྒྱད་ཡིན། སུམ་
སྟོང་ལྔ་བརྒྱ་དང་དྲུག་ཅུ་ རྩ་ དྲུག་ འདས་ པའི། རྩ་བདུན་པ་ཤིང་ཕོ་ སྟག་(སྤྱི་ལོ་
༡༤ ༣༤)ལ་དཔལ་ངམ་ རིངས་བྱམས་ཆེན་བྱོན། དེ་ནས་བརྒྱ་དང་སོ་གཅིག
འདེབས་མཁན་ཆོས་རྒྱལ་དཀོན་མཆོག་ལེགས་པ། མཁན་པོ་ཨཱ་ནནྡ་མ་ཏི་དང་།
སེང་གེ་དཔལ་རིན་པ་གཉིས་ཀྱི་ངོ་ལ་སེམས་དཔའ་ཆེན་པོ་གཞོན་ནུ་རྒྱལ་མཆོག་
གིས་བཀོད་པ་གནང་ནས་བཏབ། དེའི་ཚེ་སེམས་དཔའ་ཆེན་པོ་གཞོན་ནུ་བ་ལྔ་
བཅུ་ཡིན། ཨཱ་ནནྡ་པས་དྲུག་ཅུ་རེ་གསུམ་ལོན། སུམ་སྟོང་དྲུག་བརྒྱ་འདས་ནས་
ཉག་གཅིག་གི་སྟེང་དུ་སླེབས་པ་ས་ཕོ་བྱི་ (སྤྱི་ལོ་༡༤༦༨)ལོ་རིན་སྤུངས་བྱམས་
ཆེན་བྱོན། དེ་ནས་དགུ་བཅུ་རྩ་བདུན། འདིའི་ ཞལ་བཀོད་ཀྱང་སེམས་དཔའ་
ཆེན་པོ་བས་གནང་ཟེར་བས། དགུང་ལོ་བརྒྱད་ཅུ་རྩ་དྲུག་པའི་ལོ་ཡིན་ནོ། །དེ་
ལྟར་ཁོ་བོའི་བསྟན་རྩིས་འདི་ནི། ཤིང་ཕོ་བྱི་བ་(སྤྱི་ལོ་༡༥༦་)ནས་བརྩམས། མེ་ཕོ་
སྟག་(སྤྱི་ལོ་༡༥༦༦)ལ་རྫོགས་པར་གྲུབ་པ་ཡིན་མོད། འདི་ཡན་ཆད་འདས་ལོ་ནས་
227



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
དུ་སོང་སོགས་རྩིས་པ་ནི། ཤིང་བྱི་ཡན་ཆད་གཞིར་བཞག་པ་ཡིན་ལ། རྫོགས་
པར་གྲུབ་པའི་མེ་ཕོ་སྟག་འདི་ནི། འདས་ལོ་སུམ་སྟོང་དྲུག་བརྒྱ་དགུ་ཅུ་རྩ་དགུར་
སླེབས་པའི་ལོ་དེ་ཡིན་པས། སྔར་རྩིས་པའི་སྟེང་དུ་ལོ་གཉིས་བསྣན་ཏེ་མེ་སྟག་
ཡན་ལ་གསལ་བར་ཤེས་པར་གྱིས་ཤིག དེ་ལྟར་བསྟན་བརྩིས་ལྷག་བསམ་རབ་
དཀར་ཞེས་བྱ་བ་བསྟན་འཛིན་སྐྱེས་བུ་དམ་པ་ལ་ཡིད་ཆེས་པའི་རྣམ་ཐར་ལོ་རྒྱུས་
དང་སྦྱར་ཏེ། བདེ་བར་གཤེགས་པའི་བསྟན་པ་སྤྱི་བྱེ་བྲག་ལ་གུས་པ་བསྐྱེད་པའི་
ཕྱིར་འདྲེན་པ་དམ་པ་རྣམ་གསུམ་གྱི་ཞབས་རྡུལ་གཙུག་གིས་མཆོད་པས། ལུང་
རྟོགས་ཀྱི་བསྟན་པ་སྤྱི་བྱེ་བྲག་ལ་སོ་སོར་མ་འདྲེས་པའི་རྣམ་དཔྱོད་ཀྱི་སྤོབས་པ།
གཟུ་བོར་གནས་པའི་ཆོས་བཞིན་རྗེས་སུ་འབྲང་བས། སོ་སོ་ལ་མ་དད་པའི་རྙོག་
པའི་དྲི་མ་བསལ་བ་ཤཱཀྱའི་དགེ་སློང་སྡེ་སྣོད་འཛིན་པ་མང་དུ་ཐོས་པ་ཀླུ་སྒྲུབ་ཅེས་
བྱ་བས། སྟོན་པ་ཆོས་དབྱིངས་སུ་བཞུགས་ནས་སུམ་སྟོང་བརྒྱ་ཕྲག་དྲུག་དང་དགུ་
བཅུ་རྩ་དགུ་པ་བདུན་བརྒྱར་གཅིག་གིས་མ་ཆོག་པ་མེ་སྟག་(སྤྱི་ལོ་༡༥༦༦)གི་ས་ག་
ཟླ་བའི་དུས་བཟང་པོ་ལ། དཔལ་ཡ་ག་ཆོས་སྡིངས་ཀྱི་མདུན་ས་ཆེན་པོར་སྦྱར་བ་
འདིས་ཀྱང་། བུ་རམ་ཤིང་པའི་བསྟན་པ་རིན་པོ་ཆེ་བཤད་སྒྲུབ་ཐོས་བསམ་སྒོམ་
གསུམ་དང་། འཆད་རྩོད་རྩོམ་གསུམ་གྱི་སྒོ་ནས་ཕྱོགས་མཐའ་དག་ཏུ་དར་ཞིང་
རྒྱས་ལ་ཡུན་རིང་དུ་གནས་པར་གྱུར་ཅིག དེ་ལྟར་རང་གིས་སུག་རིས་སུ་བགྱིས་
པ་ལས། སླད་ཀྱི་འདས་ལོ་སུམ་སྟོང་བདུན་བརྒྱ་ཉི་ཤུ་པ། (སྤྱི་ལོ་༡༥༨༧)ཐམས་ཅད་
འདུལ་ཞེས་པ་མེ་མོ་ཕག་གི་ལོ་ཟླ་བ་བརྒྱད་པའི་དཀར་ཕྱོགས་རྫོགས་པ་གཉིས་
པའི་ཚེས་ལ་འདར་ཆོས་འཁོར་ཡང་རྩེའི་སྔགས་གྲྭ་སློབ་བཤད་གླིང་གི་གཙུག་
ལག་ཁང་དུ་སྦྱར་བའོ། །ཤུ་བྷཾ་སྟུ་སརྦ་ཛ་ག་ཏཾ།



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
༄༅། །ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ་གསལ་
བར་བྱེད་པ་བློ་གསལ་མགྲིན་རྒྱན་ལེགས་བཤད་
ནོར་བུའི་ཕྲེང་བ་ཞེས་བྱ་བ་
བཞུགས་སོ། །
༄༅། །སྭསྟི་པྲ་ཛ་བྷཐགང་གི་མཚན་ཙམ་དྲན་པས་མ་རིག་པའི། །མུན་
པའི་ཚོགས་རྣམས་མ་ལུས་ཉེར་བསལ་ཏེ། །རིག་པའི་གནས་ལ་བློ་གྲོས་མཆོག་
སྩོལ་བའི། །ཀླུ་སྒྲུབ་རྒྱ་ མཚོ་ སྙིང་ནས་དྲན་ནོ་སྐྱོངས། །ཚུལ་གནས་ གསེར་ གྱི་
ཡོལ་གོ་རྣམ་དཔྱོད་ཀྱི། །འོད་སྣང་རྨོངས་མུན་འཇོམས་ལ་དཔའ་བ་དང་། ལྷན་
ཅིག་བརྩོན་འགྲུས་ ལྷག་བསམ་རྒྱན་བཀྲ་བའི། །མཛའ་བཤེས་ལེགས་བཤད་
མཆོག་སྦྱིན་འདིར་དགྱེས་རོལ། །ཞེས་བསྔགས་བརྗོད་སྔོན་དུ་སོང་ནས། འདིར་
རང་ཅག་གི་སྟོན་པ་ཤཱཀྱའི་རྒྱལ་པོས་གདུལ་བར་བྱ་བའི་བསྟན་པ་འདི་ལ་ནི་ཐར་
པ་ཐམས་ཅད་མཁྱེན་པའི་གོ་འཕང་བླ་ན་མེད་པ་ཐོབ་པར་འདོད་པའི་བློ་གསལ་
དག་གིས་བསླབ་པར་བྱ་བའི་གནས་ནི་རིག་པའི་གནས་ལྔ་པོ་འདི་ཉིད་ཡིན་ཏེ།
མདོ་དྲིན་ལན་གསབ་པ་ལས། དེ་བས་ན་བླ་ན་མེད་པའི་བྱང་ཆུབ་ཐོབ་པར་བྱ་
བའི་ཕྱིར་དུ་རིག་པའི་དངོས་པོ་ལྔ་ལ་བསླབ་པར་བྱའོ། །ཞེས་དང་། མདོ་སྡེ་རྒྱན་
ལས། རིག་པའི་གནས་ལྔ། ཞེས་སོགས་དང་། བདག་ཉིད་ཆེན་པོ་ས་པཎྜི་ཏས།
རང་བློ་ཤེས་བྱ་ཀུན་ལ་མ་སྦྱངས་ན། །ཐམས་ཅད་མཁྱེན་པ་ནམ་མཁའི་མཐའ་
བས་ རིང་། །དེ་ ལྟར་ དགོངས་ ནས་ རྒྱལ་ དང་ མཁས་ རྣམས་ ཀྱིས། །ཤེས་བྱའི་
གནས་རྣམས་སྦྱོང་ཞེས་ལེགས་པར་གསུངས། །ཞེས་དང་། མཁས་པའི་དབང་པོ་
༡༡9



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
སྒྲ་ པ་ཤེས་ རིན་ པས། རིག་པའི་ གནས་ ལྔར་ ལེགས་ པར་ མ་སྦྱངས་ན། །དགྲ་
བཅོམ་གྱིས་ཀྱང་ཀུན་མཁྱེན་ཐོབ་མི་སྲིད། །དེ་བས་དོན་གཉིས་མཐར་ཕྱིན་བྱ་
བའི་ ཕྱིར། །ཀུན་ མཁྱེན་ ལམ་ འདིར་ མཁས་ རྣམས་ བརྩོན་ པར་ རིགས། །ཞེས་
དང༌། འདྲེན་པ་དམ་པ་ཀླུ་སྒྲུབ་རྒྱ་མཚོའི་གསུང་ལས། ལྔ་རིག་ཆོས་ལ་མ་སྦྱངས་
ཟག་མེད་ཀྱི། །བདུད་རྩི་ཐོབ་པའི་རྒྱལ་བ་འགའ་ཡང་མེད། །རིག་གནས་ཆེ་ཆུང་
ཤེས་བྱའི་གནས་རྣམས་ལ། །བློ་གྲོས་རྩལ་དུ་ཐོན་ཅིག་གྲོགས་པོ་དག །ཅེས་
གསུངས་པ་ལྟར། སྒྲ་རིག་པ། གཏན་ཚིགས་རིག་པ། བཟོ་རིག་པ། གསོ་བ་རིག་
པ༑ ནང་རིག་པ་སྟེ་ལྔ་པོ་ལ་ལེགས་པར་བསླབ་དགོས་པ་ཡིན་ནོ། །འོ་ན་དེ་ལྔ་ལ་
སློབ་པ་ལས་དགོས་པ་ཇི་ལྟ་བུ་སྙམ་ན། ཐ་སྙད་ཚིག་གི་ཆ་ལ་ལེགས་པར་སྦྱངས་
པས། དེ་ཉིད་མཁས་པ་ཤེས་པ་ན། ཚིག་གི་ཆ་ལ་ལོག་རྟོག་ཞུགས་པ་ཐམས་ཅད་
ཚར་གཅོད་པར་བྱེད་པ་དང་། མངོན་གྱུར་སོགས་དོན་གྱི་ཆ་ལ་ལེགས་པར་སྦྱངས་
པས་དེ་ཚུལ་བཞིན་དུ་ཤེས་ན་དོན་ལ་ལོག་རྟོག་ཞུགས་པ་ཐམས་ཅད་སུན་འབྱིན་
ནུས་པས། རིག་གནས་དང་པོ་གཉིས་ཤེས་ན་ རྒོལ་བ་ངན་པ་གཞན་དག་ཚར་
གཅོད་པ་དང་། བཟོ་གནས་སྐུ་གཟུགས་ཀྱི་ཆ་ཚད་དང་། གསེར་འགྱུར་གྱི་རྩི་ལ་
སོགས་པ་ཤེས་པས་སྐྱེ་བོ་འབྱོར་པ་ཅན་དང་། དབུལ་ཕོངས་རྣམས་ཀྱི་དོན་བྱེད་
ཅིང་། གསོ་བ་རིག་པའི་གནས་ཚུལ་བཞིན་དུ་ཤེས་པས་སེམས་ཅན་ནད་པ་སྡུག་
བསྔལ་གྱིས་ཉེན་པ་རྣམས་རྗེས་སུ་བཟུང་བའི་ཕྱིར་རིག་གནས་བར་པ་གཉིས་
དང་། རང་ཉིད་ཀུན་ཤེས་མཁས་པའི་གོ་འཕང་བདེ་བླག་ཏུ་ཐོབ་པར་བྱ་བའི་ཕྱིར་
རིག་གནས་ལྔ་ལ་ལེགས་པར་བསླབ་དགོས་པ་ཡིན་ཏེ། གཞན་དག་ཚར་གཅོད་
རྗེས་སུ་གཟུང་ཕྱིར་དང། །བདག་ཉིད་ཀུན་ཤེས་བྱ་ཕྱིར་ཞེས་གསུངས་པས་སོ། །
བྱམས་མགོན་གྱི་གཞུང་འདི་ཉིད་ལ་རྗེ་བཙུན་ལོ་ཙཱ་བ་ཆེན་པོ་འགྱུར་མེད་བདེ་
230



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ། །
ཆེན་གྱི་བཞེད་པས། འཕགས་མཆོག་གིས་ཀྱང་ཞེས་པ་ནི་ཅུང་ཟད་མི་འཐད་དེ། །
འཕགས་མཆོག་རྣམས་ཀྱིས་རིག་གནས་ལ་སྦྱང་མི་དགོས་ཤིང་གཞུང་འདིའི་དོད་
དུ་ཡང་། ཀ་ཏརྩི་ཞེས་པ་ཅིས་ཀྱང་གི་སྐད་དོད་ཡོད་པ་ཡིན་གྱིས། གིས་ཀྱང་ཞེས་
པའི་སྐད་དོད་ཀྱང་མེད་པའི་ཕྱིར། དེས་ན་གཞུང་གི་འབྲུ་གཉེར་བའི་ཚེ་འཁོར་དུ་
གནས་ པའི་ འཕགས་མཆོག་རྣམས་ལ་འཕགས་མཆོག་ཅེས་བོས་ནས། ཐམས་
ཅད་མཁྱེན་པའི་གོ་འཕང་ཐོབ་པར་བྱེད་ན་ཅིས་ཀྱང་ རིག་གནས་ལྔ་ལ་སྦྱང་
དགོས་ཞེས་གསུངས། ཐམས་ཅད་མཁྱེན་པ་མང་ཐོས་ཀླུ་སྒྲུབ་རྒྱ་མཚོའི་བཞེད་
པས། དེ་ལྟ་བུའི་དགོས་པ་ནི་རང་གི་བློ་ཚོད་དུ། འཕགས་པ་མཆོག་གིས་རིག་
གནས་ལ་སྦྱང་མི་དགོས་སོ་སྙམ་པ་ཤར་བའི་ཚོད་དཔག་ལས་ཡིན་མོད། འདིར་
སྐབས་ཀྱི་འཕགས་པ་ནི་བྱང་སེམས་འཕགས་པ་རྣམས་ཡིན་པས། དེ་རྣམས་ས་
ཡོངས་ སྦྱོངས་ ཀྱི་སྐབས་སུ་ཤེས་བྱའི་གནས་ཐམས་ཅད་ལ་སློབ་དགོས་པར་
བཤད་ཡོད་པས། འཕགས་པ་དམན་པ་ཉན་རང་ལས་ཆེས་མཆོག་ཏུ་གྱུར་པའི་
བྱང་ཆུབ་སེམས་དཔའ་སར་གནས་རྣམས་ཀྱིས་ཀྱང་ཐམས་ཅད་མཁྱེན་པ་ཐོབ་
པའི་ཕྱིར་དུ་རིག་པའི་གནས་ལྔ་ལ་སློབ་དགོས་ན། སོ་སྐྱེའི་བློ་གསར་རྣམས་ཀྱིས་
རིག་གནས་ལ་སློབ་དགོས་པ་ལྟ་སྨོས་ཀྱང་ཅི་དགོས་ཞེས་པའི་དོན་ཡིན་གསུངས་
ཏེ༑ བླ་ན་མེད་པའི་བཤད་ཚུལ་ཡིན་ནོ། །བྱམས་པའི་གཞུང་འདི་ཉིད་ཀྱིས་རིག་
གནས་ལྔའི་གོ་རིམ་དང་། ཐོག་མར་གང་ནས་འཇུག་གི་རིམ་པ་ཡང་ལོག་སྨྲ་ཚར་
གཅོད་པའི་ཡན་ལག་གཉིས་ཐོག་མར་བསྟན། དོན་གཉེར་རྗེས་སུ་འཛིན་པའི་
ཡན་ལག་བར་དུ་བསྟན། ནང་རིག་པ་རྗེས་སུ་སྟོན་པར་མཛད་པ་ལས་ཚད་མར་
ཅི་ ཡང་ མ་མཛད་ པར། རིག་ གནས་ ཀུན་ཤེས་ ལས། རིག་ གནས་ དང་ པོ་དོན་
གཉེར་ རྗེས་ འཛིན་ཏེ། །བསྟན་ པ་ གནས་ཕྱིར་དཀོན་མཆོག་གསུམ་གྱི་རྟེན། །
231



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བཞེངས་པར་འདོད་པའི་འབྱོར་ལྡན་ལྷག་བསམ་ཅན། །རྒྱལ་བས་བསྟན་འཛིན་
ཉིད་དུ་ལུང་བསྟན་ཞིང་། །ཞེས་བྱ་བ་ལ་སོགས་པས་བཟོ་རིག་རིག་གནས་དང་
པོར་མཛད་པ་ནི་ཅུང་ཟད་མི་འཐད་པར་མངོན་ནོ། །
དེ་ལྟར་རིག་གནས་ལྔ་ལས་ཀྱང་ཐོག་མར་སྒྲ་རིག་པ་ལ་སློབ་དགོས་ཏེ།
བརྗོད་བྱའི་དོན་རྟོགས་པ་ནི་རྗོད་བྱེད་ཀྱི་ཚིག་ལ་རག་ལས་ཤིང་། དེའི་ཐ་སྙད་
རྟོགས་པ་ཡང་སྒྲ་རིག་པ་ལ་རག་ལས་པའི་ཕྱིར་རོ། །ཇི་སྐད་དུ་ཡང་སློབ་དཔོན་
འཕགས་པ་ཀླུ་སྒྲུབ་ཀྱིས། ཐ་སྙད་ལ་ནི་མ་བརྟེན་པར། །དམ་པའི་དོན་ནི་རྟོགས་
མི་ནུས། །དམ་པའི་དོན་ནི་མ་རྟོགས་ན། །མྱ་ངན་འདས་པ་ཐོབ་མི་འགྱུར། །ཞེས་
གསུངས་ པ་ལྟར་ རོ། །རྒྱུ་མཚན་དེ་ དག་ གི་ ཕྱིར་ ན། དོན་ དམ་ པའི་ བདེན་ པ་
རྟོགས་པའི་ཐབས་སུ་ཐ་སྙད་སྒྲ་རིག་པའི་གཞུང་ལུགས་ལ་ལེགས་པར་སློབ་
དགོས་པ་ཡིན་ནོ། །ཇི་ལྟར་སློབ་པའི་ཚུལ་ལ་ཡང་གཉིས་ཏེ། སྒྲ་རིག་པ་ཇི་ལྟར་
བྱུང་བའི་ཚུལ་དང་། ཇི་ལྟར་བྱུང་བའི་ སྒྲ་རིག་པ་བཤད་པའོ། །དང་པོ་ལ་ལྔ།
རྒྱལ་བས་གསུངས་ཚུལ། རྒྱལ་སྲས་ཀྱིས་མཛད་ཚུལ། ལྷ་ཡུལ་དུ་བྱུང་ཚུལ། རྒྱ་
གར་ དུ་ དར་ ཚུལ། བོད་ དུ་ འགྱུར་ ཚུལ་ བཤད་ པའོ། །དང་ པོ་ནི། མཁས་ པའི་
དབང་པོ་སྒྲ་པ་ཤེས་རིན་པས་རིག་གནས་ཀུན་ཤེས་ལས། གསུམ་པས་ཚིག་ལ་
འཁྲུལ་པ་སེལ་བའི་ཕྱིར། །དེ་ལ་ལོག་པར་སྨྲ་བ་ཚར་གཅོད་བྱེད། །སྒྲ་རིག་དེ་
བཞིན་གཤེགས་པས་གསུངས་པ་ནི། །ངེས་ཚིག་སོ་སོ་ཡང་དག་རིག་པ་ཡི། །ཡི་
གེ་དབྲི་དང་བསྣན་དང་བསྒྱུར་བ་དང༌། །ཚིག་གི་རྣམ་དབྱེ་སོགས་ཀྱི་རྣམ་འགྱུར་
རོ༑ ཁྱད་པར་རྔ་བོ་ཆེ་ཡི་མདོ་ལས་ནི། །བྱིངས་དང་མིང་དང་ཀུན་བཤད་ཉེར་
བསྒྱུར་ དང་། །ཀྲྀཏ་དང་དེ་ ཕན་ གྱིས་བསྡུས་སྒྲུབ་ པ་རྣམས། །རྒྱལ་བའི་ གསུང་
རབ་ ལས་ འབྱུང་ གསལ་ བར་ གསུངས། །ཞེས་ གསུངས་ པས། ཡང་ དག་ པར་
232



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
རྫོགས་པའི་སངས་རྒྱས་ཀྱིས་གསུངས་ཚུལ་སྟོན་པ་ཡིན་ཏེ། དེ་ལ་སྤྱིར་ངེས་དོན་
པར་རློམ་པ་རྩིང་པོར་གཟུ་ལུམ་དུ་སྤྱོད་ཅིང་། ཐ་སྙད་ཀྱི་བདེན་པ་ལ་རྒྱབ་ཀྱིས་
ཕྱོགས་པ་དག་ན་རེ། སྒྲ་རིག་པའི་གཞུང་ལུགས་ནི། རིག་པའི་གནས་ཐུན་མོང་བ་
ཙམ་ཡིན་ཞིང་། ལྷག་པར་ཕྱི་རོལ་པའི་དྲང་སྲོང་དག་གིས་བཤད་པ་ལ་གཙོ་བོར་
བརྟེན་པ་ཡིན་གྱི། ཡང་དག་པར་རྫོ་གས་པའི་སངས་རྒྱས་ཀྱི་གསུང་རབ་རྣམས་
ལས་གསལ་བར་མི་འབྱུང་ཞིང་། བསླབ་པར་བྱ་བའི་གནས་ཀྱང་མ་ཡིན་ནོ་སྙམ་
དུ་སེམས་ཤིང་། དེ་སྐད་ཚིག་ཏུ་ཡང་སྨྲ་བར་བྱེད་དོ། །འདི་ནི་འཐད་པ་མ་ཡིན་ཏེ།
གལ་ཏེ་ཁྱོད་ཀྱི་འདོད་པ་གཞིར་བཞག་ན་ཐུན་མོང་བའི་རིག་གནས་དང་། ལམ་
ལ་སློབ་ཏུ་མི་རུང་ཞེས་པར་སོང་ལ། དེ་ལྟ་ན་ཁྱེད་རང་གི་ལག་ལེན་དང་དངོས་སུ་
འགལ་བ་སྟེ། ཁྱེད་རང་ཡང་ཚངས་པའི་གནས་བཞི་བསྒོམ་ཞིང་། དེའི་ནང་ནས་
ཕྱི་རོལ་པ་དང་ཐུན་མོང་བའི་ཆོས་མེད་པར་ཁས་ལེན་དགོས་ཤིང་། ཁྱད་པར་
གྲུབ་མཐའ་བྱེ་བྲག་སྨྲ་བ་ནས་བཟུང་སྟེ། དབུ་མ་པའི་བར་གྱི་ཞི་ལྷག་གི་ཉམས་
ལེན་དང་། བྱ་རྒྱུད་ནས་བླ་མེད་ཀྱི་བར་གྱི་ཞི་ལྷག་གི་ཉམས་ལེན་སྤྱིར་བཤད་པ་
རྣམས་དང༌། ལྷག་ པར་ སྙིང་ པོའི་ བཅུད་ཕྱག་ རྒྱ་ ཆེན་ པོ་བསྒོམ་ པའི་ ཚེ། ལྷག་
མཐོང་གི་རྟེན་གཞིར་གྱུར་པའི་ཞི་གནས་ཤིག་བསྒོམ་མམ་མི་བསྒོམ། བསྒོམ་ན་
ནི་ཕྱི་རོལ་པ་དང་ཐུན་མོང་བའི་ཉམས་ལེན་ཁྱེད་རང་ཡང་བྱེད་བཞིན་པར་མ་སོང་
ངམ། ལེགས་པར་སོམས་ཤིག གལ་ཏེ་དེ་ལ་ཁོ་ན་རེ། ཞི་གནས་ཙམ་སྒོམ་ཡང་
ལྷག་མཐོང་དང་བྱང་ཆུབ་ཀྱི་སེམས་ལ་སོགས་པའི་ཁྱད་པར་ཡོད་དོ་ཞེ་ན། ཁོ་བོ་
ཅག་ཀྱང་དེ་སྐད་སྨྲ་བ་ཡིན་ཏེ། སྒྲ་རིག་ཙམ་ཐུན་མོང་ཡིན་ཀྱང་། ལྷག་བསམ་
བྱང་ཆུབ་ཀྱི་སེམས་དང་། གང་ལ་སྐྱབས་སུ་འགྲོ་བའི་གནས་དང་། ཐོས་དོན་
སྙིང་པོར་དྲིལ་ལུགས་ཀྱི་ཁྱད་པར་ཤིན་ཏུ་ཆེ་བ་ཡིན་ནོ། །ཡང་སངས་རྒྱས་ཀྱི་
233



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
གསུང་ལས་མི་འབྱུང་སྙམ་པ་ཡང་ཁྱེད་རང་ཐོས་པ་ཆུང་བའི་སྐྱོན་ཏེ། སྤྱིར་ཆོས་
དང་། དོན་དང༌། ངེས་ པའི་ ཚིག་ དང་། སྤོབས་ པ་ སོ་ སོ་ཡང་དག་ པ་ སྟེ་བཞིའི་
གསུམ་པ་ངེས་པའི་ཚིག་འཆད་པའི་ཚེ། ཡུལ་ལྗོངས་ཀྱི་སྐད་དང་ངེས་ཚིག་མཐའ་
དག་སོགས་སྐད་རིགས་སྤྱིར་སློབ་ཚུལ་དང་། ཁྱད་པར་སཾ་སྐྲྀ་ཏ་ལ་ཡི་གེ་དབྲི་བ་
དང་། བསྣན་པ་དང་། བསྒྱུར་བ་དང་། ཚིག་ཐམས་ཅད་ཀ་ལཱ་པ་ལྟར་སི་སོགས་
ཏི་སོགས་དང༌། ཙནྡྲ་པ་ལྟར་སུཔ་དང་ཏིང་གི་མཐའ་ཅན་ཁྱད་པར་འཁོར་ལོ་ཐ་
མའི་མདོར་གཏོགས་པ་རྔ་བོ་ཆེའི་མདོ་ལས། དེ་བཞིན་གཤེགས་པའི་གསུང་ལས་
སངས་རྒྱས་རྟག་པ་དང་བདག་ལ་སོགས་པ་མེད་པས་དེ་དག་ནི་ཕྱིས་འགའ་ཞིག་
གིས་རང་བཟོར་བྱས་པའོ་ཞེས་སྨྲ་བར་འགྱུར་ཡང་། དེ་ལྟ་མིན་ཏེ། དེ་དག་དེའི་
གསུང་ལས་རྒྱས་པར་འབྱུང་ཚུལ་གསུངས་ཤིང་། དེ་བཞིན་དུ་དེ་བཞིན་གཤེགས་
པའི་གསུང་ལ་སྐད་ཀྱི་བྱིངས་ལ་སོགས་པ་མེད་པས། དེ་དག་ཕྱིས་འགའ་ཞིག་
གིས་ རང་ བཟོར་ བྱས་ སོ་ ཞེས་ སྨྲ་ བར་ འགྱུར་ ཡང་། དེ་ བཞིན་ གཤེགས་ པའི་
གསུང་ལ་བྱིངས་ལ་སོགས་པ་ཡོད་པར་གསུངས་ཤིང་། གཞན་ཡང་སངས་རྒྱས་
མྱ་ངན་ལས་འདའ་ཚུལ་སྟོན་ཡང་། དོན་ལ་ཐར་པའམ་མྱང་འདས་ནི་རྟག་བརྟན་
ཐེར་ཟུག་ཡིན་པས་སྐྱེ་འཇིག་མེད་པའི་དཔེ་ཁང་བཟངས་བཞིག་ཀྱང་དེའི་ནམ་
མཁའ་མི་འཇིག་པ་དང་། དེ་དཔེར་བྱས་ན་ཊིདྷ་ཞེས་བྱ་བའི་སྐད་ཀྱི་བྱིངས་ཀྱི་
དོན་ནི་ཀྟ་ཞེས་བྱ་བའི་རྐྱེན་གྱིས་དེ་གྲུབ་པ་ཞེས་བྱ་བའི་ཏིང་ངེ་འཛིན་གྱི་རྐྱེན་དུ་
འགྱུར་ཏེ། ཇི་ལྟར་འཇིག་རྟེན་པའི་བསྟན་བཅོས་རྣམས་ལས། ནཱ་མཱ་ཁྱུ་ཏ་ཨུ་པ་
སན་ཀྲིཏྲ་ཏད་དྷི་ཏ་ཞེས་བྱ་བ་ལ་སོགས་པ་བསྡུས་པའི་གྲུབ་པའི་ཚིག་དེ་ལ་གྲུབ་
པ་ཞེས་བྱའོ། །གྲུབ་པའི་ཚིག་དེའི་གྲུབ་པ་གང་ཡིན་པ་དེ་ནི་ཡང་མི་མངོན་པ་མེད་
དོ་ཞེས་བྱིངས་རྐྱེན་གྱིས་བསྒྱུར་ཡང་། བྱིངས་ཀྱི་རང་བཞིན་མི་འགྱུར་བ་ནི་ཐར་
234



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
པའི་དཔེར་གསུང་ཞིང་། སྒྲུབ་ཚུལ་དེ་དག་སྟོན་པའི་གཞུང་ནི། ནཱ་མ་ཞེས་པའི་
མིང་ལེ་དང་། ཨཱ་ཁྱུ་ཏ་ཀུན་བཤད། ཀྲྀཏ་ཅེས་པ་ཀྲྀཏ་ཀྱི་ལེའུ་སྟེ་སྒྲའི་ལུས་གཞུང་
ཚན་གསུམ་དུ་བསྡུས་ཤིང་། དེ་དག་གི་རྣམ་འགྱུར་དང་ཉེར་མཁོ་ནི་ཨུ་པ་སརྒ་ཉེ་
བསྒྱུར་དང༌། ཏད་དྷི་ཏ་དེ་ ཕན་ ལ་སོགས་པའི་གཞུང་ངོ༌། །དེ་ཡང་ཏེཏུ་བསྟན་
བཅོས་ལ་སྟེ་བཀྲ་ཤིས་པའོ། །ཞེས་པའི་བྱིངས་བཞག་དེ་ལ་ལས་ལ་ཀྟའོ་ཞེས་
པས་ ཀྟའི་རྐྱེན་ སྦྱིན། བྱིངས་མཐའི་ཨུ་དང་། རྐྱེན་གྱི་ཀ་ རྗེས་འབྲེལ་ ཡིན་པས་
ཕྱིས། གྷ་ཛྷ་ཌྷ་དྷ་བྷ་རྣམས་ཀྱི་དྷ་མིན་པའི་ཏ་ཐ་དག་ལ་དྷའོ་ཞེས་ པས་དྷ་རུ་
བསྒྱུར། བྱིངས་ ཀྱི་དང་པོ་ཥའི་སའོ་ཞེས་ པས་ཥ་ས་རུ་བསྒྱུར། དྷ་ཊ་རྣམས་ ཀྱི་
གསུམ་པའོ་ཞེས་པའི་མདོས་དྷ་ཡིག་ད་རུ་བསྒྱུར། མིང་ཚིག་ཏུ་སྒྲུབ་པ་ལ་རྣམ་
དབྱེ་གཉིས་པའི་ཨམ་བྱིན་པས། གྲུབ་པ་ཞེས་པ་གྲུབ་པ་ལ་འཇུག་པའི་གྲུབ་པའི་
ཚིག་གོ །དེ་བཞིན་དུ་དེ་བཞིན་གཤེགས་པའི་སྐད་ཀྱི་བྱིངས་ནི་མཁས་ཤིང་ཁོང་
དུ་ ཆུད་ པའོ་ གསུངས་ ཏེ། བུདྡྷ་ ཁོང་དུ་ཆུད་པའི་རྟོགས་ པའི་ ལའོ། །ཞེས་ པའི་
བྱིངས་ལས་སྒྲུབ་ཅེས་གསལ་བར་གསུངས་པའི་ཕྱིར་དང་། ཁྱད་པར་སྔགས་ཀྱི་
རྒྱུད་སྡེ་རྣམས་སུ་གཟུངས་སྔགས་ཀྱི་རིགས་ཕལ་ཆེར་བ་ཞིག་ལེགས་པར་སྦྱར་བ་
དང་མཚུངས་པར་གསུངས་པས། ལེགས་སྦྱར་མ་ཤེས་ན་དེ་དག་ཀློག་པ་དང་།
འཆད་པའི་ཐབས་མི་ཤེས་པས་ཐོས་པ་རྒྱ་མཚོའི་ཕ་རོལ་ཏུ་སོན་པར་འདོད་པའི་
བློ་གསལ་དག་གིས་བརྡ་སྤྲོད་པའི་གཞུང་ལུགས་ལ་འབད་པ་ཆེན་པོས་བརྩོན་
པར་བྱའོ་ཞེས་སྙིང་ནས་གདམས་སོ། །
གཉིས་ པ་ རྒྱལ་སྲས་ ཀྱིས་མཛད་ ཚུལ་ནི། ཀུན་ཤེས་ ལས། འཇམ་པའི་
དབྱངས་དང་འཇིག་རྟེན་དབང་ཕྱུག་གིས། །དུས་ཀྱི་འཁོར་ལོའི་དབྱངས་གསལ་
ལ་ བརྟེན་ པའི། །ཡི་ གེའི་བསྡུ་བ་མཛད་ པའི་ སྒྲ་ ཡི་ མདོ། །ཡོད་ པར་དབྱངས་
235



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
འཆར་མདོར་བསྡུས་ཐོག་མར་གསལ། །ཞེས་གསུངས་པ་ལྟར། འཇམ་དབྱངས་
དང་སྤྱན་རས་ གཟིགས་ཀྱིས་གསུངས་པའི་སྒྲ་མདོ་ཡང་ཡོད་པ་ཡིན་ཏེ། དུས་
འཁོར་དབྱངས་འཆར་ གྱི་མདོར་བསྡུས་ཐོག་མར། དབྱངས་དག་གི་དང་པོ་ཨ་
ཡིག་ཡིན་པ་དེ་ནི། ཨ་སོགས་ལྔ་སྟེ། ཨ་ཨི་རི་ཨུ་ལཾ་ཞེས་རང་བྱུང་གི་བཤད་པའོ།།
ཨ་ཨི་ཨུ་ཎ་རི་ལི་ཀ་ཞེས་ པ་ནི་སོ་སོར་བསྡུ་བ་གཟུང་ཕྱིར་རོ། །ཨེ་ཨོ་ཞེས་
བཀླག་པ་ལས་མཚམས་སྦྱོར་གྱི་ཡི་གེ་སྟེ། ཨེ་ཡིག་དང་ཨོ་ཡིག་དག་གི་ཡོན་ཏན་
གྱིས་སོ། །རཾ ཀྲྀ་ཨ་ཎ་ལས་རི་ལ་དག་གོ །ཞེས་པའི་མདོའི་ཕྱིར། རི་ལ་དག་ནི་
མ་ནིང་དུ་མི་འགྱུར་ཏེ། དེ་གཉིས་ཀྱང་ཡོན་ཏན་དང་ལྡན་པས་ཨེ་ཡིག་ལ་སོགས་
པ་རྣམས་དང་ཁྱད་མེད་དོ། །ཞེས་སོགས་ནས་དེ་དག་ཀྱང་ནམ་མཁའ་ལ་སོགས་
རང་བཞིན་གྱི་དབང་གིས་གྲངས་བཞིན་དུ་འཇམ་དཔལ་གྱིས། རང་གི་བརྡ་སྤྲོད་
པ་ལས་བྲིས་སོ་ཞེས་གསུངས་པའི་ཕྱིར་རོ། །
གསུམ་པ་ལྷ་ཡུལ་དུ་བྱུང་ཚུལ་ནི། ཀུན་ཤེས་ལས། ཚངས་པ་རྟག་ཞི་བས་
བྱས་པ་ཡང་ཡོད། །བརྒྱ་བྱིན་གྱིས་བྱས་ཨིནྡྲ་བྱཱ་ཀར། །དེ་ལ་དྲང་སྲོང་ཕུར་བུས་
ལེགས་སྦྱངས་པས། །ཤིན་ཏུ་མཁས་པའི་ང་རྒྱལ་མཆོག་ཏུ་གྱུར། །ང་རྒྱལ་བརྒྱ་
བྱིན་གྱིས་བཅོམ་ཞུམ་ནས་ནི། །ལྷ་ཕྲན་བློ་གསལ་མང་ལ་འཆད་འཕྲོ་བཞག །
ད་དགུང་རང་ཉིད་སྒྲ་ལ་སྦྱོང་བར་ཞུས། །ཉན་འཆད་གཉིས་ཀ་གྱིས་ཞེས་བཀས་
བསྐུལ་བས། །དུས་བཟང་བརྒྱད་ ལ་ གཞན་ལ་མི་སྟོན་པར། །རང་ཉིད་བསླབ་
པའི་སྦྱོར་ལ་བརྩོན་པས་ན། །ཉན་པོ་གཞན་གྱིས་དུས་བཟང་བསྲུང་དགོས་ཤར།།
ཞེས་གསུངས་ཏེ། འདི་དག་གི་ལོ་རྒྱུས་རྒྱས་པར་ནི་སྤྱི་དོན་དུ་གསལ་ཞིང་། སརྦ་
ཛཱ་ཞེས་པའི་སྒྲ་མཁན་ཞིག་གིས་ལྷའི་དབང་པོ་ལ་བསླབས་ཞེས་པའི་སརྦ་ཛྙཱ་ནི་
ཞང་པོའི་མིང་ཡིན་ལ། འདི་དག་ནི་ཕྱི་རོལ་པས་མཆོད་པའི་ལྷ་ཡིན་ཞིང་། དེས་
236



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
བཤད་པའི་སྒྲ་རིག་རྣམས་ཀྱང་ཕྱི་རོལ་པའི་ལུགས་ཡིན་མོད། གང་ཟག་དང་
བསྟན་བཅོས་དེ་དག་ངན་པར་ནི་མི་བལྟ་ སྟེ། ཚངས་ པ་ལ་སོགས་པ་དེ་དག་
འཕགས་པ་སྤྱན་རས་གཟིགས་ཀྱི་རྣམ་འཕྲུལ་དུ་མདོ་སྡེ་ཟ་མ་ཏོག་བཀོད་པ་ལས་
གསུངས་ པའི་ ཕྱིར། ཇི་ སྐད་ དུ། མདོ་ དེ་ ཉིད་ ལས། བསྐལ་ པ་ བཟང་ པོ་ འདི་
འདས་ པའི་སྔོན་བསྐལ་པ་དགུ་བཅུ་ རྩ་ གཅིག་པ་ན། སངས་རྒྱས་རྣམ་པར་
གཟིགས་ཞེས་བྱ་བ་འཇིག་རྟེན་དུ་བྱོན་པའི་ཚེ་འཕགས་པ་སྤྱན་རས་གཟིགས་
དབང་ཕྱུག་གིས་སྙིགས་མ་ལྔ་དང་ལྡན་པའི་སེམས་ཅན་རྣམས་སངས་རྒྱས་བྱང་
ཆུབ་སེམས་དཔའི་ཆ་བྱད་ཀྱིས་མི་འདུལ་བར། ཕྱི་རོལ་པའི་ལྷའི་གཟུགས་དང་
རྟགས་དང་མཚན་མས་འདུལ་བར་མཁྱེན་ནས། ལྷ་ཐམས་ཅད་མཁྱེན་པ་ཞེས་བྱ་
བའི་ཏིང་ ངེ་ འཛིན་ ལ་ སྙོམས་ པར་ བཞུགས་ཏེ། ཚངས་ པ་ ཕྲག་ པ་ ནས་བྱུང་།
དབང་ ཕྱུག་ དཔྲལ་བ་ནས་བྱུང་། ཉི་ མ་ སྤྱན་ གཡས་ པ་ ནས་ བྱུང་། ཟླ་བ་ སྤྱན་
གཡོན་པ་ནས་བྱུང། ཆུ་ལྷ་ལྟོ་བ་ནས་བྱུང་། དབྱངས་ཅན་མ་ཞལ་གྱི་ལྕེ་རྩེ་ལས་
ཕྱུང་ངོ༌། །ཞེས་གསུངས་པ་ཡིན་ནོ། །
བཞི་པ་རྒྱ་གར་དུ་དར་ཚུལ་ལ་གསུམ་སྟེ། པཱ་ཎི་བྱཱ་ཀ་ར་ཎ་བྱུང་ཚུལ།
ཙནྡྲ་བྱཱ་ ཀ་ར་ཎ་བྱུང་ཚུལ། ཀ་ལཱ་པ་བྱཱ་ཀ་ར་ཎ་བྱུང་ཚུལ་ལོ། །དང་པོ་ནི། ཀུན་
ཤེས་ལས། དེ་བཞིན་བྲམ་ཟེ་པཱ་ཎི་ ནི་ ཡིས་ཀྱང་། །རང་མིང་ལྡན་པའི་བསྟན་
བཅོས་ཆེན་པོ་སྦྱར། །ཞེས་གསུངས་པ་ལྟར། བྲམ་ཟེ་པཱ་ཎི་ནི་བྱུང་ཚུལ་སྤྱི་དོན་དུ་
གསལ་ཞིང་། སྤྱིར་འཕགས་པའི་ཡུལ་དུ་གྲགས་པའི་སྒྲ་མདོ་ཀ་ཙན་གཉིས་སུ་མ་
འདུས་པ་དབྱངས་ཅན་བྱུ་ཀ་ར་ཎ་ཀ་ལཱ་པའི་མདོ་ཤིན་ཏུ་རྒྱས་པ་ཞིག་པཎྜི་ཏ་རཱ་ཛ་
བྲིས་ཀ་ཙན་གཉིས་ཀྱི་དོན་བསྡུས་པ་རཱ་ཛ་བྲི་བྱ་ཀ་ར་ཎ་ཞེས་བྱ་བ་དང་། རྗེ་
བཙུན་མཆོག་གི་སྤྲུལ་པའི་སྐུའི་ཆོས་འབྱུང་ལས། རྒྱལ་པོ་ཙན་སྐྱོང་གི་གྲོགས་པོ་
237



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བྲམ་ཟེ་ཨིནྡྲ་དྷུ་བ་ཞེས་བྱ་བས་ལྷའི་དབང་པོ་བསྒྲུབས་ནས་སྒྲའི་ངེས་གནས་ཞུས་
ཏེ༑ དེས་བཤད་པ་བྲིས་པ་ཨིནྡྲ་བྱཱ་ཀ་ར་ཎ་ཞེས་གྲགས་པ་ཤོ་ལོ་ཀ་ཉིས་ཁྲི་ལྔ་
སྟོང་ཡོད་པ་འདི་ལ་ལྷས་བསྟན་པའི་བརྡ་སྤྲོད་པ་ཞེས་ཟེར་རོ་གསུངས་པས།
ཨིནྡྲ་བྱཱ་ཀ་ར་ཎའི་བཤད་རྒྱུན་ཡང་རྒྱ་གར་ན་ཡོད་པར་གསལ་ལོ། །གཉིས་པ་ནི།
ཀུན་ཤེས་ལས། དེ་ལ་ཙནྡྲ་གོ་མིས་བསྡུས་པ་ཡི། །གཞུང་ལ་ཙནྡྲ་པར་ གྲགས་
ཆོས་འབངས་ཀྱིས། །བྱས་པའི་འགྲེལ་པ་དང་བཅས་བོད་དུ་འགྱུར། །ཞེས་སློབ་
དཔོན་ཆེན་པོ་ཙནྡྲ་གོ་མིས་མཛད་པའི་ཙནྡྲ་པ་ཆར་གཏོགས་དང་བཅས་པ་བྱུང་
ཚུལ་སྟོན་པ་སྟེ། དེ་ཡང་ལོ་རྒྱུས་ཡོངས་གྲགས་རྣམས་སྤྱི་དོན་ན་གསལ་ཞིང་།
དེར་ཅུང་མི་གསལ་བ་རྗེ་བཙུན་མཆོག་གི་སྤྲུལ་པའི་སྐུའི་ཆོས་འབྱུང་དུ་གསལ་བ་
ནི༑ སློབ་ དཔོན་ཙནྡྲ་གོ་མིས་ནི་ཤར་ ཕྱོགས་ ཝ་ རནྡར་ འཕགས་ པ་ སྤྱན་རས་
གཟིགས་ཀྱི་ཞལ་མཐོང་བའི་པཎྜི་ཏ་ཞིག་མུ་སྟེགས་རྒྱང་འཕེན་པའི་སྟོན་པ་ཞིག་
དང་རྩོད་པར་གྱུར་ཏེ། དེའི་རིང་ལུགས་སུན་ཕྱུང་ཡང་རིག་པ་ནི་བློས་རྣམ་པར་
བརྟགས་པ་ཡིན་པས། གང་བློ་སྒྲིམས་པ་དེ་རྒྱལ་བར་ཟད་ཀྱིས། སྐྱེ་བ་སྔ་ཕྱི་ཡོད་
པའི་རྟགས་མངོན་སུམ་དུ་མེད་པས། ཁོ་བོ་ཅག་དེ་མི་འདོད་ཟེར་བ་ན། རྒྱལ་པོ་
ལ་སོགས་པ་དབང་པོར་བཞག་སྟེ། ང་ཉིད་སྐྱེ་བ་ལེན་པ་ཡིན་པས་དཔྲལ་བར་
རྟགས་ཐོབ་ཅིག་བྱས་ནས་དེས་དཔྲལ་བར་མཚལ་གྱི་ཐིག་ལེ་ཤར་ཐིམ་པ་ཞིག་
བྱས། ཁ་ནང་དུ་མུ་ཏིག་བཅུག་སྟེ། དེ་ཉིད་དུ་འདས་ཏེ་དེའི་ལུས་ཟངས་ཁ་སྦྱར་
གྱི་ནང་དུ་བཅུག་སྟེ་རྒྱལ་པོས་རྒྱས་བཏབ་བོ། །དེའི་ཚེ་རྒྱལ་རིགས་ཀྱི་པཎྜི་ཏ་བི་
ཤ་ས་ཁ་ཞེས་བྱ་བའི་བུར་སྐྱེ་བ་བླངས་པ་བཞིན། དེ་ལ་ཁྱེའུ་མཚན་དང་ལྡན་པ་
ཞིག་བཙས་མ་ཐག་ཏུ། མཚལ་གྱི་ཐིག་ལེ་དཔྲལ་བར་ཡོད་པ་ཁ་ན་མུ་ཏིག་ཡོད་
པ་དེ་བྱུང་། རྒྱལ་པོ་སོགས་ཀྱིས་སྔར་གྱི་ཕུངཔོ་དེ་ལ་བལྟས་པས། དཔྲལ་བའི་



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ། །
མཚལ་གྱི་ཐིག་ལེ་ཡང་བྱི། མུ་ཏིག་གི་ཤུལ་ཧར་རེ་འདུག་གོ །དེར་མུ་སྟེགས་དེ་
ཡང་སྐྱེ་བ་སྔ་ཕྱི་ཡོད་པར་ཡིད་ཆེས་སྐད། ཁྱེའུ་དེས་མ་ལ་བཙས་མ་ཐག་ཏུ་ཕྱག་
བྱས་ཏེ། ཟླ་བ་བཅུ་འོ་བརྒྱལ་བར་མ་གྱུར་ཏམ་བྱས་པས། བྱིས་པ་བཙས་མ་ཐག་
སྨྲ་བ་ནི་ལྟས་ངན་ནོ་སྙམ་ནས་ཁ་རོག་འདུག་བྱས་སོ། །དེ་ནས་ལོ་བདུན་གྱི་བར་
ཅང་མ་སྨྲས་པས་ལྐུགས་ པའོ་སྙམ་མོ། །དེར་མུ་སྟེགས་ ཀྱི་རྒོལ་བ་ཞིག་གིས།
ཤིན་ཏུ་གོ་དཀའ་བའི་སྙན་ངག་གི་ཚིགས་སུ་བཅད་པ་སངས་ རྒྱས་པའི་གྲུབ་
མཐའ་འགོག་པ་ཞིག་བརྩམས་ནས་རྒྱལ་པོ་དང་མཁས་པའི་ཚོགས་ལ་འགྲིམས་
སོ༑ ༑དེར་བི་ཤ་ས་ཁའི་ཁྱིམ་དུ་བྱུང་བ་ན། དེ་ཡུན་རིང་དུ་བརྟགས་པས་སྒྲ་དོན་
ཇི་བཞིན་གོ་བ་ཡང་མེད་ན་ལན་གདབ་པར་ག་ལ་ནུས་ཏེ། དོན་དེ་སེམས་ཤིང་
ཁྱིམ་གྱི་ཕྱི་རོལ་ཏུ་བྱ་བ་ཞིག་ལ་སོང་ངོ་། །དེ་ཙནྡྲ་གོ་མི་ལོ་བདུན་ལོན་པ་དེས་
བལྟས་པ་ན། དོན་ཤེས་ཤིང་ལན་གདབ་པར་དཀའ་བ་མེད་དེ། དེའི་དོན་འགྲོལ་
བའི་ཡིག་ཆུང་བཏབ། ལན་གྱི་ཚིགས་བཅད་ཀྱང་བྲིས་སོ། །ཕ་ནང་དུ་འོང་བ་ན་
དེ་ ལྟར་ བྲིས་པ་མཐོང་ནས། ཁྱིམ་དུ་སུ་བྱུང་ཞེས་ཙནྡྲ་གོ་མིའི་མ་ལ་དྲིས་སོ། །
གཞན་སུ་ཡང་མ་འོངས་ཏེ་བུ་ལྐུགས་པ་བལྟ་ཞིང་བྲིའོ། །དེར་ཕས་བུ་ལ་དྲིས་པ་
ན་མའི་གདོང་ལ་བལྟ་ཞིང་འདུག་གོ །མས་སྨོས་ཤིག་བྱས་པས། འདི་ནི་བདག་
གིས་བྲིས་པ་ཡིན་ཏེ། རྒོལ་བ་འདི་ལྡོག་པ་ནི་དཀའ་བ་མ་ཡིན་ནོ་ཞེས་ཟེར། དེ་
ནས་ནངས་པར་ཞིག་ན་ཙནྡྲ་གོ་མི་དང་། མུ་སྟེགས་ཀྱི་སྟོན་པ་དེ་རྩོད་པས་ཙནྡྲ་གོ་
མི་རྒྱལ་ཏེ་བྱ་དགའ་ཆེན་པོ་ཐོབ། དེ་ནས་སྒྲ་དང་རྟོག་གེ་ལ་སོགས་པའི་ རིག་
གནས་ཐུན་མོང་བ་ཐམས་ཅད་མ་བསླབས་པར་རང་ཤེས་ཤིག་བྱུང་སྟེ། ཕྱོགས་
ཐམས་ཅད་དུ་གྲགས་པས་ཁྱབ་བོ། །དེ་ནས་ཐེག་པ་ཆེན་པོའི་སློབ་དཔོན་ཞིག་ལ་
སྐྱབས་སུ་འགྲོ་བ་དང་། བསླབ་པའི་ གནས་ ལྔ་ བླངས། སློབ་དཔོན་ཆེན་པོ་བློ་
239



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
གྲོས་བརྟན་པ་ལ་མདོ་སྡེ་དང་མངོན་པའི་སྡེ་སྣོད་ནན་ཆེར་ལན་ཅིག་ཉན་པ་ཙམ་
གྱིས་མཁྱེན། རིག་པ་འཛིན་པའི་སློབ་དཔོན་མྱ་ངན་མེད་པ་ཞེས་བྱ་བ་ལ་བཀའ་
ལུང་ནོད་དེ་རིག་སྔགས་བསྒྲུབས་པས་འཕགས་པ་སྤྱན་རས་གཟིགས་དང་། སྒྲོལ་
མའི་ཞལ་མངོན་སུམ་དུ་གཟིགས། ཤིན་ཏུ་མཁས་པ་ཆེན་པོར་གྱུར། དེ་ནས་ཤར་
ཕྱོགས་སུ་རྒྱལ་པོ་བྷ་ར་ཥ་ཡུལ་དུ་སྨན་དཔྱད་དང་སྡེབ་སྦྱོར་དང་བཟོའི་གནས་ཀྱི་
སྟོན་པ་མང་དུ་བྱས། ཁྱད་པར་དུ་སྒྲ་རིག་པ་མང་དུ་བཤད་ཅིང་ཡོད། དེའི་ཚེ་རྒྱལ་
པོའི་བུ་མོ་ཏ་རཱ་ཞེས་བྱ་བ་བག་མར་བླངས་ཤིང་རྒྱལ་པོས་ཡུལ་འཁོར་ཞིག་ཀྱང་
སྦྱིན། ལན་ཅིག་དེའི་གཡོག་མོས་ཏ་རཱ་ཞེས་འབོད་ཀྱིན་འདུག་པས། ཡི་དམ་དང་
མཚན་མཐུན་པ་ཁྱིམ་ཐབ་ཏུ་མི་རུང་ངོ་སྙམ་ནས། སློབ་དཔོན་ཉིད་ཡུལ་གཞན་དུ་
འགྲོ་བ་རྒྱལ་པོས་ཤེས་ཏེ། དེ་ངའི་བུ་མོ་དང་ལྷན་ཅིག་མི་འདུག་ན་སྒྲོམ་དུ་ཆུག་
ལ་གང་ལ་སྐྱུར་ཅིག ཅེས་བསྒོས་ཏེ་དེ་བཞིན་དུ་བྱས་པ་ན། སློབ་དཔོན་གྱིས་
སྒྲོལ་མ་ལ་གསོལ་བ་བཏབ་པས། ནམ་མཁའ་དང་རྒྱ་མཚོ་ཕྲད་མཚམས་ཀྱི་གླིང་
ཞིག་ལ་ཐོན། གླིང་དེ་འཕགས་མས་སྤྲུལ་པ་ཡིན་ཡང་ཟེར་ཏེ། ཙནྡ་དཱི་པ་ཞེས་བྱ་
བ་ཙནྡྲ་གོ་མི་ཉིད་དེར་བཞུགས་པ་ལ་མིང་ཆགས་ཤིང་ད་ལྟ་ཡང་ཡོད། གྲོང་
བདུན་ སྟོང་ ཙམ་ཤོང་ བ་ ཞིག་ འདུག་ཟེར། དེར་ སློབ་ དཔོན་ གྱིས་བཞུགས་ཏེ་
འཕགས་པ་སྤྱན་རས་ གཟིགས་དང་སྒྲོལ་མའི་རྡོ་སྐུ་བཞེངས། ཐོག་མར་ཉ་པ་
རྣམས་ཀྱིས་གཏམ་དེ་ཐོས། དེ་ནས་རིམ་གྱིས་སྐྱེ་བོ་གཞན་ཡང་བྱུང་སྟེ་གྲོང་ཁྱེར་
ཆགས། འཕགས་པ་སྤྱན་རས་གཟིགས་ཀྱིས་བསྐུལ་བས་གོ་མིའི་དགེ་བསྙེན་
མཛད། མཚན་དེ་ལྟར་གྲགས། དེ་ནས་ཚོང་པ་རྣམས་ཀྱིས་ཁྱེར་ཏེ་སིངྒའི་གླིང་དུ་
བྱོན། ཡུལ་དེ་ན་ཀླུ་ནད་མང་དུ་འབྱུང་བ་ཞིག་ཡོད་པ་ལས་དེར་སེང་གེ་སྒྲའི་ལྷ་
ཁང་བཞེངས་པས་རང་ཞི། སྨན་དཔྱད་དང་རིག་གནས་རྒྱ་ཆེར་སྤེལ། གླིང་ཕྲན་
240



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
གྱི་སྐྱེ་བོ་རྣམས་ལ་ཕན་བཏགས། ཐེག་ཆེན་ཅི་རིགས་བཤད། ཡུལ་བདག་གནོད་
སྦྱིན་ལས་ནོར་བླངས་ཏེ་ཆོས་གཞི་མང་དུ་བཙུགས། སླར་འཛམ་བུའི་གླིང་གི་ལྷོ་
ཕྱོགས་ཀྱི་བརྒྱུད་དུ་བྱོན། བྲམ་ཟེ་མཆོག་སྲིད་ཀྱི་ལྷ་ཁང་ན། ཀླུ་ལ་སྒྲ་ཉན་པའི་
བཀོད་པ་དང་། ཀླུ་ཤེ་ཥས་བྱས་པའི་པཱ་ཎི་པའི་འགྲེལ་པ་འདུག་པ་ཡང་གཟིགས་
པས། འགྲེལ་པ་ཞེས་ བྱ་བ་ཚིག་ཉུང་ལ་དོན་མང་བ། མ་ཟློས་པ་ཚང་བ་ཞིག་
དགོས་པ་ཡིན་པ་ལ། ཀླུ་ནི་རབ་ཏུ་རྨོངས་ཏེ་ཚིག་མང་བ། དོན་ཉུང་བ། ཟློས་པ།
མ་རྫོགས་པའོ། །ཞེས་སྨད་ནས་པཱ་ཎིའི་དོན་འགྲེལ་དུ་ཙནྡྲ་བྱཱ་ཀ་ར་ཎ་ཡན་ལག་
བརྒྱད་ དང་བཅས་ པ་ བཅས་ མཛད། གཞུང་དེར་ཉུང་ངུ་རྣམ་གསལ་ ཡང་ དག་
རྫོགས། །ཞེས་པ་ཡང་ཀླུ་ལ་ཟུར་ཟ་བའོ། །དེ་ནས་རིག་པའི་འབྱུང་གནས་ནཱ་
ལེནྡཱར་བྱོན། དེ་ནས་ཟླ་གྲགས་དང་རྩོད་པ་མཛད་པའི་ཚུལ་རྣམས་ཕལ་ཆེར་སྤྱི་
དོན་བཞིན་ལ། ཙནྡྲ་གོ་མིས་ཐོགས་མེད་ཀྱི་སྲོལ་ལ་བརྟེན་ཏེ་རྣམ་རིག་གི་ཕྱོགས་
བཟུང་། ཟླ་ གྲགས་ ཀྱིས་ ཀླུ་ སྒྲུབ་ ཀྱི་ གཞུང་ སངས་ རྒྱས་བསྐྱངས་ སོགས་ ཀྱིས་
བཀྲལ་བ་ལ་བརྟེན་ཏེ་ངོ་བོ་ཉིད་མེད་པའི་ཕྱོགས་བཟུང་། ལོ་གསུམ་གྱི་བར་དུ་
བགྲོ་གླེང་གི་བརྒལ་བརྟག་མཛད་དོ། །རྩོད་པ་དེ་བལྟ་བའི་ཕྱིར་སྐྱེ་བོ་མང་པོ་རྟག་
ཏུ་འདུས་པས། གྲོང་པའི་ཁྱེའུ་དང་བུ་མོ་ཚུན་ཆད་ཀྱིས་ཀྱང་ཕྱོགས་ཙམ་རིག་ནས།
ཀྱེ་ མ་ འཕགས་ པ་ ཀླུ་ སྒྲུབ་ གཞུང་། །ལ་ལའི་ སྨན་ ལ་ ལ་ ལའི་ དུག །མི་ ཕམ་
འཕགས་པ་ཐོགས་མེད་གཞུང་། །སྐྱེ་བོ་ཀུན་གྱི་བདུད་རྩི་ཉིད། །ཅེས་གླུར་ལེན་
ནོ༑ ༑དེ་ནས་ནཱ་ལེནྡྲར་བཞུགས་ནས། བཟོ་གནས་བརྒྱ་ རྩ། སྒྲ། རྟོག་གེ སྨན་
དཔྱད། སྡེབ་སྦྱོར། ཟློས་གར། མངོན་བརྗོད། སྙན་ངག སྐར་རྩིས་ལ་སོགས་
པའི་བསྟན་བཅོས་མང་དུ་བརྩམས། སློབ་མ་རྣམས་ལ་དེ་རྣམས་གཙོ་བོར་བཤད་
པའི་ཚེ། འཕགས་མ་སྒྲོལ་མས། ས་བཅུ་པ་དང་ཟླ་བ་སྒྲོན་མེ་དང་། །སྡོང་པོ་རྒྱན་
241



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
པ་དང་ནི་ལངྐ་འཇུག །རྒྱལ་བ་རྣམས་ཀྱི་ཡུལ་གྱུར་ཀློགས་ཤིག་ཀྱེ། །སྡེབ་སྦྱོར་
ངན་གཡོའི་སྦྱོར་བས་ཁྱེད་ལ་ཅི། །ཞེས་གསུངས་པས་ཕྱི་རོལ་གྱི་རིག་པའི་གནས་
རྣམས་ཉུང་ངུར་བསྟན་ཅིང་། རྨད་དུ་བྱུང་བའི་མདོ་ལྔ་ པོ་དེ་དག་དུས་རྟག་ཏུ་
གསུངས། བདག་ཉིད་ཀྱང་ཉིན་རེར་ཞལ་འདོན་མཛད། མདོ་དེ་རྣམས་ལ་བསྡུས་
དོན་རེ་ཡང་མཛད། སྤྱིར་སྔ་ཕྱིར་མཛད་པ་ལ་བསྟོད་པ་བརྒྱ་དང་བརྒྱད། ནང་
རིག་པའི་བསྟན་བཅོས་བརྒྱ་དང་བརྒྱད་ཕྱི་རོལ་གྱི་བསྟན་བཅོས་བརྒྱ་དང་བརྒྱད་
བཟོ་གནས་བརྒྱ་དང་བརྒྱད་དེ་ཕྲ་མོ་ཐོར་བུ་བ་བཞི་བརྒྱ་དང་སུམ་ཅུ་རྩ་གཉིས་
བརྩམས་ཟེར། པྲ་ཏི་མ་ཏ་མི་ཞེས་བྱ་བའི་བསྟན་བཅོས་བྱང་ཆུབ་སེམས་དཔའི་
ལམ་རིམ་མཐའ་དག་སྟོན་པ་ཞིག་ཀྱང་མཛད་དེ་ཆེས་མ་དར། འགྲོ་ལྡིང་དང་
སིངྒའི་གླིང་ན་དེ་འཆད་པའི་སྲོལ་ད་ལྟའང་འདུག་གསུང་། སྡོམ་པ་ཉི་ཤུ་པ་དང་
ཟླ་བ་སྒྲོན་མེའི་འགྲེལ་པ་དང༌། སྐུ་གསུམ་ལ་འཇུག་པ་ནི། ཐེག་ཆེན་གྱི་པཎྜི་ཏ་
ཕྱིས་བྱོན་པ་ཐམས་ཅད་ཀྱིས་སློབ་པར་བྱེད་པ་བྱུང་ངོ༌། །སྒྲོལ་མའི་སྒྲུབ་ཐབས་
བརྒྱ་རྩ་དང་། སྤྱན་རས་གཟིགས་ཀྱི་སྒྲུབ་ཐབས་བརྒྱ་རྩ་ཞེས་སློབ་དཔོན་འདིས་
མཛད་པ་བོད་དུ་འགྱུར་བར་སྣང་ངོ༌། ཁྱད་པར་ཙནྡྲ་པའི་མདོ་ལེའུ་ཉི་ཤུ་རྩ་བཞི།
ཤོ་ལོ་ཀ་བདུན་བརྒྱ་ཡོད་པ་པཱ་ཎི་དང་མཐུན་པ་ཉུང་ངུ་རྣམ་གསལ། དེའི་ཡན་
ལག་ཏུ་ ཡི་ གེའི་མདོ་དང༌། ཨུ་ ཎ་ དེའི་ མདོ་དང་། ཏིང་ སུབ་ ཀྱི་ འགྲེལ་ པ། ཉེ་
བསྒྱུར་གྱི་འགྲེལ་པ་རྣམས་མཛད། དེ་ལྟར་སེམས་ཅན་གྱི་དོན་ཡུན་རིང་དུ་མཛད་
ནས། མཐར་པོ་ཏ་ལར་གཤེགས་པར་བཞེད་དེ། འཛམ་བུའི་གླིང་ནས་དྷ་ན་ཤྲཱིའི་
གླིང་དུ་བྱོན་པ་ན། སྔོན་ཀླུ་ཤེ་ཥ་ལ་སྨད་པས་འཁོན་དུ་བཟུང་ནས་རྒྱ་མཚོའི་
རླབས་ཆེན་པོས་གྲུ་གཟིངས་གཞིག་པར་བརྩམས། རྒྱ་མཚོའི་དབུས་ནས་སྒྲ་བྱུང་
ནས་ཙནྡྲ་གོ་མི་ཕྱིར་ཕྱུང་ཞིག་ཟེར། སྒྲོལ་མ་ལ་གསོལ་བ་བཏབ་པས། འཕགས་
242



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
མ་གཙོ་འཁོར་ལྔ་ནམ་མཁའ་ལྡིང་ལ་ཆིབས་པ་མདུན་གྱི་ནམ་མཁའ་ལ་བྱོན་ནས་
ཀླུ་རྣམས་འཇིགས་ཤིང་སྐྲག་ནས་བྲོས། གྲུ་དྷ་ན་ཤྲཱིར་བདེ་ བར་ སླེབས། དེར་
དཔལ་ལྡན་འབྲས་སྤུངས་ཀྱི་མཆོད་རྟེན་ལ་མཆོད་ཅིང་། སྒྲོལ་མའི་ལྷ་ཁང་བརྒྱ་
རྩ་དང། འཕགས་པ་སྤྱན་རས་གཟིགས་ཀྱི་ལྷ་ཁང་བརྒྱ་རྩ་བཞེངས། རི་བོ་པོ་ཏ་
ལར་གཤེགས་ནས་ད་ ལྟ་ཡང་ ལུས་མ་སྤངས་པར་བཞུགས་ཡོད། སློབ་མ་ལ་
སྤྲིངས་པའི་འཕྲིན་ཡིག་ནི། རྒྱལ་པོའི་བུ་རིན་ཆེན་གྲགས་པ་ཞེས་ བྱ་བ་རབ་ཏུ་
བྱུང་བ་ཕབ་པ་ཞིག་ལ་པོ་ཏ་ལ་ནས་ཚོང་པ་རྣམས་ལ་བསྐུར་བས། དེ་ཡང་སློབ་
སྤྲིངས་མཐོང་ནས་ཆོས་བཞིན་སྤྱོད་པར་གྱུར་ཏོ་ཞེས་ གྲགས་སོ། །ཞེས་འབྱུང་།
ཙནྡྲ་པའི་ཡན་ལག་ཏུ་འགྲེལ་བཤད་སོགས་དོན་འགྲེལ་ཇི་ལྟར་བྱུང་བ་ནི་སྤྱི་དོན་
བཞིན་ནོ། །
གསུམ་པ་ནི། ཀུན་ཤེས་ལས། དབང་ཕྱུག་གོ་ཆས་གཞོན་ནུ་གདོང་དྲུག་
བསྒྲུབས། །གྲུབ་ནས་ཚར་གཅིག་བསྟན་པས་ཚིག་དོན་རྟོགས། །ཆ་བསགས་ཀ་
ལཱ་པ་ཡི་མདོ་ཞེས་བྱ། །རང་སྡེའི་མཁས་པ་བགྲོད་དཀའ་ སེང་གེ་ཡིས། །སྦྱར་
བའི་འགྲེལ་པ་དུར་སིང་ཞེས་བྱ་དང་། །གཞན་སྡེ་ཇོ་བོ་གྲགས་འབྱོར་གྱིས་སྦྱར་
བའི། །སློབ་ཕན་ཞེས་པའི་འགྲེལ་པ་བོད་དུ་བྱོན། །ཞེས་གསུངས་པ་སྟེ། ལོ་རྒྱུས་
རགས་རིམ་སྤྱི་དོན་ལྟར་དང་། དེར་མི་གསལ་བའི་ལོ་རྒྱུས་ཇོ་བོ་མཆོག་གི་སྤྲུལ་
པའི་སྐུའི་ཆོས་འབྱུང་དང་། སློབ་དཔོན་ཀླུ་སྒྲུབ་ཀྱི་གྲོགས་པོ་སློབ་དཔོན་བྲམ་ཟེ་
མཆོག་སྲེད་ཅེས་བྱ་བ་རྒྱལ་པོ་བདེ་བྱེད་ཀྱི་མདུན་ན་འདོན་དུ་གནས་སོ། །དེའི་
ཚེ་རྒྱལ་པོའི་བཙུན་མོ་ཐ་ཆུང་ཞིག་གི་སྒྲའི་གནས་ཅུང་ཟད་ཤེས་ལ་རྒྱལ་པོས་ནི་
མི་ཤེས་སོ། །སྐྱེད་མོས་ཚལ་དུ་ཆུ་ལ་རྩེ་བའི་ཚེ། རྒྱལ་པོས་དེ་ལ་ཆུ་གཏོར་བས།
དེས་མ་མོ་ད་ཀ་པིཉྩ་ཞེས་བོད་སྐད་དུ་བདག་ལ་ཆུ་མ་འཐོར་ཞེས་པའོ། །རྒྱལ་
243



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
པོས་ལྷོ་ཕྱོགས་ཀྱི་ཡུལ་སྐད་དང་སྦྱར་བས། བལ་སྲན་གྱི་འཁུར་བ་ཏིལ་མར་གྱིས་
བཙོས་པ་བྱིན་ཅིག་ཅེས་པར་གོ་ནས་དེ་བྱིན་པས། བཙུན་མོ་དེས་རྒྱལ་པོ་བ་ལང་
ལྟ་བུ་དང་ལྷན་ཅིག་ཏུ་གནས་པ་ལས་ཤི་བ་སླའོ་སྙམ་ནས། ལྕེབ་པར་བརྩམས་པ་
ལས། རྒྱལ་པོས་བཟུང་ནས་སྒྲ་སློབ་པར་བྱས་ཏེ། བྲམ་ཟེ་མཆོག་སྲེད་ལ་ལེགས་
པར་བསླབས་སོ། །འོན་ཀྱང་ཅུང་ཟད་མ་རྫོགས་པ་ལས་སློབ་དཔོན་སཔྟ་ཝརྨ་
ལས་བླངས་པ་ཡིན་ནོ། །དེ་ལ་སློབ་དཔོན་མཆོག་སྲེད་ཀྱི་ལོ་རྒྱུས་ནི། སངས་
རྒྱས་ ཀྱི་ བསྟན་ པ་ ལ་ མངོན་ པར་ དད་ པའི་ བྲམ་ཟེ་ ལས་ དྲུག་ ལ་བརྩོན་ པ།
འཕགས་པ་ཀླུ་སྒྲུབ་ནཱ་ལེནྡྲའི་ཤར་ཕྱོགས་ར་རའི་ཡུལ་ན་ཡོད་པ་ལས། དེས་ལོ་
བཅུ་གཉིས་སུ་འཕགས་པ་སྤྱན་རས་གཟིགས་ ཀྱི་སྔགས་བཟླས་ཤིང་། མཐར་
གསེར་འབུམ་ཕྲག་བཞིའི་ཡོ་བྱད་སྦྱིན་སྲེག་ཏུ་ཕུལ་བས་འཕགས་པ་སྤྱན་རས་
གཟིགས་ཞལ་མངོན་སུམ་དུ་བསྟན་ནས། ཁྱོད་ཅི་འདོད་གསུང་བ་ལ། བདག་
གྲུབ་པ་ཆེན་པོ་བརྒྱད་ཀྱིས་སེམས་ཅན་གྱི་དོན་བྱ་བར་འདོད་པས་ནག་པོ་ཆེན་པོ་
མངག་གཞུག་ཏུ་འཚལ་ཞུས་པས་དེ་བཞིན་དུ་གནང་ནས། དེང་ཕྱིན་ཆད་དུ་རིག་
སྔགས་ཐམས་ཅད་ཇི་ལྟར་འདོད་པ་བཞིན་དུ་གྲུབ་ཅིང་། རི་ལུ་ལ་སོགས་པ་གྲུབ་
པ་བརྒྱད་པོ་སྟོང་ཕྲག་རེས་སེམས་ཅན་རྣམས་ལ་ཕན་བཏགས་སོ། །གྲུབ་པ་ཐོབ་
པ་སྟོང་ཕྲག་བརྒྱད་པོ་དེ་དག་ཀྱང་ཁོང་ལ་བླ་མར་འཛིན། རིག་པ་མཐའ་དག་
ཀྱང་མ་བསླབས་པར་རང་ཤེས་སོ། །དེ་ནས་ནུབ་ཕྱོགས་ ཀྱི་ཡུལ་དུ་སོང་ནས་
རྒྱལ་པོ་སནྡྲི་ཝ་ད་ན་ཞེས་བྱ་བ་ལོངས་སྤྱོད་ཆེན་པོ་དང་ལྡན་པའི་ཡུལ་དུ་གནས་
སོ༑ ༑དེར་ཡང་སྔགས་དང་རྒྱུད་ཀྱི་སྦྱོར་བས་སེམས་ཅན་ལ་ཕན་འདོགས་ཤིང་
གནས་པ་ལས། ཝཱ་ར་ཎཱ་སཱིར་འོངས་པའི་ཚེ། བར་སྐབས་དེར་བྱུང་བའི་རྒྱལ་པོ་
བི་མ་ཤུ་ལ་ཞེས་བྱ་བའི་ཡུལ་དུའང་སེམས་ཅན་གྱི་དོན་རྒྱ་ཆེན་པོ་བྱས་ཏེ། སྐབས་
244



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ། །
དེར་ཀ་ལཱི་དཱ་སའི་ལོ་རྒྱུས་སྦྱར། དེ་ནས་ལྷོ་ཕྱོགས་སུ་ཕྱིན། རྒྱལ་པོ་བདེ་བྱེད་སྒྲ་
སློབ་པར་འདོད་པ་ལ། སྒྲ་པཱ་ཎི་ཡོངས་སུ་རྫོགས་པར་ཤེས་པའི་སློབ་དཔོན་མ་
རྙེད་ནས། ཀླུའི་རྒྱལ་པོ་ཤེ་ཥ་ཞེས་བྱ་བ་པཱ་ཎི་པ་ཡོངས་སུ་རྫོགས་པ་ཤེས་པ་ཞིག་
ཡོད་པར་ཤེས་ནས། བྲམ་ཟེ་མཆོག་སྲེད་ཀྱི་རིག་སྔགས་ཀྱི་མཐུས་བཀུག་ནས་བློ་
ཀ་འབུམ་གྱི་པཱ་ཎི་པའི་དོན་ཐམས་ཅད་རྒྱ་ཆེར་འགྲེལ་ནུས་པར་འཆད་པར་བྱས་
ཤིང་། སློབ་དཔོན་གྱི་ཡི་གེར་འབྲི་བ་ལས། དེ་གཉིས་ཀྱི་བར་དུ་ཡོལ་བས་ཆོད་
པར་བྱས་སོ། །གློ་ཀ་སྟོང་ཕྲག་ཉི་ཤུ་རྩ་ལྔ་སོང་བ་ན། དེའི་ལུས་ནི་ཅི་འདྲ་སྙམ་
སློབ་དཔོན་གྱིས་ཡོལ་བ་བཏེགས་ནས་བལྟས་པས། སྦྲུལ་ཆེན་པོ་འགྱིང་བ་
མཐོང་། ཀླུ་ཡང་ངོ་ཚ་ནས་བྲོས་སོ། །དེ་མན་ཆད་དུ་སློབ་དཔོན་ཉིད་ཀྱིས་འགྲེལ་
པ་བྱས་ཏེ། དེ་ལ་ནི་ཚིགས་སུ་བཅད་པ་སྟོང་ཕྲག་བཅུ་གཉིས་ཀྱི་ཚད་ལས་མེད་
དོ༑ ༑དེ་གཉིས་བསྡོམས་པ་ལ་ཀླུས་བསྟན་པའི་བརྡ་སྤྲོད་པ་ཞེས་གྲགས། དེར་སྒྲ་
ལ་སོགས་པའི་རིག་པའི་གནས་རྣམས་ཀྱང་མང་དུ་བསྟན། མཐར་ནག་པོ་ཆེན་
པོས་ཕྲག་པ་ལ་ཐོགས་ཏེ། རི་རབ་ཀྱི་རྩེ་མོ་ཡོངས་འདུ་ས་བརྟོལ་གྱི་གནས་སུ་
གཤེགས་སོ། །ཞེས་གྲགས་སོ། །དེར་རྒྱལ་པོ་བདེ་བྱེད་སློབ་དཔོན་མཆོག་སྲེད་
ཀྱིས་བྱས་པའི་འགྲེལ་པ་ལ་ཡིད་མ་ཆེས་པར། བྲམ་ཟེ་སལྟ་ཝརྨ་གཞོན་ནུ་གདོང་
དྲུག་བསྒྲུབ་ཏུ་བཅུག་གོ །གྲུབ་ནས་ཁྱོད་ཅི་འདོད་ཟེར་བ་ལ། ཨིནྡྲ་བྱཱ་ཀ་ར་ཎ་
ཤེས་པར་འཚལ་ལོ་བྱས་པས། སིདྡྷི་ཝནྟས་མ་ནཱ་ཡ། ཞེས་བརྗོད་པ་ཙམ་གྱིས་
སྒྲའི་དོན་མཐའ་དག་ཤེས་སོ། །སྔར་བོད་དུ་གྲགས་པའི་ལོ་རྒྱུས་ལྟར་ན། ཀ་ལཱ་
པའི་ཀུན་བཤད་བཞི་པ་ཡན་ཆད་གཞོན་ནུ་གདོང་དྲུག་གིས་བཤད་ཅིང་། ཀ་ལཱ་
པ་ཞེས་པ་ཆ་བསགས་ཀྱི་དོན་རྨ་བྱའི་མཇུག་སྒྲོ་ཁ་དོག་སྣ་ཚོགས་པ་བསགས་
པའི་དོན་དུ་འཆད་མོད། འདིར་ནི་དེ་ལྟར་མ་གྲགས་ཏེ། ཀ་ལཱ་ པ་ནི་སལྟ་ཝརྨ་
245



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
ཉིད་ཀྱིས་བརྩམས་ལ་ཆ་བསགས་ཀྱི་དོན་ནི་ཉེ་བར་མཁོ་བའི་ཆ་ཤས་མཐའ་དག་
བསགས་ པའོ། །ཞེས་ པའི་ དོན་ནོ། །དེ་ བཞིན་ དུ་ སློབ་ དཔོན་ འདིའི་ མིང་ ལ་
དབང་ཕྱུག་གོ་ཆ་ཞེས་བྱ་བ་ཡིན་ཅིང་། སརྦ་ཝརྨ་ཞེས་པ་ཡང་ཡིག་ནོར་བརྒྱུད་
པ་སྟེ། སཔྟ་ཝརྨ་བདུན་པའི་གོ་ཆ་ཡིན་ནོ། །ཀཱ་ལི་ད་སའི་ལོ་རྒྱུས་ནི། ཝཱ་ར་ཎཱ་
སཱིའི་རྒྱལ་པོ་བི་མ་ཤུཀླའི་མཆོད་གནས་སུ་བྲམ་ཟེ་མཆོག་སྲེད་ཡོད་པའི་ཚེ། རྒྱལ་
པོའི་བུ་མོ་དཔྱིད་ལྡན་མ་ཞེས་བྱ་བ་བྲམ་ཟེ་མཆོག་སྲེད་ལ་སྦྱིན་པར་བྱས་པ་ལས།
དཔྱིད་ལྡན་མ་ང་རྒྱལ་གྱིས་དྲེགས་པས་མཆོག་སྲེད་ལས་ཁོ་མོ་མཁས་པའི་ཕྱིར་
གཡོག་མོ་མི་བྱེད་དོ་ཞེས་བྱས་སོ། །དེར་མཆོག་སྲེད་ཀྱིས་འདི་རྫུན་གྱིས་བསླུ་
བར་བྱའོ་སྙམ་ནས། འོ་ན་བདག་གི་སློབ་དཔོན་མཁས་པ། བདག་ལས་བློ་གྲོས་
བརྒྱ་འགྱུར་གྱིས་ཆེ་བ་ཞིག་ཡོད་པས་དེ་སྤྱན་དྲངས་ལ། དེ་ལ་རྒྱལ་པོས་དཔྱིད་
ལྡན་མ་སྩོལ་ཅིག་ཅེས་བྱས་ནས། མ་ག་དྷའི་གནག་རྫི་གཟུགས་བཟང་བ་ཞིག་
ཤིང་གི་ཡལ་གའི་རྩེ་མོ་ལ་གནས་ཏེ། ཡལ་གའི་རྩ་བ་ལ་སྟེའུ་བསྣུན་པར་བྱེད་
པར་མཐོང་ནས། ཤིན་ཏུ་བླུན་པར་ཤེས་ཏེ། དེ་བོས་ནས་ཞག་འགར་ཁྲུས་དང་
བཀུ་མཉེ་ཕུན་སུམ་ཚོགས་པར་བྱས། བྲམ་ཟེ་པཎྜི་ཏའི་ཆ་བྱད་དུ་བཅོས། ཨོ་
སུསྟི་ ཞེས་ བྱ་ བ་ གཅིག་པུ་ བསླབས་ ཏེ། རྒྱལ་ པོ་སྐྱེ་བོའི་ ཚོགས་ དང་ བཅས་
བཞུགས་པའི་དབུས་སུ། རྒྱལ་པོ་ལ་མེ་ཏོག་གཏོར་ཏེ། ཨོཾ་སྭཱསྟི་ཞེས་བྱ་བ་འདི་
བརྗོད་ཅིག གཞན་སུ་ཞིག་གིས་དྲིས་ཀྱང་ལན་འདེབས་པར་མ་བྱེད་ཅིག་ཅེས་
བསྒོས་ཏེ་དེ་ལྟར་བྱེད་རྒྱུ་ལ། དེ་ངག་རྟབ་སྟེ་རྒྱལ་པོ་ལ་མེ་ཏོག་གཏོར་ནས། ཨུ་
ཤ་ར་ཊ་ཞེས་ཟེར་རོ། །དེར་སློབ་དཔོན་གྱིས་ཡི་གེ་བཞི་པོ་དེ་དག་གི་དོན་བཀྲོལ་
ཏེ༑ ཨུ་མ་ཡ་ས་ཧི་ཏོ་རུ་ཏྲ། ཤངྐ་ར་ས་ནི་ཏཱ་བི་ཊམ་ཀ་ར་ཤཱ་ལ་པཱ་ཎི། རཀྟནུ་
ཤི་བ་སརྦ་ཏ་ཞེས་པའི་དོན་ཏེ། ཤིས་པ་བརྗོད་པ་ཡིན་ཞེས་ཁ་བསྒྱུར་རོ། །
246



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
ཚིག་དེ་བོད་སྐད་དུ་བསྒྱུར་ན། ཨུ་མ་དང་བཅས་དྲག་པོ་དང་། །བདེ་བྱེད་
དང་བཅས་འཇུག་སེལ་ཏེ། །ཊ་ཚུལ་ཕྱག་ན་མདུང་ཐུང་ཡང་། །ཞི་བས་རྟག་ཏུ་
བསྲུང་བར་མཛོད། །ཅེས་སོ། །
དེ་ནས་དཔྱིད་ལྡན་མས་སྒྲའི་དོན་ལ་སོགས་པ་དྲིས་ཀྱང་ཅང་མི་སྨྲ་ལ།
མཆོག་སྲེད་ཀྱིས་བདག་གི་སློབ་དཔོན་མཁས་པ་འདི་བུད་མེད་ཀྱིས་དྲིས་པ་ལ་
ལན་ཅི་ལ་འདེབས། ཞེས་རྨོངས་པར་བྱས་ནས། བྲམ་ཟེ་མཆོག་སྲེད་ལྷོ་ཕྱོགས་
སུ་བྲོས་སོ། །དེ་ནས་ལྷ་ཁང་རྣམས་སུ་ཁྲིད་ཀྱང་ཅང་མི་སྨྲའོ། །མཐར་ལྷ་ཁང་གི་
ཕྱི་ཁྱམས་སུ་སྲོག་ཆགས་སྣ་ཚོགས་པའི་གཟུགས་བྲིས་པ་ལ། བ་ལང་གི་གཟུགས་
བརྙན་མཐོང་བ་དང་དགའ་སྟེ། ཕྱུགས་སྐྱོང་བའི་རྣམ་འགྱུར་བྱེད་དོ། །དེ་ནས་ཀྱེ་
མ་ཧོ་འདི་ནི་བ་ལང་རྫིའོ་ཞེས་ཏེ་བསླུས་པར་ཤེས་སོ། །བློ་དང་ལྡན་ན་སྒྲ་བསླབ་
པར་བྱའོ་ཞེས་བརྟགས་པས་སྐྱེ་བོ་ཤིན་ཏུ་བློ་རྟུལ་བར་བྱུང་སྟེ། དཔྱིད་ལྡན་མས་
ཀྱང་སྡང་པོར་བྱས་ཤིང༌། ཉིན་རེ་བཞིན་མེ་ཏོག་འཐུ་རུ་བཏང་ངོ༌། །མ་ག་དྷའི་
ཕྱོགས་གཅིག་ན་ལྷ་མོ་ནག་མོའི་སྐུ་ལྷའི་བཟོ་བོས་བྱས་པ་ཞིག་ཡོད་དེ། ཉིན་རེ་
བཞིན་དེ་ལ་མེ་ཏོག་མང་དུ་ཕུལ་ནས་ཕྱག་བཙལ་ཏེ་གུས་པས་གསོལ་བ་བཏབ་
པས་དུས་ནམ་ཞིག་ན། དཔྱིད་ལྡན་མ་ལྷ་ལ་མཆོད་པའི་དུས་ཤིག་ལ། དེས་ཐོ་
རངས་མེ་ཏོག་འཐུ་རུ་སོང་བའི་ཚེ་དཔྱོད་ལྡན་མའི་གཡོག་མོ་ཞིག་ཀྱལ་ཀའི་དོན་
དུ་གོ་ལ་མུར་བཞིན་དུ་ ལྷ་མོ་ནག་མོའི་རྟེན་གྱི་རྒྱབ་ཏུ་ཡིབ་ཅིང་འདུག་གོ །
ཕྱུགས་རྫི་དེས་སྔར་བཞིན་གསོལ་བ་བཏབ་པའི་ཚེ། གཡོག་མོ་དེས་གོ་ལ་མུར་
འཕྲོ་ལག་ཏུ་གཏད་པས། འདི་ནི་ལྷ་མོས་དངོས་གྲུབ་ཏུ་གནང་བ་ཡིན་ནོ་སྙམ་དུ་
སེམས་ཤིང་ཡིད་ཆེས་སོ། །དེ་ཉིད་བློ་གྲོས་ཐོགས་པ་མེད་པས་རྟོག་གེ་དང་། བརྡ་
སྤྲོད་པ་དང་། སྙན་ངག་སྨྲ་བ་ཆེན་པོར་གྱུར་ཏེ། ལག་པ་གཡས་སུ་པདྨའི་མེ་ཏོག་
247



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
དང་། གཡོན་དུ་ཨུཏྤལ་ཞིག་ཐོགས་ཏེ། པདྨ་ནི་མེ་ཏོག་བཟང་ཡང་ཡུ་བ་རྩུབ།
ཨུཏྤལ་ནི་མེ་ཏོག་ཆུང་ཡང་ཡུ་བ་འཇམ་པ་གང་ཞིག་འདོད། ཅེས་པའི་དོན་ལ།།
བདག་གི་ལག་པ་གཡས་ན་པདྨ་དང༌། །གཡོན་ན་དེ་བཞིན་ཨུཏྤལའི་མེ་ཏོག །
འཇམ་པའི་ཡུ་བའམ་རྩུབ་པའི་ཡུ་བ་ཅན། །གང་འདོད་ལོང་ཞིག་པདྨའི་མིག་ཅན་
མ༑ ༑ཞེས་བརྗོད་པས་མཁས་པར་སོང་བ་ཤེས་ཏེ་བཀུར་སྟི་ཆེན་པོ་བྱས། དེས་
ལྷ་མོ་ནག་མོ་ལ་ཤིན་ཏུ་གུས་པར་བྱས་པས། ཀཱ་ལི་ད་ས་སྟེ་ནག་མོའི་འབངས་
སམ་ནག་མོའི་ཁོལ་པོར་གྲགས། དུས་དེ་ཙམ་ན་སྙན་ངག་མཁན་མཐའ་དག་
གི་གཙུག་གི་ནོར་བུར་གྱུར། སྤྲིན་གྱི་ཕོ་ཉ་ལ་སོགས་པ་ཕོ་ཉ་བརྒྱད་དང་། གཞོན་
ནུ་འབྱུང་བ་ལ་སོགས་པའི་སྙན་ངག་གི་བསྟན་བཅོས་ཆེ་བ་ཡང་མང་དུ་བརྩམས།
འདི་དང་སཔ་ཝརྨ་གཉིས་ཀ་གྲུབ་མཐའ་ནི་ཕྱི་རོལ་པ་ཞིག་གོ །ཞེས་འབྱུང་ངོ༌། །
ལྔ་པ་བོད་དུ་འགྱུར་ཚུལ་བཤད་པ་ལ་གསུམ་སྟེ། ཐུ་མི་སམ་བྷོ་ཊའི་དུས་
སུ་བརྡ་སྤྲོད་པའི་དབུ་བརྙེས་ཚུལ། སྐ་ཅོག་དང་རིན་ཆེན་བཟང་པོས་སྲོལ་བཏོད་
ཚུལ། བདག་ཉིད་ཆེན་པོ་ས་པཎ་དང་། ཤོང་དཔང་ཡབ་སྲས་ཀྱི་སྐབས་སུ་དར་
ཞིང་རྒྱས་ཚུལ་བཤད་པའོ། །དང་པོ་ནི། རྗེ་བཙུན་སྤྲུལ་པའི་ལོ་ཙཱ་བ་ཆོས་སྐྱོང་
བཟང་ པོའི་ གསུང་ ལས། བོད་ཡུལ་དབུས་ ཀྱི་ རྒྱལ་ པོ་ མཆོག །གནམ་རི་སྲོང་
བཙན་ཡན་ ཆད་ལ། །བོད་ ལ་ ཡི་གེ་མེད་ཅེས་གྲགས། །ཆོས་རྒྱལ་ སྲོང་བཙན་
སྒམ་པོའི་དུས། །མཁན་པོ་ཐུ་མི་སམ་བྷོ་ཊ། །ལཙྪའི་ཡི་གེ་དཔེར་མཛད་ནས། །
དབྱངས་ཡིག་ཨི་ཨུ་ཨེ་ཨོ་བཞི། །གསལ་བྱེད་ཀ་སོགས་སུམ་ཅུ་མཛད། །དེ་ལས་
རྗེས་སུ་འཇུག་པ་བཅུ། །དེ་ལས་ཀྱང་ནི་སྔོན་འཇུག་ལྔ། །ར་ལ་ས་ཡི་མགོ་གསུམ་
དང༌། །ཡ་ ར་ ལ་ ཡི་སྨད་འདོགས་ གསུམ། །ད་དང་ས་ཡི་ཡང་འཇུག་སོགས། །
སྟོན་པའི་བསྟན་བཅོས་རྣམ་བརྒྱད་མཛད། །བཀའ་སྲོལ་དེ་ཉིད་ལ་བརྟེན་ནས། །
248



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
ལོ་པཎ་སྐྱེས་མཆོག་དུ་མ་ཡིས། །རྒྱ་གར་རྒྱ་ནག་ཁ་ཆེ་དང་། །ལི་དང་བལ་པོའི་
ཡུལ་སོགས་ནས། །ཐུབ་པའི་གསུང་རབ་སྣ་ཚོགས་བསྒྱུར། །བརྡ་ཡང་མི་འདྲ་སྣ་
ཚོགས་བསྒྱུར། །ཅེས་གསུངས་པ་ལྟར། བོད་ཡུལ་མུན་པའི་གླིང་འདིར་བརྗོད་པ་
སྣ་ཚོགས་ཀྱི་སྐད་གདངས་ཡོད་ཀྱང་། རྗོད་བྱེད་ཀྱི་ཡི་གེ་མེད་པས། གསུང་རབ་
དང༌། ལུགས་བརྒྱའི་གཙུག་ལག་བཟང་པོའི་སྲོལ་ལམ་མེད་པ་ནི། དཔེར་ན་སྐྱེས་
བུ་བློ་དང་ལྡན་ཡང་སྨྲ་བའི་ལྕེ་མེད་པ་དང་ཚུལ་མཚུངས་པར་གྱུར་པའི་ཚེ། དེ་
དག་ ཐུགས་བརྩེ་བས་རྗེས་སུ་བཟུང་བར་བཞེད་ནས། རྗེ་བཙུན་ འཇམ་ པའི་
དབྱངས་ཉིད་མིའི་གཟུགས་ཀྱི་རྣམ་པར་རོལ་པ་མཁན་པོ་ཐུ་མི་སམ་བྷོ་ཊ་ཞེས་བྱ་
བ་ཆོས་ཀྱི་རྒྱལ་པོ་སྲོང་བཙན་སྒམ་པོའི་དུས་སུ་བྱུང་བར་གྱུར་ཏེ། དེ་ཡང་ཐུ་མི་ཨ་
ནུའི་བུ་ཐུ་མི་སམ་བྷོ་ཊ་ཞེས་བྱ་བ་རྒྱ་གར་དུ་བརྫངས་པཎྜི་ཏ་ལྷ་རིག་པའི་སེང་
གེ་དང། ཡིག་མཁན་བྲམ་ཟེ་ལི་བྱིན་ལ་སོགས་པ་ལ་ཡི་གེ་དང་བརྡ་སྤྲོད་པའི་
ཚུལ་ ལེགས་ པར་ བསླབས། མཁས་པར་མཁྱེན། བོད་ དུ་ བྱོན་ནས། ལྷ་ སའི་ ཕོ་
བྲང་དགུ་མཁར་མར་བོད་ལ་ཉེ་བར་མཁོ་བའི་གཟུགས་འཆོས་པར་མཛད། དེ་
ཡང་རྒྱ་གར་གྱི་ཕྱི་མོ་ལྔ་བཅུ་ལ། བོད་དུ་ཕྱི་མོ་སུམ་ཅུར་བྱས། དབྱངས་བཅུ་དྲུག་
ལས་ ཨི་ཨུ་ཨེ་ཨོ་བཞི་རྣམས་དབྱངས་སུ་མཛད། ཨ་ གསལ་བྱེད་ དུ་བསྡུས།
གསལ་བྱེད་ལས་ཀྱང་ཊའི་སྡེ་པ་དོར། སྡེ་པ་གཞན་བཞིའི་ཡང་། བཞི་པ་རྣམས་
དང་ཥ་རྣམས་མི་དགོས་པར་གཟིགས་ནས་བཞག ཙ་ཚ་ཛ་རྣམས་རྒྱ་གར་ཤར་
ཕྱོགས་པ་འགའ་ཞིག་ཅ་ཆ་ཇ་ཞེས་ཏེ་དེ་གསུམ་བཀོད། རྒྱ་གར་ལ་མེད་ཀྱང་བོད་
ལ་ཞ་ཟ་འ་རྣམས་དགོས་པར་དགོངས་ཏེ་བཙུད། དེ་དག་ལ་ཉེ་བར་མཁོ་བའི་
ཡན་ལག་ཏུ་བརྡ་སྤྲོད་པའི་གཞུང་ཚན་པ་བརྒྱད་ཙམ་མཛད་པར་གྲགས་ནའང་།
བསྟན་པའི་འཕེལ་འགྲིབ་ཀྱི་དབང་གིས་ཕལ་ཆེར་ནུབ་ནས་མི་སྣང་ལ། སུམ་ཅུ་
249



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
པ་དང་རྟགས་ཀྱི་འཇུག་པ་གཉིས་ནི་དིང་སང་དུ་ཡང་མཁས་པ་དཔྱོད་ལྡན་ཐམས་
ཅད་ཀྱིས་ཚད་གྲུབ་ཏུ་མཛད་ཅིང་། རྒྱ་གར་མཁས་པའི་གཞུང་ལུགས་ལྟར་རྟོགས་
དཀའ་ཞིང་། རྟོགས་ན་གཞུང་དོན་ཕུན་སུམ་ཚོགས་ལ་གསུང་རབ་སྤྱི་ལ་འཇུག་ན་
ཡང་གསལ་བྱེད་ཀྱི་མིག་ལྟ་བུར་གྱུར་པ་ཞིག་སྟེ། དེ་ཡང་གཞུང་འདི་ཉིད་ཀྱི་ཡི་
གེའི་རྣམ་གཞག་དང་འཇུག་ཚུལ་སོགས་བོད་ཀྱི་སྐད་གསུང་རབ་དང་སྦྱོར་ཚུལ་
རང་ཚུགས་ཐུབ་པར་བཤད་ཅིང་། བརྡ་སྤྲོད་པའི་གཞུང་ལུགས་ཆེན་པོ་རྣམས་
དང་སྦྱར་ན། སུམ་ཅུ་པ་ནི་ཀ་ལཱ་ པའི་ མིང་ལེ་དང་བཤད་ཚུལ་མཚུངས་ཤིང་།
རྟགས་འཇུག་ནི་ཀུན་བཤད་ ཀྱི་བརྗོད་ དོན་ དང་འབྲེལ་ བ་ ཡིན་ ནོ། །དེ་ལྟར་
བསྟན་བཅོས་དང་ཡི་གེ་དེ་དག་རྒྱལ་པོ་སྲོང་བཙན་སྒམ་པོས་ཀྱང་སློབ་ཚུལ་ཡུན་
རིང་དུ་བསྟན། ཐུ་མིས་ཐོག་མར་ མདོ་སྡེ་ཟ་མ་ཏོག་བཀོད་ པ་ དང་། མདོ་ སྡེ་
དཀོན་ མཆོག་ སྤྲིན་ སོགས་བསྒྱུར། གཞན་ཡང་ བོད་ ཀྱི་ སློབ་ དཔོན་ དྷརྨ་ཀོ་ཥ་
སོགས་བློ་གསལ་མང་པོ་ལ་བཤད་པས། བསྟན་པ་རིན་པོ་ཆེའི་སྲོལ་ལེགས་པར་
ཚུགས། རབ་བྱུང་གི་གྲྭ་མེད་ཀྱང་རྒྱལ་པོས་སྤྱན་རས་གཟིགས་ཀྱི་ཆོས་སྐོར་མང་
དུ་གསུངས་ཤིང་། དེ་དག་གི་སྒོམ་གྲྭ་ལེགས་པར་བཙུགས་པས། ཐར་པ་བླ་ན་
མེད་པའི་གོ་འཕང་ཐོབ་པ་ཡང་མང་དུ་བྱུང་བ་ཡིན་ནོ། །དེ་ལྟར་བསྟན་བཅོས་
འདི་ཉིད་དགོངས་པ་འགྲེལ་བའི་བསྟན་བཅོས་ཕྱིས་སུ་བྱུང་བ་ཡང་། བདག་ཉིད་
ཆེན་པོ་བསོད་ནམས་རྩེ་མོའི་བྱིས་པ་བདེ་བླག་ཏུ་འཇུག་པ། འཇམ་དབྱངས་ས་
པཎྜི་ཏས་དེའི་འགྲེལ་པ་དང༌། སྒྲའི་བསྟན་བཅོས་མཁས་པའི་ཁ་རྒྱན། དབུས་པ་
བློ་གསལ་གྱི་སུམ་རྟགས་ཀྱི་འགྲེལ་པ། སྒྲ་པ་སངྒ་ཤྲིའི་སུམ་ཅུ་པའི་འགྲེལ་པ།
ཀརྨ་པའི་སུམ་རྟགས་ཀྱི་འགྲེལ་པ། དོན་འགྲེལ་ཡི་གེའི་བརྡ་དག་སྟོན་པ་ལ་ལོ་ཙཱ་
བ་བློ་ལྡན་ཤེས་རབ་ཀྱིས་ཉེར་མཁོ་བསྡུས་པ། དབུས་པ་བློ་གསལ་གྱི་ཕྲད་ཀྱི་
250



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
གནད་བསྡུས་པའི་འགྲེལ་ཆུང་། སྙེ་ཐང་པ་གྲགས་སེང་གི་གངྒཱའི་ཆུ་རྒྱུན། གཙང་
ནག་ཕུག་པ་ཐུགས་རྗེ་སེང་གེའི་བདུད་རྩིའི་ཆུ་རྒྱུན། སྟག་ཚང་གཞོན་ནུ་དཔལ་
གྱི་འོད་ཟེར་བརྒྱ་པ། བུ་སྟོན་སེང་གེ་འོད་ཀྱི་སྒྲ་དོན་རྒྱ་མཚོའི་མེ་ལོང་། རྗེ་བྱམས་
པ་གླིང་པའི་སྨྲ་བའི་རྒྱན། བསམ་སྡིངས་པ་ཀུན་བཟང་གི་འཁྲུལ་པ་སྤོང་བ། རྗེ་
བཙུན་ཞ་ལུ་ལོ་ཆེན་གྱི་ཟ་མ་ཏོག་བཀོད་པ། དཔལ་ཁང་ལོ་ཙཱ་བའི་ངག་གི་སྒྲོན་
མ། ཐམས་ཅད་མཁྱེན་པ་ཀླུ་སྒྲུབ་རྒྱ་མཚོས་སློབ་མ་ལ་ཕན་པ་ལ་སོགས་པ་མང་
དུ་ཡོད་པ་ཡིན་ནོ། ། །
གཉིས་པ་སྐ་ཅོག་དང་རིན་ཆེན་བཟང་པོས་སྲོལ་བཏོད་ཚུལ་ནི། ཞ་ལུ་ལོ་
ཆེན་གྱིས། །ཆོས་རྒྱལ་ རལ་པ་ཅན་གྱི་དུས། །སྐ་ཅོག་ཞང་གསུམ་མཁས་མང་
གིས། །རྒྱལ་པོའི་བཀས་བསྐུལ་གསར་བཅད་ཀྱི། །སྐད་ཀྱིས་བརྡ་སྦྱར་གཏན་ལ་
ཕབ། །སླད་ནས་ རིན་ཆེན་བཟང་པོ་དང་། །བློ་ལྡན་ཤེས་ རབ་ ལ་ སོགས་པ། །
མཁས་མཆོག་རྣམས་ཀྱིས་དེ་ལ་བརྟེན། །ཞེས་གསུངས་པ་ལྟར། བར་སྐབས་སུ་
ལོ་ཙཱ་བ་ཆེན་པོ་སྐ་ཅོག་ཞང་གསུམ་དང་། རིན་ཆེན་བཟང་པོ། བློ་ལྡན་ཤེས་རབ་
ལ་སོགས་པ་རྣམས་ཀྱིས་ཚུལ་འདིའི་སྲོལ་ཆེས་ཆེར་བཏོད་པར་མཛད་པ་ཡིན་ཏེ།
དེ་ཡང་རྒྱལ་པོ་ཁྲི་རལ་པ་ཅན་གྱི་དུས་སུ་རྒྱལ་བློན་རྣམས་ཀྱི་བཀས་བསྐུལ་ཏེ།
སྔོན་ལྷ་སྲས་ཡབ་ཀྱི་རིང་ལ་མཁན་པོ་བོ་དྷི་སཏྲ། ཡེ་ཤེས་དབང་པོ། ཞང་རྒྱལ་
ཉེན་ཉི་བཟང་། བློན་པོ་ཁྲི་ཤེར་སང་ཤི། ལོ་ཙཱ་བ་ཛྙཱ་དེ་ཝ་ཀོ་ཥ། ལྕེ་ཁྱི་འབྲུག་
བྲམ་ཟེ་ཨ་ནནྡ་ལ་སོགས་པས་འགྱུར་མཛད་པ་རྣམས་ལ་ཆོས་ཀྱི་སྐད་བོད་ལ་མ་
གྲགས་ པ་ མང་ དག་ཅིག་བྱུང་ཞིང་། རྒྱ་དཀར་ནག་དང༌། ལི་དང་། ཟ་ཧོར་ལ་
སོགས་པ་ཡུལ་སྣ་ཚོགས་ནས་བསྒྱུར་པས་ཡུལ་དེ་དག་གི་བརྡ་མི་འདྲ་བ་མང་
པོས་ཆོས་སློབ་དཀའ་བར་གཟིགས་ནས་ཉི་འོག་གི་མཁས་པ་ཨཱ་ཙརྱ་ཛི་ན་མི་ཏྲ་
251



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
དང༌། སུ་རེནྡྲ་བོ་དྷི་དང༌། ཤཱི་ལེནྡྲ་བོ་དྷི་དང་། དཱ་ན་ཤཱི་ལ་དང་། བོད་ཀྱི་མཁན་པོ་
རཏྣ་རཀཱི་ཏ་དང༌། དྷརྨ་ཤཱི་ལ་དང་། ལོ་ཙཱ་བ་མཁས་པར་ཚུད་པ་ སྐ་བ་དཔལ་
བརྩེགས། ཅོག་རོ་ཀླུའི་རྒྱལ་མཚན། ཛྙཱ་ན་སེ་ན་སྟེ་ཞང་ཡེ་ཤེས་སྡེ་དང་། ཛ་ཡ་
རཀྵི་ཏ་དང་། མཉྫ་ཤྲཱི་ཝརྨ་དང་། ར་ནན་ཤཱི་ལ་ལ་སོགས་པས་ཐེག་པ་ཆེ་ཆུང་ལས་
བྱུང་བའི་ཆོས་རྒྱ་གར་སྐད་ལས་བོད་ཀྱི་སྐད་དུ་བསྒྱུར་ཞིང་། མིང་དུ་བཏགས་པ་
རྣམས་དཀར་ཆག་ཏུ་བྲིས་ནས་ནམ་དུ་ཡང་གཞུང་ལུགས་དེ་ག་ལས་མི་བསྒྱུར་
ཞིང་། ཀུན་གྱིས་སློབ་ཏུ་རུང་བར་གྱིས་ཤིག་ཅེས་བཀའ་སྩལ་པ་ལ་བརྟེན་ནས།
སྔར་བསྒྱུར་བ་རྣམས་སྐད་གསར་བཅད་ཀྱིས་གཏན་ལ་ཕབ། བཀས་བཅད་རྣམ་
པ་གསུམ་མཛད་དེ། སྐད་དོད་སོ་སོ་དང་བསྒྱུར་ཚུལ་ཡིག་ཆར་བཀོད། སྡེ་པ་གཞི་
ཐམས་ཅད་ཡོད་པར་སྨྲ་བ་ལས་གཞན་དང་། གསང་སྔགས་རྣམས་རྒྱལ་བློན་ལོ་
པཎ་དང་བཅས་པ་མཐུན་གྲུབ་ནས་བསྒྱུར་ན་མ་གཏོགས། ལྐོག་ཏུ་མི་བསྒྱུར་བར་
བཀས་བཅད། ཐ་ན་བྲེ་དང་སྲང་ཞོ་ལ་སོགས་པ་ཡང་རྒྱ་གར་དང་མཐུན་པར་
བཅོས། དེ་ ཐམས་ ཅད་ ལོ་ པཎ་ རྒྱལ་ བློན་ དང་ བཅས་ པའི་ ཕྱག་ རྒྱས་བཏབ།
དཀར་ཆག་ཏུ་བཀོད་དེ། བོད་འབངས་ཐམས་ཅད་ལ་དེ་དག་ལས་མི་འདའ་བར་
དྲིལ་བསྒྲགས་པ་ཡིན་ནོ། །ཇི་སྐད་དུ་ཡང་སྒྲ་སྦྱོར་བམ་གཉིས་ལས། རྟའི་ལོ་ལ་
བཙན་པོ་ཁྲི་ལྡེ་སྲོང་བཙན་ཕོ་བྲང་འོན་ཅང་རྡོ་ན་བཞུགས། སྟོད་སྨད་ཀྱི་དམག་རྗེ་
དང་རྐུན་ཆེན་བཏུལ། གར་ལོག་གི་ཕོ་ཉས་ཕྱག་བཙལ། བློན་ཆེན་ཞང་ཁྲི་ཟུར་
རམ་ཤགས་དང༌། བློན་མ་རྗེ་ལྷ་མདོ་ལ་སོགས་པས་བྱ་ལས་གནང་མང་པོ་བཅད་
དེ༑ རྔ་རྟ་དང་བ་མར་ཕལ་མོ་ཆེ་ཕྱག་ཏུ་ཕུལ། ཞང་བློན་མན་ཆད་སོ་སོར་བྱ་
དགའ་སྩལ་བའི་ལན་ལ། ཉི་འོག་གི་མཁན་པོ་ཨཱ་ཙརྱ་ཛི་ན་མི་ཏྲ་དང་། སུ་རེནནྡ་
བོ་དྷི་དང་། ཤཱི་ལེནྡྲ་བོ་དྷི་དང་། དཱ་ན་ཤཱི་ལ་དང་། བོ་དྷི་མི་ཏྲ་དང་། བོད་ཀྱི་མཁན་
252



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ། །
པོ་རཏྣ་རཀྵི་ཏ་དང་དྷརྨ་ཏ་ཤི་དང་། ལོ་ཙཱ་བ་མཁས་པར་ཚུད་པ་ཛྙཱ་ན་སེ་ན་དང།
མཉྫ་ཤྲཱི་ཝརྨ་དང་། ར་ནེནྡྲ་ཤི་ལ་སོགས་པས། ཐེག་པ་ཆེ་ཆུང་གི་ཆོས་ལས་བྱུང་
བའི་རྒྱ་གར་གྱི་སྐད་ལས་བོད་ཀྱི་སྐད་དུ་བསྒྱུར་ཞིང་མིང་དུ་བཏགས་པ་རྣམས་
དཀར་ཆག་ཏུ་བྲིས་ཏེ། ནམ་དུ་ཡང་གཞུང་ལུགས་དེ་ལས་མི་འགྱུར་ཞིང་། ཀུན་
གྱིས་སློབ་ཏུ་རུང་བར་གྱིས་ཤིག ཅེས་བཀའ་སྩལ་ནས་སྔོན་ལྷ་སྲས་ཡབ་ཀྱི་རིང་
ལ་ཨཱ་ཙརྱ་བོ་དྷི་སཏྭ་དང་། ཡེ་ཤེས་དབང་པོ་དང་། ཞང་རྒྱལ་ཉེན་ཉི་བཟང་དང་།
བློན་པོ་ཁྲི་ཤེར་སང་ཤི་དང་། ལོ་ཙཱ་བ་སྙི་དེ་བ་ཀོ་ཥ་དང། ལྕེ་ཁྱི་འབྲུག་དང༌།
བྲམ་ཟེ་ཨ་ནནྡ་ལ་སོགས་པས་ཆོས་ཀྱི་སྐད་བོད་ལ་མ་གྲགས་པ་ལས། མིང་དུ་
བཏགས་པ་དག་ཅི་མཆིས་པའི་ནང་ནས། ཁ་ཅིག་ཆོས་ཀྱི་གཞུང་དང་། བྱཱ་ཀ་ར་
ཎའི་ལུགས་དང་མི་མཐུན་ཏེ། མི་བཅོས་སུ་མི་རུང་བ་རྣམས་ཀྱང་བཅོས། སྐད་ཀྱི་
མིང་གཅེས་སོ་འཚལ་གྱིས་བསྣན་ནས་ཐེག་པ་ཆེ་ཆུང་གི་གཞུང་ལས་ཇི་སྐད་
འབྱུང་བ་དང་། གནའི་མཁན་པོ་ཆེན་པོ་ནཱ་གརྫུ་ན་དང་། བྷ་ས་བཅུ་ལ་སོགས་
པས་ཇི་ལྟར་བཤད་པ་དང་། བྱཱ་ཀ་ར་ཎའི་ལུགས་ལས་ཇི་སྐད་དུ། འདྲེན་པ་དང་
ཡང་བསྟུན་ཏེ་མཇལ་དཀའ་བ་རྣམས་ཀྱང་ཚིག་སོ་སོར་བཀྲལ་ནས་གཏན་ཚིགས་
ཀྱིས་བཤད་དེ་གཞུང་དུ་བྲིས། སྐད་རྐྱང་པ་བཤད་མི་འཚལ་བ་སྒྲ་ཇི་བཞིན་དུ་
བསྒྱུར་བའི་རིགས་པ་རྣམས་ཀྱང་སྒྲ་བཙན་པར་བགྱིས་ཏེ་མིང་དུ་བཏགས། སྐད་
ཁ་ཅིག་དོན་བཞིན་དུ་གདགས་པའི་རིགས་པ་རྣམས་ཀྱང་དོན་བཙན་པར་བགྱིས་
ཏེ་མིང་དུ་བཏགས་ཏེ། བཙན་པོའི་སྤྱན་སྔར་བནྡེ་ཆེན་པོ་ཡོན་ཏན་དང༌། བནྡེ་
ཆེན་པོ་ཏིང་ངེ་འཛིན་ལ་སོགས་པའང་འཚོགས་ཏེ། རྗེ་བློན་གདན་འཛོམས་པ་ལ་
ཞུས་ཏེ། དྷརྨ་བསྒྱུར་བའི་ཐབས་དང་། རྒྱ་གར་གྱི་སྐད་ལས་བོད་ཀྱི་སྐད་དུ་མིང་
གདགས་པའི་རྣམ་གཞག་བཀས་བཅད་དེ་གཏན་ལ་ཕབ། དམ་པའི་ཆོས་བསྒྱུར་
o ih ir
253



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བའི་ལུགས་ནི་སྒྲ་དང་མཐུན་ལ། དོན་དང་ཡང་མི་འགལ་ལ། བོད་སྐད་ལས་ཀྱང་
གར་བདེ་བར་གྱིས་ཤིག དྷརྨ་བསྒྱུར་བ་ལ་རྒྱ་གར་གྱི་སྐད་གོ་རིམ་ལས་མི་ནོར་
བར་བོད་ཀྱི་སྐད་དུ་བསྒྱུར་བ་དོན་དང་ཚིག་ཏུ་འབྲེལ་ཞིང་། བདེ་ན་མ་བསྣོར་
བར་སྒྱུར་ཅིག བསྣོར་ན་བདེ་ཞིང་གོ་བ་བསྐྱེད་པ་ཞིག་ཡོད་ན། ཚིགས་བཅད་ལ་
ནི་རྩ་བ་བཞི་པའམ་དྲུག་པའང་རུང་སྟེ། ཚིགས་སུ་བཅད་པ་གཅིག་གི་ནང་གང་
བདེ་བར་བསྣོར་ཞིང་སྒྱུར་ཅིག རྐྱང་པ་ལ་ནི་དོན་གར་སྙེགས་པ་ཡན་ཆད་ཀྱི་
ཚིག་དང་དོན་གཉིས་ཀ་ལ་གང་བདེ་བར་བསྣོར་ནས་སྒྱུར་ཅིག སྐད་གཅིག་ལ་
མིང་དུ་མ་འདྲེན་པ་སྟེ། ལྷག་འོག་དང་བསྟུན་ལ་གང་སྙེགས་པ་བཞིན་དུ་མིང་
ཐོགས་ཤིག གོ་ཏ་མ་ལྟ་བུ་གོའི་སྒྲ་ལས། ཚིག་དང་། ཕྱོགས་དང་། ས་དང་། འོད་
དང༌། རྡོ་རྗེ་དང་། བ་ལང་དང་། མཐོ་རིས་ལ་སོགས་པ་རྣམ་པ་དུ་མར་སྙེགས་པ་
དང་། ཀོའུ་ཤི་ཀ་ལྟ་བུ་རྩྭ་ཀུ་ཤ་ཐོགས་པ་དང་། མཁས་པ་དང་པད་མ་ལ་དགའ་
བ་ལ། འུག་པ་དང་མཛོད་ལྡན་ལ་སོགས་པ་སྒྲའི་ལུགས་ལས་དྲངས་ཤིང་བསྒྱུར་
ན༑ རྣམ་གྲངས་མང་པོ་ཞིག་ཏུ་སྙེགས་ལ། བསྒྱུར་བ་རྣམ་པ་གཅིག་གི་ནང་དུ་ནི།
རྣམ་གྲངས་དེ་ཀུན་འདུ་ཡང་མི་བཏུབ་སྟེ། གཅིག་ཏུ་ཆད་པར་བྱ་གཏན་ཚིགས་
ཆེན་པོ་མེད་པ་རྣམས་ནི་མི་བསྒྱུར་བར། རྒྱ་གར་གྱི་སྐད་སོ་ན་ཞོག་ཅིག གར་
ཡང་དྲང་དུ་རུང་བའི་ཚིག་བྱུང་ན། ཕྱོགས་གཅིག་ཏུ་འཆད་པར་མི་བསྒྱུར་བར།
སྤྱིར་སྙེགས་སུ་རུང་བར་གྱིས་ཤིག ཡུལ་དང་སེམས་ཅན་དང་། མེ་ཏོག་དང་རྩི་
ཤིང་ལ་སོགས་པའི་མིང་བསྒྱུར་བ་མི་གོ་ཞིང་ཚིག་མི་བདེ་བ་དང༌། འོལ་ཅིར་
བསྒྱུར་དུ་རུང་ཡང་དོན་དུ་དེ་ལྟར་ཡིན་ནམ་མིན་གཏོལ་མེད་པ་རྣམས་ནི་མགོ་ལ་
ཡུལ་ཞེས་སམ། མེ་ཏོག་ཅེས་བྱ་བ་གང་ལ་བྱ་བའི་མིང་ཞིག་བླ་ཐབས་སུ་བསྣོན་
ལ༑ རྒྱ་གར་གྱི་སྐད་སོ་ན་ཞོག་ཅིག གྲངས་ལ་རྒྱ་གར་གྱི་སྐད་བཞིན་དུ་བསྒྱུར་
254



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
ན༑ དགེ་སློང་བརྒྱ་ཕྲག་ཕྱེད་དང་བཅུ་གསུམ་ཞེས་འབྱུང་བ་ལ་སོགས་པ་ནི། སྟོང་
ཉིས་བརྒྱ་ལྔ་བཅུ་ཞེས་ཐ་མལ་པར་བོད་ཀྱི་ལུགས་བཞིན་དུ་བསྒྱུར་ན་དོན་དང་
ཡང་མི་འགལ་ལ། བོད་ཀྱི་སྐད་ལ་ཡང་བདེ་བས་གྲངས་བསྡོམ་དུ་རུང་བ་རྣམས་
བོད་ ཀྱི་ ལུགས་བཞིན་ དུ་ ཐོགས་ཤིག ས་ རི་ དང་། སམ་དང་། ཨུ་ པ་ ལྟ་ བུ་ལ་
སོགས་ པ་ ཚིག་ གི་ ཕྲད་དང་རྒྱན་ལྟ་བུར་འབྱུང་བ་རྣམས་བསྒྱུར་ན། དོན་དང་
མཐུན་ཞིང་འབྱོར་བའི་ཐབས་ནི། ཡོངས་སུ་ཞེའམ། ཡང་དག་པ་ཞེའམ། ཉེ་བ་
ཞེས་སྒྲ་ཇི་བཞིན་དུ་སྒྱུར་ཅིག དོན་ལྷག་པར་སྙེགས་པ་མེད་པ་རྣམས་ནི་ཚིག་གི་
ལྷད་ཀྱིས་བསྣན་མི་དགོས་ཀྱི་དོན་བཞིན་དུ་ཐོགས་ཤིག རྣམ་གྲངས་སུ་གཏོགས་
པའི་ཚིག་རྣམས་ནི་མ་འདོམས་ན་མིང་གང་བོད་སྐད་དུ་ཕྱིར་གདགས་ཤིང་ཚིག་ཏུ་
གང་བདེ་བར་གདགས་སོ། །འདོམས་ན་སོ་སོར་བཏགས་པ་བཞིན་དུ་ཐོགས་
ཤིག་སངས་རྒྱས་དང་བྱང་ཆུབ་སེམས་དཔའ་ཉན་ཐོས་ལ་སོགས་པ་ལ་ཞེ་ས་དང་།
ཀོ་ལོང་གི་ཚིག་གི་རིམ་པ་ནི། སངས་རྒྱས་ལ་ཞེས་སའི་ཚིག་ཏུ་བསྒྱུར། གཞན་མ་
ཚིག་འབྲིང་པོ་ཡན་ཆད་ཙམ་དུ་བྱ་སྟེ་སྔོན་ལྷ་སྲས་ཡབ་ཀྱི་སྤྱན་སྔར་མཁན་པོ་དང་
ལོ་ཙཱ་བ་མཁས་པ་ཚོགས་པས། དྷརྨ་དཀོན་མཆོག་སྤྲིན་དང་། འཕགས་པ་ལངྐར་
གཤེགས་ པ་བསྒྱུར་ཏེ་གཏན་ལ་ཕབ་པའི་ལུགས་བཞིན་དུ་སྒྱུར་ཅིག སྐད་ཀྱི་
ལུགས་འདི་ལྟར་བཀས་བཅད་པ་ལས་སོ་སོར་ནས་སུ་འཆོས་ཤིང་འོག་ཏུ་མིང་
གསར་དུ་འདོགས་སུ་མི་གནང་གི བསྒྱུར་བ་དང་འཆད་པའི་གྲྭ་སོ་སོ་ནས་སྐད་
གསར་ དུ་ མིང་ གདགས་ དགོས་ པ་ ཞིག་ ན། སོ་ སོའི་གྲྭ་ སར་ མིང་ ཆད་ པ་ མ་
གདགས་པར། ཆོས་ཀྱི་གཞུང་དང་། སྒྲའི་ལུགས་ལས་ཇི་ལྟར་འབྱུང་བའི་གཏན་
ཚིགས་དང་ཆོས་ལ་ཇི་སྐད་དུ་གདགས་པ་སྤྱོད་དེ། ཕོ་བྲང་དུ་བཅོམ་ལྡན་འདས་
ཀྱི་རིང་ལུགས་ཀྱི་འདུན་ས་དང་། དྷརྨ་ཞུ་ཆེན་འཚལ་བའི་གྲྭར་ཕུལ་ལ་སྙན་དུ་
255



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཞུས་ཏེ་བཀས་བཅད་ནས་སྐད་ཀྱི་དཀར་ཆག་གི་དཀྱུས་སུ་བསྣོན། གསང་སྔགས་
ཀྱི་རྒྱུད་རྣམས་གཞུང་གིས་གསང་བར་བྱ་བ་ཡིན་ཏེ། སྣོད་དུ་མ་གྱུར་པ་རྣམས་ལ་
བཤད་ཅིང་བསྟན་དུ་ཡང་མི་རུང་ལ། བར་དུ་བསྒྱུར་ཞིང་དཔྱོད་དུ་གནང་གི་ཀྱང་།
ལྡེམ་པོའི་ངག་ཏུ་བཤད་པ་མ་ཁྲོལ་ནས། སྒྲ་ཇི་བཞིན་དུ་འཛིན་ཅིང་ལོག་པར་
སྤྲོད་པ་དག་ཀྱང་འབྱུང་། སྔགས་རྒྱུད་ནི་ནང་ནས་ཐུ་ཞིང་བོད་སྐད་དུ་བསྒྱུར་བ་
དག་ ཀྱང་ འབྱུང་། ཞེས་ གདགས་ ཀྱི། ཕྱིན་ ཆད་ གཟུངས་ སྔགས་ དང་། བླ་ནས་
བཀའ་སྩལ་ཏེ་བསྒྱུར་དུ་མི་སྣང་ངོ་། །ཞེས་གསུངས་པ་ལྟར་དེ་ལྟར་སྔར་དར་གྱི་
སྐབས་སུ་སྒྲའི་ཡིག་ཆ་བྱུང་བ་ནི། ལོ་ཙཱ་བ་ལྕེ་ཁྱི་འབྲུག་གིས་སྒྲའི་གནས་བརྒྱད་
པ་རྩ་འགྲེལ། ལོ་ཙཱ་བ་སྤྱིས་ཐུན་མོང་དུ་བྱེ་བྲག་རྟོགས་བྱེད་ཆེ་འབྲིང་ཆུང་གསུམ།
སྒྲ་སྦྱོར་བམ་པོ་གཉིས་པ་སོགས་སོ། །དེ་དག་གི་རྗེས་སུ་ཞུགས་ནས་བསྟན་པ་ཕྱི་
དར་གྱི་སྐབས་སུ་ལོ་ཙཱ་བ་རྣམས་ཀྱི་མཆོག་རིན་ཆེན་བཟང་པོ་དང་། བློ་ལྡན་ཤེས་
རབ་ལ་སོགས་པས་ཀྱང་གཙོ་བོར་ལོ་ཙཱ་བ་རྣམས་ཀྱི་བརྡ་ཆད་ལས་མ་གཡོས་
ཤིང་། ཅུང་ཟད་བཅོས་པ་གཉི་ཟླ་ལ་ ཉི་ཟླ་དང༌། བསྟན་ཆོས་ལ་བསྟན་བཅོས་
དང་། སྟུག་པོ་ལ་མཐུག་པོ་ལ་སོགས་པ་ཡོད་དོ། །དེ་ལྟར་བརྡ་གསར་རྙིང་གི་བྱེ་
བྲག་རྣམ་པར་འབྱེད་ཚུལ་ཡང་། དབུས་པ་བློ་གསལ་གྱི་བསྟན་བཅོས་ཐོར་བུ་ཁ་
རེ་དང༌། པཎ་ཆེན་ཤཱཀ་མཆོག་གི་བརྡའི་བྱེ་བྲག་རྣམ་པར་འབྱེད་ པའི་བསྟན་
བཅོས། སྨིན་དྲུག་ལོ་ཙཱ་བའི་ལེགས་པར་བཤད་པ་ལི་ཤིའི་གུར་ཁང་ལ་སོགས་པ་
རྣམས་ལས་རྟོགས་པར་བྱའོ། །
རྩ་བའི་གསུམ་པ་བདག་ཉིད་ཆེན་པོ་ས་པཎ་དང་། ཤོང་སྟོན་ཡབ་སྲས་ཀྱི་
སྐབས་སུ་དར་ཞིང་རྒྱས་ཚུལ་བཤད་པ་ནི། ཀུན་ཤེས་ལས། སྔ་མའི་བྱིངས་མདོ་
ཡི་ གེའི་ མདོ་ འགྲེལ་ བཅས། །ཕྱི་མའི་ བྱིངས་མདོ་ཨུཎ་ འགྲེལ་ པར་ བཅས། །
256



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
བྱིངས་དང་ཀུན་བཤད་དཔུང་གཉེན་སི་སོགས་ཀྱི། །བྱ་བ་རྒྱས་པ་ལ་སོགས་མང་
པོ་དང་། །སྔ་མའི་སུཔ་མཐའ་རིན་ཆེན་འབྱུང་ལྡན་སོགས། །སྒྲ་ཡི་ཡན་ལག་སྡེབ་
སྦྱོར་རིན་ཆེན་འབྱུང་། །སྙན་ངག་མེ་ལོང་མངོན་བརྗོད་འཆི་མེད་མཛོད། །ཀུན་ཏུ་
དགའ་བའི་ཟློས་གར་ལ་སོགས་པ། །ཤོང་དཔང་ཡབ་སྲས་རྣམས་ཀྱིས་བསྒྱུར་
ཞིང་བཤད། །སྒྲ་དང་སྙན་ངག་སྡེབ་སྦྱོར་མངོན་བརྗོད་དང་། །ཟློས་གར་རྣམས་
ལ་ རིག་གནས་ཆུང་ངུའམ། །ཐ་སྙད་ རིག་ པའི་ གནས་ལྔར་ གྲགས་ པ་རྣམས།།
ཆོས་རྗེ་ས་པཎ་ཡན་ལ་མ་དར་ཞིང་། །ཐར་ལོ་ཡན་ལ་སྒྲ་མདོ་འགྱུར་བ་མེད། །སྒྲ་
རིག་བརྗོད་བྱ་སྤྲོས་ཏེ་བཤད་ན་ནི། །ཞེས་གསུངས་པ་ལྟར་རོ་འདི་དག་ནི་དོན་
ལེགས་པར་འགྲེལ་པ་ལ་ས་བཅད་རྣམ་པ་གསུམ་སྟེ། དང་པོར་བཀའ་དྲིན་ཆེ་བ་
བདག་ཉིད་ཆེན་པོ་ས་པཎ་བྱོན་ཚུལ། བར་བཀའ་དྲིན་ཆེ་བ་ཤོང་དཔང་ཡབ་སྲས་
བྱོན་ཚུལ། མཐར་བཀའ་དྲིན་ཆེ་བ་ཞ་ལུ་ལོ་ཙཱ་བ་ཆོས་སྐྱོང་བཟང་པོ་བྱོན་ཚུལ་
བཤད་པའོ། །དང་པོ་ནི། སྐྱེ་བ་དུ་མར་སྦྱངས་པ་དང་། །མཁས་པ་དུ་མ་བསྟེན་པ་
དང་། ། རྣམ་པར་དཔྱོད་པའི་བློ་གྲོས་ཀྱིས། །ཤེས་བྱ་ཀུན་ལ་འཇིགས་མེད་ཐོབ་
ཅེས་རང་ཉིད་ཀྱི་ཞལ་གྱིས་བཞེས་ཤིང་མཁས་པ་ཐམས་ཅད་ཀྱི་ཚད་མར་གྱུར་པ།
བོད་དུ་རིག་གནས་རྣམ་པ་བཅུའི་སྲོལ་གང་ཟག་གཅིག་ཉིད་ཀྱི་དང་པོར་ཕྱེ་བ་ནི་
བདག་ཉིད་ཆེན་པོ་ས་པཎྜིཏ་ཁོ་ན་སྟེ། དེ་ཡང་། ཡབ་དཔལ་ཆེན་འོད་པོ་དང་།
ཡུམ་ཉི་ཁྲི་ལྕམ་གྱི་སྲས་སུ་འཁྲུངས་པ་ནས་བཟུང་སྟེ། རྣམ་ཐར་རྒྱས་པ་ནི་གཞན་
དུ་ཤེས་ཤིང་། འདིར་རིག་གནས་ཀྱི་ཚུལ་ལེགས་པར་གསན་པའི་ཚུལ་ཅུང་ཟད་
བརྗོད་ན། གོག་མཁྱེན་ཙམ་གྱི་དུས་སྐྱེ་བ་སྔ་མའི་བག་ཆགས་སད་པའི་སྟོབས་
ཀྱིས་སཾ་སྐྲྀ་ཏའི་སྐད་དུ་མ་སྨྲ་བ་བྱུང་བས། ཡུམ་ན་རེ། འདི་ལ་རང་ག་གཅིག་པ་
ཡོང་བ་ལགས་སམ། གཏམ་གོ་རྒྱུ་མེད་པའི་ངག་ངོག་མང་པོ་ཟེར་བ་ཞིག་གདའ་
232



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཞུས་པས། རྗེ་ པས་ སཾ་ སྐྲ་ཏའི་སྐད་ མཁྱེན་ པས། ཁྱོད་ཀྱི་བུ་ལ་ གང་ ཡང་བྱུང་
དོགས་མེད་གསུངས། ཡང་ས་ལ་ཕྱག་མཛུབ་ཀྱིས་ནཱ་ག་ར་དང་། ལཉྩའི་དབྱངས་
གསལ་ བྲིས་ནས་ཀློག་ ཚུལ་ མཛད། མི་འགོམ་ པར་ཕྱག་གིས་ བྱིལ་ ཕྱིས་ནས་
གཏོང་བ་བྱུང་། ཐོག་མར་ རང་གི་ཡབ་ལས་ཀྱེ་རྡོར་གྱི་དབང་སོགས་ནོད། ཡི་
གེའི་བྱེ་བྲག་དུ་མ་དང༌། རྩིས་དང་གསོ་དཔྱད་རི་མོ་ལ་སོགས་པ་མཐར་ཕྱིན་པར་
བསླབས། རྗེ་བཙུན་རིན་པོ་ཆེ་ལ་དབང་རྒྱུད་མན་ངག་སོགས་གསང་སྔགས་ཡབ་
ཆོས་ ཐམས་ཅད་ དང༌། རིག་ གནས་ ཀྱི་ ཆ་ཤས་ འགའ་ ཞིག་ ཀྱང་ གསན་ པས་
ཚེགས་མེད་དུ་ཐུགས་སུ་ཆུད། དེ་ནས་དགེ་བཤེས་ཞུ་ལ་སོགས་པའི་བོད་སྟོན་དུ་
མ་ལས། བོད་ལ་ཡོངས་སུ་གྲགས་པའི་ཆོས་སྐོར་ཐམས་ཅད་གསན་པས་ཐམས་
ཅད་ཚར་རེ་ལ་ཐུགས་སུ་ཆུད། ལྷག་པར་རྗེ་བཙུན་ཆེན་པོ་གྲགས་པ་རྒྱལ་མཚན་
གྱི་དྲུང་དུ་ལམ་ཟབ་མོ་བླ་མའི་རྣལ་འབྱོར་གྱི་བྱིན་རླབས་ཞུས་པས། དུས་དེ་ཉིད་
དུ་བླ་མ་འཇམ་པའི་དབྱངས་སུ་གཟིགས། ཆོས་ཐམས་ཅད་སྐད་ཅིག་ལ་ཐུགས་
སུ་ཆུད། ཤེས་བྱའི་གནས་ཐམས་ཅད་ལ་མི་འཇིགས་པའི་སྤོབས་པ་ཐོབ་པ་ཡིན་
ཏེ༑ བསྟོད་པ་མཛད་པས་ཀྱང་། ཟབ་མོའི་ལམ་གྱིས་བྱིན་གྱིས་བརླབས་པའི་ཚེ། །
ཞེས་སོགས་གསུངས་ པ་ལྟ་བུའོ། །འོན་ཀྱང་ཐ་སྙད་དུ་གནས་བཅུ་གསན་ནས་
སྲོལ་ ཕྱེ་ཚུལ་ཅུང་ ཟད་བརྗོད་ན། ཐོག་ མར་ སྒྲ་ རིག་ པ་ལ། རྗེ་བཙུན་ཆེན་པོ་
གྲགས་པའི་ཞབས་དྲུང་དུ་སྒྲའི་གནས་བརྒྱད་སྨྲ་སྒོ་ལ་སོགས་པ་རྣམས་གསན་
ཅིང༌། དེ་ནས་འཛམ་བུ་གླིང་གི་རྒྱན་དམ་པར་གྱུར་པ། ཁ་ཆེའི་བསོད་སྙོམས་པ་
ཆེན་པོ་མཧཱ་པཎྜི་ཏ་ཤཱཀྱ་ཤྲཱི་ལ་སྒྲ་ཀ་ཙན་སྙིང་པོ་བསྡུ་བ་ལ་སོགས་པའི་སྒྲའི་མདོ་
རྣམས་རགས་རིམ་གསན་ཅིང་། ནུབ་ཕྱོགས་ཨ་ཏི་ན་ཝར་སྐུ་འཁྲུངས་པའི་བྲམ་
ཟེའི་སློབ་དཔོན་ཆེན་པོ་སུརྒ་ཏ་ཤྲཱི་དཔལ་ལྡན་ས་སྐྱར་སྤྱན་དྲངས་ནས་ལོ་གཉིས་
258



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ། །
ཀྱི་བར་དུ་ཀ་ལཱ་པ་རྩ་བ་དང་། དེའི་འགྲེལ་པ་སྟོང་ཕྲག་དྲུག་པ་དང་བཅས་པ།
མིང་སྒྲུབ་པ་སུ་བན། བྱིངས་སྒྲུབ་པ་ཏི་ང། རབ་ཏུ་སྒྲུབ་པ་མཐའ་དག་གསན།
པཎྜི་ཏ་ཆེན་པོ་སངྒ་ཤྲཱི་ལ་ཙནྡྲ་པ། དེའི་མིང་དང་བྱིངས་ཀྱི་སྒྲུབ་པ་རྣམས་མཐའ་
ཆོད་དང་བཅས་པ་གསན་ནས་ཁོང་དུ་ཆུད་པར་མཛད་དེ། དེ་དག་གི་ཚུལ་གསལ་
བར་སྟོན་པ་ལ། སྒྲ་ལ་འཇུག་པའི་རྣམ་བཤད། མཁས་པ་འཇུག་པའི་སྒོ། སྨྲ་སྒོའི་
དོན་བསྡུ་ལ་སོགས་པ་མཛད་ནས། སྒྲ་རིག་ པའི་ཕྱོགས་ ཀྱི་སྲོལ་ལེགས་པར་
བཏོད་པ་ཡིན་ཏེ། ཉིད་ ཀྱི་གསུང་ལས། གཞན་དག་གིས་ནི་སྔོན་ཆད་ ལུགས་
འབྱུང་འདི། །གངས་རིའི་ངོགས་འདིར་རྒྱས་པར་མ་མཛད་ལ། །དེ་ན་མཁས་པ་
རྣམས་ཀྱང་རྨོངས་གྱུར་པས། །འདི་ལ་ ཁོ་བོ་བློ་གྲོས་གསལ་ཕྱིར་དབྱེ། །ཞེས་
གསུངས་ཤིང་། དཔལ་ཁང་ལོ་ཙཱ་བའི་བསྟོད་པར་ཡང་། ཨིནྡྲ་པཱ་ཎི་བྱཱ་ཀར་ཆ་
བསགས་སོགས། །ལེགས་སྦྱར་རྒྱ་མཚོ་དེ་ཉིད་སྐད་ཅིག་ལ། །གཟིགས་ཚེ་བརྡ་
སྤྲོད་བྱེད་པ་སརྦ་ཛཱ། །སྐབས་གསུམ་བླ་མའི་སྟན་ལས་བབས་སམ་སྙམ། །ཞེས་
གསུངས་པ་ཡིན་ནོ། །དེ་བཞིན་དུ་ཚད་མ་རིག་པ་ཡང་བོད་སྟོན་རྣམས་ལ་མང་དུ་
གསན་ཅིང་། ཁྱད་པར་ཁ་ཆེ་པཎ་ཆེན་ལ་རྣམ་འགྲེལ་ལེའུ་དང་པོའི་འགྲེལ་པ་
སྟོང་ཕྲག་ཕྱེད་དང་བཞི་པ་ཡན་གསན་ནས་བསྒྱུར་ཅིང་ཞུས། སློབ་དཔོན་ཐར་
པའི་འབྱུང་གནས་ཞེས་བྱ་བའི་རྟོག་གེའི་སྐད་ཅེས་པའི་བསྟན་བཅོས་གསན་ཅིང་
བསྒྱུར། གཞན་ཕྱི་རོལ་རིག་བྱེད་ཀྱི་ཚད་མ་དྲང་སྲོང་ཆེན་པོ་གཟིགས་ཟན་གྱིས་
སྦྱར་བའི་རྟོག་གེའི་བསྟན་བཅོས་རིག་པ་ཞེས་བྱ་བ་སོགས་གསན་ཅིང་། མདོར་
ན་སྡེ་བདུན་མདོ་དང་བཅས་པའི་ཡན་ལག་ཐམས་ཅད་ཐུགས་སུ་ཆུད་ཅིང་། དེ་
དག་གི་དོན་འབྲེལ་བར་བྱེད་པ་ཚད་མ་ རིགས་ པའི་ གཏེར་ རྩ་ འགྲེལ་གཉིས་
མཛད་ པ་ ཡིན་ཅིང་། ཉིད་ ཀྱི་གསུང་ལས། ཤེས་བྱའི་མཁའ་ལ་ཐོགས་མེད་རྒྱུ་
259



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
ནུས་ཤིང་། །ཕས་རྒོལ་ཉི་ཟླའི་གཟི་བརྗིད་ཟ་ནུས་ཀྱང་། །རྟག་ཏུ་སྐྱེ་བོ་ཀུན་གྱིས་
མ་ མཐོང་ བའི། །ཀུན་ དགའ་ རྒྱལ་ མཚན་ ནམ་ མཁའི་ སྒྲ་ གཅན་ འདྲ། །ཞེས་
གསུངས་ ཤིང་། བསྟོད་ པ་ མཛད་ པས་ ཀྱང་། ཚད་མ་ གསུམ་ གྱི་ གནས་ གསུམ་
གཞལ་བྱའི་དོན། །མ་ལུས་རྟོགས་པས་སྒྲུབ་དང་སུན་འབྱིན་གྱི། །མ་རྟོགས་ལོག་
རྟོག་ཐེ་ཚོམ་ཚར་གཅོད་པར། །སྡེ་བདུན་མཛད་པའི་བློ་བདུན་ ཁྱོད་ཀྱི་མཚན། །
ཞེས་ གསུངས་ སོ། །ཡང་ སྡེབ་སྦྱོར་ གསན་ པའི་ ཚུལ་ ཡང་། པཎྜི་ ཏ་ སངྒ་ཤི་ལ་
དམར་སེར་དང་རྒྱལ་བའི་ལྷས་མཛད་པའི་སྡེབ་སྦྱོར་གྱི་གཞུང་། ཁྱད་པར་དེ་དག་
ལས་ཡོན་ཏན་བརྒྱད་ཀྱིས་ཁྱད་པར་དུ་འཕགས་པ་སློབ་དཔོན་རིན་ཆེན་འབྱུང་
གནས་ཞི་བས་མཛད་པའི་སྡེབ་སྦྱོར་རིན་ཆེན་འབྱུང་གནས་དང༌། འཕགས་པ་
འཇམ་དཔལ་གྱི་བྲྀཏ་མ་ལ་སོགས་པ་གསན་ནས་ལེགས་པར་ཁོང་དུ་ཆུད། དེ་
དག་གི་དོན་འགྲེལ་པ་ལ་སྡེབ་སྦྱོར་སྣ་ཚོགས་མེ་ཏོག་གི་ཆུན་པོ་མཛད་དེ་རིག་
གནས་འདིའི་སྲོལ་ལེགས་པར་ཕྱེ་བ་ཡིན་ཏེ། གཞུང་དེ་ཉིད་དུ། སྔོན་ཆད་གངས་
རིའི་ཁྲོད་འདིར་མཁས་རྣམས་ཀྱི། །རྣ་བའི་སྣོད་དུ་ཉེ་བར་མ་ལྷུང་ཞིང་། །ལྕེ་ཡི་
དབང་པོས་ཀུན་ནས་མ་མྱངས་པ། །རོ་བརྒྱའི་འབྱུང་གནས་དཔག་བསམ་ཤིང་
འདི་ སྐྱེད། །ཅེས་ གསུངས་ཤིང་། བསྟོད་ པ་མཛད་ པས་ ཀྱང་། དམར་ སེར་ རྒྱལ་
ལྷའི་ལུགས་ལས་ ཁྱད་པར་དུ། །ཡོན་ཏན་བརྒྱད་ཀྱིས་འཕགས་པའི་སྡེབ་སྦྱོར་
གཞུང་། །བྲིཏྟ་ ཛཱ་ ཏིའི་ ངོ༌ མཚར་ རྟོགས་ བྱེད་ ལ། །ཞི་ བའི་ ཞབས་ དང་ ཁྱོད་ བློ་
མཐུན་པར་གྱུར། །ཞེས་གསུངས་སོ། །སྙན་ངག་གི་རིག་པ་ནི། རྗེ་བཙུན་ཆེན་པོ་
གྲགས་པ་རྒྱལ་མཚན་ལ་སྐྱེས་རབས་སོ་བཞི་པ་དང་། གཞོན་ནུ་མ་བདུན་གྱི་
རྟོགས་པ་བརྗོད་པ་ལ་སོགས་པའི་སྐྱེས་རབས་ཀྱི་རིགས་དུ་མ་གསན་ཅིང་། པཎྜི་
ཏ་སངྒ་ཤྲཱི་ལ་སྙན་ངག་གི་བསྟན་བཅོས་ཆེན་པོ་གསུམ་དང་ཆུང་ངུ་གསུམ། རྒྱན་
4
260



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
གྱི་བསྟན་བཅོས་དབྱངས་ཅན་གྱི་མགུལ་རྒྱན་སྟོང་ཕྲག་བརྒྱད་པ་དཔག་བསམ་
འཁྲི་ཤིང་ལ་སོགས་པ་མཚན་ཉིད་དང་མཚན་གཞི་སྟོན་པའི་བསྟན་བཅོས་མང་དུ་
གསན་ཞིང་། ལྷག་པར་དཎྜིའི་ཚིག་རྒྱན་ལ་མཁས་པར་བསླབས་ཏེ། དེ་དག་གི་
བརྗོད་དོན་མ་ལུས་པ་མདོར་བསྡུས་པའི་ཚུལ་གྱིས། མཁས་པ་འཇུག་པའི་སྒོར་
གཏན་ལ་ཕབ་པས་རིག་གནས་འདི་ཉིད་ཀྱི་སྲོལ་བླ་ན་མེད་ པ་ ཕྱེ་བ་ཡིན་ཏེ།
བདག་ཉིད་ཆེན་པོའི་གསུང་ལས། འགའ་ཞིག་ སྒྲ་དང་རྣམ་པར་དབྱེ་བ་དང་།
ཁམས་དང་བྱེད་ཚིག་དཔེ་དང་ཚིག་གི་རྒྱན། །དབྱེ་བསྡུ་གྲངས་དང་གོ་རིམ་ངེས་
པ་ལ། །འདི་ན་ཕལ་ཆེར་རྨོངས་པར་མཐོང་ནས་འདིར། །མང་དུ་ཐོས་ཤིང་མཐོང་
ནས་གོམས་པ་དང་། །མན་ངག་དབང་གིས་དཔལ་ལྡན་ཀུན་ དགའ་ ཡི། །རྒྱལ་
མཚན་འདི་ན་འགའ་ཙམ་འཆད་པ་ལ། །མཁས་པ་རྣམས་ཀྱིས་དགའ་བ་བསྐྱེད་
དེ་ཉོན། །ཞེས་གསུངས་ཤིང་། བསྟོད་པ་མཛད་པས་ཀྱང་། དབྱངས་ཅན་ལང་ཚོ་
ཟག་ཟད་ཡེ་ཤེས་ཀྱི། །རྩེ་དགས་ཐུགས་ཡིད་གཅུགས་པའི་སེང་གེ་བརྩེན། །ཚིག་
རྒྱན་བལ་ལ་ཀི་སྟེ་ལྷའི་རོལ་སྒྲས། །ཡིད་བསྒྱུར་ཁམས་གསུམ་དབུགས་འབྱིན་
སྙན་ངག་མཁན། །ཞེས་གསུངས་པ་ཡིན་ནོ། །དེ་བཞིན་དུ་མངོན་བརྗོད་ཀྱི་རིམ་
པ་ཡང་བོད་དུ་ཡོངས་སུ་གྲགས་པའི་སྡེ་སྣོད་གསུམ་དང་རྒྱུད་སྡེ་བཞིར་གསུངས་
པའི་མིང་གི་ཚོགས་མཐའ་ཡས་པ་དང་། དེ་དག་ཀྱང་འདོད་རྒྱལ་དང་། རྗེས་གྲུབ་
འདྲ་འབྲེལ་ སོགས་ སོ་སོར་ཕྱེ་ཞིང་། བཀས་བཅད་ཐོག་མཐའ་བར་གསུམ་དུ་
གྲགས་པ་ལྟར། བརྡ་གསར་རྙིང་གི་བྱེ་བྲག་ཐམས་ཅད་ལེགས་པར་ཕྱེད་ཅིང་།
ལྷག་པར་མཁས་པ་ཆེན་པོ་དགེ་འདུན་དཔལ་ལས་མངོན་བརྗོད་ཀྱི་བསྟན་བཅོས་
ལས་ ཡི་གེ་རེ་རེའི་མངོན་བརྗོད་གསན་ཅིང་བསྒྱུར། ཨ་མ་ར་ཀོ་ཥ་དང་། སྣ་
ཚོགས་གསལ་བའི་འགྲེལ་པ་དང་བཅས་པ་གསན་ཅིང་། དེ་དག་སྡེ་གསུམ་མམ་
261



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བཞིར་འདུས་ཤིང་། རྟགས་གསུམ་གྱི་རྣམ་དབྱེ་ལེགས་པར་ཕྱེད་པའི་སྒོ་ནས་
རིག་གནས་འདིའི་སྲོལ་ཆེར་བཏོད་པ་ཡིན་ཏེ། ཉིད་ཀྱི་གསུང་ལས། བྱང་ཕྱོགས་
འདི་ན་ཚིག་ལ་མཁས་པ་མེད། །ལེགས་པར་ཤེས་ནས་འཆད་པ་ ཁོ་བོ་ཙམ། །
རྟགས་ཀྱི་དབྱེ་བ་ཕལ་ཆེར་འདིར་མི་འཇུག །འོན་ཀྱང་བོད་ལ་མཁོ་བ་ཙམ་ཞིག་
བསྡུ། །ཞེས་ གསུངས་ ཤིང་། བསྟོད་ པ་ མཛད་ པས་ ཀྱང་། ཏིང་ སུབ་ མཐའ་དང་
རྟགས་ ཀྱི་རྣམ་དབྱེ་སོགས། །སོ་སོར་མ་འདྲེས་སྣ་ཚོགས་མངོན་བརྗོད་དག །
འཆད་མཁས་མཐའ་ཡས་མིང་ལ་མ་རྨོངས་པས། །འཆི་མེད་སེང་གེའི་ཁེངས་པ་
ཐུང་ངུར་ མཛད། །ཅེས་ གསུངས་ སོ། །དེ་བཞིན་དུ་ ཟློས་ གར་ གྱི་བསྟན་བཅོས་
ཀྱང་པཎྜི་ཏ་སངྒ་ཤྲཱི་ལས་གཟུགས་ཀྱི་ཉི་མའི་བསྟན་བཅོས་དང༌། བྷ་ར་ཏ་ལ་
སོགས་པ་གསན་ཅིང་ཁོང་དུ་ཆུད་དེ། དེ་དག་གི་ཚུལ་ཕྱོགས་ཙམ་སྟོན་པ་ལ་རོལ་
མོའི་བསྟན་བཅོས་ཞེས་བྱ་བ་མཛད་ཅིང་། ཉིད་ ཀྱི་གསུང་ལས་ཀྱང་། སྔོན་ཆད་
གཞན་གྱི་ཡིད་ལ་མ་ཤར་བ། །འདི་འདྲ་གང་གིས་ཤེས་དེ་བློ་གྲོས་ལྡན། །རྒན་པོ་
རྣམས་ཀྱིས་ཡང་ཡང་རྣམ་དཔྱད་པའི། །དོན་དེ་རྟོགས་ཀྱང་དེ་ལ་ངོ་མཚར་མེད། །
ཅེས་གསུངས་ཤིང༌། བསྟོད་པ་མཛད་པས་ཀྱང་། སྔོན་བྱུང་ཟློས་པའི་གར་དེ་སྐད་
རིགས་བཞི། །བརྡ་སྦྱོར་ལ་བྱང་རྒྱ་མཚོའི་མཐའ་ལ་སོགས། །ཚར་ཕྱིན་ཐུགས་
ཆུད་ ཟིན་ དང་ མ་ ཟིན་ པའི། །སྒྲ་ སྐད་ ཀུན་ གྱིས་ ཁྱོད་ ལ་ ལུང་ དུ་ སྟོན། །ཅེས་
གསུངས་སོ། །དེ་བཞིན་དུ་དུས་སྦྱོར་ཤེས་པ་ཡང་། རྩིས་ཀྱི་གཞི་ལོ་ཟླ་དག་པ།
ལྔ་བསྡུས། སྒྲ་གཅན། གཟའ་ལྔ། ཉི་ ཟླ་ གཟའ་ འཛིན། དུ་ མཇུག་ལ་སོགས་
འཆར་ བ་ དང་། ནུབ་ པའི་ མཐའ་ དང་། དེ་ དག་ གི་ དགེ་ ལེགས་ ཀྱི་ རྩིས་ དང༌།
དབྱངས་འཆར་ལ་སོགས་པའི་རྩིས་རྣམས་ཀྱང་ཕུལ་དུ་ཕྱིན་པ་མཁྱེན་ཅིང་། དེ་
དག་རྒན་པོ་རྣམས་ལ་གྲགས་ཟིན་པའི་ཕྱིར། སྲོལ་འབྱེད་ཀྱི་བསྟན་བཅོས་ནི་མ་
262



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
མཛད་ལ། ལེགས་པར་གསུངས་པའི་བརྒྱུད་པའི་སྲོལ་ནི་མང་དུ་ཡོད་པ་ཡིན་ནོ། །
བསྟོད་པ་མཛད་པས་ ཀྱང་། རྩིས་གྲངས་རིག་པ་ཀུན་རྫོབ་རྟེན་འབྲེལ་ཆེ། །ཟ་
འོག་ལྟར་གཟིགས་སྲིད་པའི་ཨཱ་དན། །དཀར་ནག་རྩིས་ལ་བྱང་པའི་རྣམ་རིག་གི།
གཙུག་ལག་རྒྱ་མཚོ་རི་བྱིའི་ཁྱོར་ཆུ་བཞིན། །ཞེས་གསུངས་སོ། །དེ་བཞིན་དུ་བཟོ་
རིག་པ་ཡང་རྒྱ་བོད་ཀྱི་མཁས་པ་རྣམས་ལས་ལེགས་པར་སྦྱངས་ཤིང་། རི་མོ་དང་
སྐུ་གཟུགས་ ཀྱི་མཚན་ཉིད་དང་། ཆ་ ཚད་ ལ་སོགས་ པ་མདོ་རྒྱུད་ཀྱི་ལུང་དང་
མཐུན་པར་མཁྱེན་ཅིང་། ཞར་བྱུང་བརྟག་པ་རྣམ་པ་བརྒྱད་ཀྱང་ཁོང་དུ་ཆུད། དེ་
དག་གི་མཚན་ཉིད་སྟོན་པའི་སྐུ་གཟུགས་ ཀྱི་བསྟན་བཅོས་དང་། བརྟག་པའི་
བསྟན་བཅོས་སོགས་ཡོད་པར་གསུངས་ཀྱང་། དེང་སང་དཔེ་རྒྱུན་མཐོང་བ་མ་
བྱུང་ལ། དེའི་ཕྱིར་ཉིད་ཀྱི་གསུང་ལས། ཤེས་བྱའི་མེ་ཏོག་ཡོན་ཏན་དྲི་བསུང་ཅན།།
སྙན་ པའི་ མདོག་མཛེས་ ཀུན་ གྱིས་ བསྔགས་ན་ཡང་། །སྦྲང་ རྩི་ འཛིན་པ་ ཀུན་
དགའ་རྒྱལ་མཚན་དཔལ། །བཟང་པོ་མིན་པས་ཤེས་བྱའི་བཅུད་མ་རྙེད། །ཅེས་
གསུངས་ཤིང་། དེ་བཞིན་དུ་བསྟོད་པ་མཛད་པས་ཀྱང་། ལུས་ངག་ཡིད་དང་བཟོ་
དང་མཆོག་ཕལ་གྱི། །གཟུགས་བརྙན་བསྐྲུན་ལ་ཚད་དང་འཕྲུལ་གྱི་དབྱིབས། །
སྣ་ཚོགས་བྱེད་པོ་ལས་ཚུལ་མཚར་སྡུག་གི །ཚོན་བརྒྱ་འདྲེན་པ་དཔྱོད་ལྡན་དགའ་
བའི་གཉེན། །ཞེས་སོགས་སོ། །གསོ་བ་རིག་པ་མཁྱེན་པའི་ཚུལ་ཡང་། སྤྱིར་ ཕྱི་
ནང་གི་གཞུང་ལུགས་དུ་མ་ལས་བྱུང་བ་རྣམས་དང་། ཁྱད་པར་ཡན་ལག་བརྒྱད་
པའི་སྙིང་པོ་འགྲེལ་པ་ཟླ་ཟེར་དང་བཅས་པ་ཐུགས་སུ་ཆུད་ཅིང་། དེ་དག་གི་དོན་
ལེགས་པར་སྟོན་པའི་བསྟན་བཅོས་ཡན་ལག་བརྒྱད་པའི་བསྡུས་པ་ཞེས་བྱ་བ་
མཛད་པ་ཡིན་ཏེ། ཇི་སྐད་དུ། བསྟོད་པ་མཛད་པས། མ་རིག་རྩ་བ་བཞི་བརྒྱ་རྩ་
བཞིའི་ནད། །འཕེལ་ཟད་འཁྲུག་པའི་གཉེན་པོ་ཚེའི་རིག་བྱེད། །ཐར་ པའི་འཚོ་
263



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
སྲོག་བསྲུང་བའི་ཐབས་ཚུལ་སྟོང་། །ཇི་བཞིན་མཁྱེན་པ་དེ་འདྲ་གཞན་གྱིས་མིན།།
ཞེས་གསུངས་སོ། །ནང་རིག་པ་ནི། རྒྱ་བོད་ཀྱི་བླ་མ་རྣམས་ལས། བསམ་པའི་ར་
བ་ལས་འདས་པ་ཞིག་གསན་ཞིང་། ཁྱད་པར་རྗེ་བཙུན་ཆེན་པོ་གྲགས་པ་རྒྱལ་
མཚན་གྱི་བཀའ་དྲིན་གྱིས། མདོ་རྒྱུད་ཐམས་ཅད་ལ་མི་འཇིགས་པའི་སྤོབས་པ་
ཐོབ། ལུང་དང་རྟོགས་པའི་ཡོན་ཏན་ཐམས་ཅད་མངའ་བ་ཡིན་པས། དེའི་ཚུལ་
རྒྱས་ པར་ སུ་ཞིག་གིས་བརྗོད་པར་ནུས། ཆེ་ལོང་ཙམ་བརྗོད་ན་ ཡང་ མང་དུ་
དོགས་པས་འདིར་རྒྱས་པར་མ་སྤྲོས་ལ། དཔྱོད་ལྡན་དག་གིས་གཞན་དུ་ཤེས་
པར་ གྱིས་ཤིག དེ་ དག་གི་ ཚུལ་ སྟོན་ པའི་བསྟན་བཅོས་ཀྱང་། གཞུང་ལུགས་
ལེགས་བཤད། ཐུབ་ པ་ དགོངས་ གསལ། སེམས་བསྐྱེད་ཆེན་མོ། སྡོམ་གསུམ་
རབ་དབྱེ། བདག་མེད་བསྟོད་འགྲེལ་ལ་སོགས་པ་ཇི་སྙེད་ཅིག་ཡོད་པ་ཡིན་པས་
བཀའ་འབུམ་དུ་ཤེས་པར་བྱའོ། །དེ་བཞིན་དུ་ཉིད་ཀྱི་གསུང་ལས་ཀྱང་། བསྟན་
པའི་མཇུག་འདིར་བསྟན་ལ་རབ་གུས་ཤིང་། །བསྟན་པ་མཐའ་དག་བསྲུང་ཞིང་
འཛིན་འདོད་པ། །ཤཱཀྱའི་དགེ་སློང་ཀུན་དགའ་རྒྱལ་མཚན་དཔལ། །བཟང་པོས་
བསྟན་ལ་ཕན་ཕྱིར་འདི་ སྦྱར་རོ། །ཞེས་གསུངས་ཤིང་། དེ་བཞིན་དུ་ བསྟོད་པ་
མཛད་པས་ཀྱང་། ཡོངས་འདུའི་ཚལ་དུ་ཀུལླི་ད་ར་དང་། །འོད་ལྡན་ཚོགས་པའི་
མཁའ་ནང་ཉིན་བྱེད་ལྟར། །མཁས་མང་འདུས་པའི་དབུས་ན་ཐམས་ཅད་མཁྱེན།
ཁྱོད་དང་མཚུངས་པ་སྔོན་དང་ཕྱི་མཐར་སུ། །ཞེས་གསུངས་སོ། །དེ་ལྟར་ན་རིག་
གནས་རྣམ་པ་བཅུའི་སྲོལ་ལེགས་པར་ཕྱེ་ནས་གངས་རིའི་ལྗོངས་ཀྱི་བློ་གསལ་
དག་མཁས་པ་མཁས་ པ་ཞེས་ བྱ་བའི་གྲངས་སུ་ཆུད་ཅིང་། རིགས་པ་དང་མི་
རིགས་པའི་ཚུལ་མཐའ་དག་འབྱེད་ཤེས་པ་ནི་རྗེ་བཙུན་ཉིད་ཀྱི་སྐུ་དྲིན་ཡིན་ལ།
དེ་ལྟ་བུའི་རྣམ་པར་ཐར་པ་གཞན་ལ་སྟོན་པར་བཞེད་ནས། ཉིད་ཀྱི་གསུང་ལས།
264



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
སྒྲ་པ་ང་ཡིན་རྟོག་གེ་པ་ང་སྨྲ་བ་ངན་འཇོམས་ང་འདྲ་མེད། །སྡེབ་སྦྱོར་ང་མཁས་
སྙན་ངག་ང་ཉིད་མངོན་བརྗོད་འཆད་ལ་འགྲན་མེད་ང་། །དུས་སྦྱོར་ངས་ཤེས་ཕྱི་
ནང་ཀུན་རིག་རྣམ་དཔྱོད་བློ་གྲོས་མཚུངས་མེད་ང་། །དེ་འདྲ་གང་ཡིན་ས་སྐྱ་པ་སྟེ་
མཁས་པ་གཞན་དག་གཟུགས་བརྙན་ཡིན། །ཞེས་གསུངས་ཤིང་། རང་ཉིད་ཀྱི་
འགྲེལ་པའི་སྒོ་ནས་ཀྱང་གསལ་བར་མཛད་པ་ཡིན་ནོ། །གནད་དེས་ན་བོད་ཡུལ་
གངས་རིའི་ལྗོངས་འདིར་ཐེག་པ་གསུམ་དང་རིག་གནས་ཆ་ཤས་ཙམ་གྱིས་འགྱུར་
དང་བཤད་པ་མཛད་པ་ནི་སྔོན་དུས་ཀྱང་མང་དུ་བྱུང་མོད། བདག་ཉིད་ཆེན་པོ་ས་
པཎ་མ་བྱོན་གོང་དུ་ནི་རིག་གནས་རྣམ་པ་བཅུའི་སྲོལ་ཆེར་མ་དར་ལ། དཔེར་ན་
ནོར་བུ་རིན་པོ་ཆེ་རྡོག་མ་ཕུལ་དུ་ཕྱིན་པ་ཡོད་ཀྱང་། དེ་ཉིད་ལ་བུག་པ་ཕུག་སྟེ།
སྲད་བུ་བརྒྱུ་བའི་ལམ་མེད་ན་ལྷ་དང་མི་རྣམས་ཀྱི་མགྲིན་པའི་རྒྱན་དུ་ཅི་ཡང་བྱེད་
མི་ནུས་ལ། དེ་ཉིད་ལ་བཟོ་བོ་མཁས་པས་རྡོ་རྗེ་རིན་པོ་ཆེ་སྟེ་ཕ་ལམ་གྱིས་བུག་པ་
ཕུག་ཟིན་ན་དར་ལ་སོགས་པའི་སྐུད་པ་འཇམ་པོས་ཀྱང་རིན་པོ་ཆེ་རྣམས་ཕྲེང་
བར་བྱས་ནས་མགྲིན་པའི་རྒྱན་དུ་བྱེད་ནུས་པ་ལྟར། བདག་ཉིད་ཆེན་པོའི་རྣམ་
པར་དཔྱོད་པའི་བློ་གྲོས་རྡོ་རྗེ་རིན་པོ་ཆེ་ཕ་ལམ་གྱི་ཟེགས་མས་རིག་གནས་རྣམ་
བཅུའི་ནོར་བུ་བརྗོད་དོན་ལེགས་པར་འབྱེད་པའི་བུག་པའི་སྣང་བས་སྲོལ་མ་ཕྱེ་
བར། ལོ་ཙཱ་བ་གཞན་མཁས་པར་རློམ་པའི་རིག་པ་སྲད་བུའི་ཚོགས་ཀྱིས་འཇུག་
པ་ཐོད་པ་མིན་ན། བོད་ཀྱི་བློ་གསལ་རྣམས་ཀྱི་མགྲིན་པའི་རྒྱན་དུ་རྔོ་གར་ཡང་
ཐོགས་པ་མིན་ལ། དེའི་ཕྱིར་བདག་ཉིད་ཆེན་པོས་སྲོལ་བཏོད། ཤོང་དཔང་ཡབ་
སྲས་ཀྱིས་དར་ཞིང་རྒྱས་པར་མཛད་ནས། རིག་གནས་རྣམ་པ་བཅུའི་ནོར་བུའི་
ཕྲེང་བས་བོད་ཀྱི་བློ་གསལ་རྣམས་ཀྱི་མགྲིན་པའི་རྒྱན་མཛེས་པར་བྱེད་པའི་ཤིང་
རྟའི་སྲོལ་འབྱེད་ནི་ས་པཎྜི་ཏ་ཡིན་ནོ། །ཞེས་པའི་སྙན་གྲགས་འོག་མིན་གྱི་བར་དུ་
265



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
ཁྱབ་བོ་ཞེས་སྟོན་པ་ལ། བསྟོད་པ་མཛད་པས། བསིལ་སྦྱོར་སྒེག་མོ་ཐེག་གསུམ་
བསྒྱུར་བཤད་ཀྱི། །སྣང་བ་ཀ་ཙ་ལི་ཏའི་གོས་བཀླུབས་ཀྱང་། །གསེར་ཞལ་མངོན་
དུ་མ་འཕྱར་དེ་སྲིད་དུ། །རིག་གནས་རྒྱན་གྱི་ལང་ཚོའི་གཏམ་ཡང་ཅི། །རིན་ཐང་
ཆེ་ བའི་ ནོར་བུ་ རིག་ གནས་ བཅུ། ཁྱོད་ བློའི་རྡོ་ རྗེས་ ཡང་ དག་ མ་ ཕུག་ བར།།
གཞན་རིག་སྲད་བུས་འཇུག་པ་ཐོས་མིན་ན། །བློ་གསལ་མགྲིན་པའི་རྒྱན་དུ་རྔོ་
གར་ཐོགས། །དེ་སླད་འདི་ན་ཐ་སྙད་ཤིང་རྟའི་སྲོལ། །ཐོག་མར་འབྱེད་ལ་སྟོན་པ་
གཉིས་པ་ཞེས། །གཅིག་ཏུ་དཀར་བའི་སྙན་གྲགས་ ཨཱ་ན་ཀ །ཕྱོགས་ཀྱི་མཛེས་
མས་བརྟན་གཡོ་འཇིག་ཀྱང་བརྡུང་། །ཞེས་གསུངས་པ་ཡིན་ནོ། །
དེ་ལྟ་བུའི་བཀའ་དྲིན་གསབ་པ་དང་། རང་ཉིད་ཀྱང་དམ་པའི་ རྗེས་སུ་
འཇུག་པའི་ཕྱིར། རྗེ་བཙུན་ས་པཎྜི་ཏའི་གསུང་རབ་ལ་ཐོས་བསམ་སྒོམ་གསུམ་
ཞེ་ཐག་པ་ནས་གྱིས་ཤིག་ཅེས་ཡང་ཡང་དུ་སྙིང་ནས་གདམས་པ་ཡིན་ཏེ། དེ་ལྟར་
བགྱིས་པའི་བསོད་ནམས་ཀྱིས་འདི་ཕྱིའི་དོན་ཐམས་ཅད་འགྲུབ་ཅིང་བསྟན་པ་ལ་
ཕན་ པའི་ཐོས་བསམ་བགྱིས་པས། ཐམས་ཅད་མཁྱེན་པའི་གོ་འཕང་ཡང་བདེ་
བླག་ཏུ་ཐོབ་པའི་ཕྱིར། དེ་སྐད་དུ་ཡང་ཉིད་ཀྱི་གསུང་ལས། དེས་ན་སངས་རྒྱས་
གསུང་རབ་དང་། །མཁས་པ་རྣམས་ཀྱིས་མཛད་པ་ཡི། །བསྟན་བཅོས་ལ་ནི་བྱིན་
རླབས་ཡོད། །འདི་འདྲ་ཉན་བཤད་བྱེད་པ་ལ། །ཐོས་པ་ཞེས་ནི་བརྗོད་པ་ཡིན། །
དེ་དོན་སྤྱོད་པ་བསམ་པ་ཡིན། །ནན་ཏན་གྱིས་ནི་དེ་སྒྲུབ་པ། །སྒོམ་པ་ཡིན་པར་
ཤེས་པར་བྱ། །ཐོས་བསམ་སྒོམ་གསུམ་དེ་ལྟར་གྱིས། །འདི་ནི་སངས་རྒྱས་བསྟན་
པ་ཡིན། །ཞེས་དང་། འདི་ལ་དགའ་བས་ཉན་དང་སེམས་རྣམས་ཀྱི། །སེམས་ལ་
འཇམ་པའི་རྡོ་རྗེ་རྗེས་ཞུགས་ནས། ཁྱད་པར་ཚིག་གི་དོན་ལ་མཁས་པ་ཡི། །ངེས་
པར་ བྱིན་ གྱིས་ བརླབ་ པར་ བདག་ གིས་ ཤེས། །ཞེས་ གསུངས་ ཤིང་ ཞལ་ གྱིས་
266



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
བཞེས་པ་ལགས་སོ། །གཉིས་པ་བར་དུ་སྐུ་དྲིན་ཆེ་བ་ཤོང་དཔང་ཡབ་སྲས་ཇི་
ལྟར་བྱོན་པའི་ཚུལ་ནི། དེ་ཡང་ཐོག་མར་བདག་ཉིད་ཆེན་པོས་སྲོལ་ལེགས་པར་
བཏོད་པ་དེ་ཉིད་རྒྱ་གར་གྱི་གཞུང་ཕལ་མོ་ཆེ་བསྒྱུར་བ་དང་། བཤད་པའི་རྒྱུན་
ཆེས་ཆེར་དར་བར་མཛད་པ་པོ་ནི་ཤོང་དཔང་ཡབ་སྲས་རྣམས་ཡིན་པས་བོད་ལ་
བཀའ་དྲིན་ཤིན་ཏུ་ཆེའོ། །དེ་ཡང་ཐོག་མར་ཤོང་ལོ་ཙཱ་བ་རྡོ་རྗེ་རྒྱལ་མཚན་ནི་
ལ་སྟོད་ལྷོའི་དཔྱད་ལུང་ཤར་གྱི་བོང་ར་ཞེས་པར་སྐུ་འཁྲུངས། གཞོན་ནུ་ལ་རབ་
ཏུ་བྱུང་། གོ་ཡུལ་ བ་ མདོ་ སྡེ་ དཔལ་ རྒྱལ་ མཚན་གྱི་དྲུང་དུ། དུས་ འཁོར་ ཆག་
ལུགས། བདེ་ཀྱེ་ཕྲེང་བ་སྐོར་གསུམ་སོགས་མང་དུ་གསན་ཅིང་། གར་ཐིག་རྩིས་
ལ་མཁས་ པར་སྦྱངས། གཟའ་གསལ་བར་ བྱེད་ པའི་ སྒྲོན་མེ་སོགས་ རྩིས་ ཀྱི་
བསྟན་བཅོས་མང་དུ་མཛད། དེ་ནས་ ཚ་ནར་ སྲག་བདེ་བའི་དྲུང་ དུ་ ཕར་ ཚད་
མངོན་གསུམ་ལ་མཁས་པར་སྦྱངས། དུས་འཁོར་གྱི་སྐོར་ཤོག་སྡེབས་བཞི་བཅུ་
ཙམ་ཕྱག་བྲིས་སུ་བྲིས་ནས་ཡོན་དུ་ཕུལ་ཏེ། འབྲོ་ལུགས་ཀྱི་དབང་རྒྱུད་བཤད་པ་
མན་ངག་དང་བཅས་པ་གསན། འཕགས་པ་རིན་པོ་ཆེས་སྔ་རེས་ས་སྐྱར་བྱོན་པ་
ན་བསྟོད་པའི་ཚིགས་སུ་བཅད་པ་སྤེལ་ལེགས་ཕུལ་ནས་ལོ་ཙཱ་སློབ་ཏུ་འགྲོ་བས་
རྫོང་བར་ཞུ་ཞུས་པས། དེ་ལྟ་བུའི་བློ་སྐྱེ་བ་བཟང་། རེ་ཞིག་གཞུང་ལུགས་གསར་
པ་བསྒྱུར་ བའི་ནུས་པ་མ་བྱུང་ཡང་། པཎྜི་ ཏ་ ལ་ སློབ་ གཉེར་དང་དྲི་གཏུགས་
ལེགས་པར་གྱིས་ཤིག ཁོ་བོས་ཀྱང་ཆོས་རྗེ་པ་བརྟེན་ཡུན་ཐུངས་པས། སྡེབ་སྦྱོར་
མེ་ཏོག་གི་ཆུན་པོ་དང་། ཚིག་གཏེར་སོགས་ཚུལ་བཞིན་མི་ཤེས་པར། འདི་དག་
ཤེས་པ་ཞིག་ཅིས་ཀྱང་གྱིས་ཤིག མཁས་པར་གྱུར་པའི་ཚེ་ངེད་ལ་ཆོས་རྗེ་པའི་
དགོངས་པ་སྐོང་དགོས་ཀྱི་འགྱུར་འདྲ་ ཡང་ དགོས་ པ་ཡོད་དེ་ རྗེས་སུ་བྱེད་དོ་
གསུངས་ནས། དེ་དག་གི་དཔེ་དང་གསེར་སྲང་ལྔ། དར་ཡུག་བཅུ་རྣམས་གནང་
267



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
བྱུང་སྟེ། རྟེན་འབྲེལ་ཡོད་པས་དོ་ནུབ་རྗེ་བཙུན་གོང་མའི་གཟིམས་ཁང་དཔེ་ཁང་
དུ་ཉོལ་ལ་སོང་། སླར་འཁོར་བ་ན་ཤོག་ཅིག་གསུངས་ནས་བརྫངས་སོ། །ཤོང་གི་
ཐུགས་ལ་སྐྱེས་ སྟོབས་ ཀྱི་ བློ་གྲོས་ནི་ཕུན་སུམ་ཚོགས། སྦྱོར་བྱུང་གི་ནན་ཏན་
མཆོག་ཏུ་གྱུར་ན་ལེགས་བཤད་གསར་པ་མང་དུ་བསྒྱུར་བ་ཅིས་མི་ནུས་སྙམ་དུ་
དགོངས་ཏེ་འཕགས་པའི་གཟིམས་གཡོག་པ་མདོ་སྨད་པ་བློ་གྲོས་རྒྱལ་པོ་དང་
འགྲོགས་ནས་བལ་ཡུལ་དུ་བྱོན་ཏེ། པཎྜི་ཏ་ས་དབང་བཟང་པོའི་དྲུང་དུ་སྒྲ་སྙན་
ངག་ སྡེབ་སྦྱོར་ཟློས་གར་མངོན་བརྗོད་ ལ་ བྱང་བར་མཛད་ནས་ས་སྐྱར་བྱོན།
འཕགས་པ་རིན་པོ་ཆེའི་དྲུང་དུ་ཕེབས། ཤིན་ཏུ་དགྱེས་པར་གྱུར། ངེད་ཀྱི་ཆོས་རྗེ་
པ་བྱང་ ཕྱོགས་ སྤྲུལ་ པའི་ སྡེར་སྐུའི་བཀོད་པ་བསྡུ་བའི་ཚེ། ཐ་མའི་གསུང་དུ་
བཀའ་སྩལ་པ་ལ། ད་ནི་སངས་རྒྱས་ཀྱི་བསྟན་པ་ཡང་མཆོག་ཏུ་དར་བར་བྱས།
བརྒལ་བརྟག་གི་སྒོ་ནས་གཏན་ལ་འབེབས་ པའི་ སྲོལ་བཟང་པོ་དོད། ཐ་སྙད་
རིག་གནས་ཀྱི་ཚུལ་འདི་ལ་ཡང་ལག་རྗེས་ཆེན་པོ་བྱུང་བས་སེམས་ལ་འཕྲེང་བ་
ཆེར་ མེད། འོན་ ཀྱང་འཕགས་པ་བསྙེན་པར་མ་རྫོགས་ པ་དང་། རྟོགས་བརྗོད་
དཔག་བསམ་འཁྲི་ཤིང་མ་འགྱུར་བ་དང་། དུས་ཀྱི་འཁོར་ལོའི་རྒྱུད་ཕྲེང་འཛིན་གྱི་
ཚིགས་བཅད་བཞིན་མ་འགྱུར་བ་གསུམ་ཙམ་མོ། །ཞེས་གསུངས་པ་ཞིག་ཡོད་
ནའང་བསྙེར་པར་རྫོགས་ཟིན། འགྱུར་གཉིས་སྔར་མ་བྱུང་བས་ད་ཁྱེད་ཀྱིས་གྱིས་
ཤིག དེའི་གྲོགས་དཔོན་ཆེན་ཤཱཀྱ་བཟང་པོས་ཀྱང་བྱེད་པ་ཡོད་དོ། །ཞེས་དགྱེས་
བཞིན་བཀའ་སྩལ་བས། ས་སྐྱར་དུས་འཁོར་རྒྱུད་འགྲེལ་ཤོང་འགྱུར་ཞེས་ཡོངས་
སུ་ གྲགས་ པའི་མཁས་ པ་ཐམས་ཅད་འགྱུར་ ལེགས་ པ་ རང་དུ་མཛད་པ་འདི་
མཛད། སླར་རྡོ་རྗེ་གདན་དུ་བྱོན་ནས་མཧཱ་བོདྷི་ལ་མཆོད་པ་དང་སྐོར་བ་མཛད།
པཎྜི་ཏ་ལཀྵི་ཀ་ར་སྤྱན་དྲངས་ནས། དཔག་བསམ་འཁྲི་ཤིང་། ཀླུ་ཀུན་ཏུ་དགའ་
268



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ། །
བའི་ཟློས་གར། སྙན་ངག་མེ་ལོང་། འཇིག་རྟེན་དབང་ཕྱུག་གི་བསྟོད་པ་བརྒྱ་པ།
འཇམ་ དཔལ་ གྱི་བསྟོད་ པ་ བྲྀ་ཏ་ མ་ལ། ཙནྡྲ་ པའི་ མདོ་ སྦྱོར་ བའི་ རྩ་ འགྲེལ།
བཟློག་པ་བསྡུས་པ་རྩ་འགྲེལ། སློབ་དཔོན་སུ་པ་རཀྵི་ཏས་མཛད་པའི་སྨྲ་བ་ཀུན་
ལ་འཇུག་པ་རྩ་འགྲེལ། སློབ་དཔོན་སེང་གེ་བཟང་པོས་མཛད་པའི་རྣམ་དབྱེའི་
ལེའུར་བྱས་པ་ལ་སོགས་པ་སྔོན་མ་འགྱུར་བ་བསྒྱུར། འཆི་མེད་མཛོད་ལ་འགྱུར་
མཆན་མཛད་ནས། སྒྲ་སྙན་ངག་གི་བཤད་རྒྱུན་སྤེལ། འཕགས་པ་རིན་པོ་ཆེས་
ཀྱང་སྡེ་སྣོད་འཛིན་པ་ཤོང་ལོ་ཙཱ་བའི་སྙན་དུ་གསོལ་བ་ཞེས་པའི་འཕྲིན་ཡིག་
མཛད་པ་ན། དཔལ་དུས་ཀྱི་འཁོར་ལོའི་རྒྱུད་འགྲེལ་པ་དང་བཅས་པ་རྒྱ་ཆེ་ལ་
ཟབ་ཅིང་གཏིང་དཔག་པར་དཀའ་བ། ཚིག་བརླིང་ཞིང་སྡེབ་སྦྱོར་བྱིངས་ཆེ་བས་
ཆེན་པོ་རྣམས་ཀྱིས་ཀྱང་ཉམས་སུ་ལེན་དཀའ་བས་སྔོན་བྱུང་གི་ལོ་ཙཱ་བ་དག་གིས་
ཀྱང་མ་འགྱུར་བ་དང་། ལོག་པར་བསྒྱུར་བ་དང་། རྣམ་གྲངས་གཞན་དང་ཕྱོགས་
རེ་བ་དང་། ཐལ་བར་བསྒྱུར་བ་ལ་སོགས་པ་དེ་དག་ཁྱེད་ཀྱིས་ལེགས་པར་ཁོང་
དུ་ ཆུད་ཅིང་ངེས་ཏེ། ཞུ་ཆེན་མཛད་ པའི་གླེགས་བམ་དང་། ཀླུ་རྣམས་ ཀུན་ཏུ་
དགའ་བའི་ཟློས་གར་མཐོང་བས། དགེ་བ་དང་རྗེས་སུ་ཡི་རང་བ་ཁྱད་པར་ཅན་
སྐྱེས་ཞེས་རབ་ཏུ་བསྔགས། སྒྲ་བསྒྱུར་རྣམས་ཀྱི་གཙུག་གི་ནོར་བུར་གྱུར་ཏོ། །དེ་
ཉིད་ཀྱི་དབོན་པོ་ཤོང་ལོ་ཙཱ་བ་བློས་གྲོས་བརྟན་པས་གསན་ཏེ། དེ་ནི་འཕགས་
པ་རིན་པོ་ཆེའི་སྲས་ཀྱི་ཐུ་བོར་གྱུར་ཅིང་། སེ་ཆེན་རྒྱལ་པོས་ཀྱང་བླ་མར་བཀུར་
བས་གཞི་འགྱུར་དང་འགྱུར་འཆོས་མང་པོ་མཛད། གཅེན་གྱི་ཡོན་ཏན་བུམ་པ་
གང་བྱོའི་ཚུལ་དུ་མཁྱེན་ཅིང་། ཁྱད་པར་དུ་དུས་འཁོར་དང་ཐ་སྙད་ རིག་ པའི་
གནས་ལ་མཁས་པའི་སློབ་མ་མང་དུ་ཐོན། དེ་ལ་ལོ་ཙཱ་བ་མཆོག་ལྡན་དང༌། སྒྲ་
ཚད་པ་རིན་ཆེན་རྒྱལ་མཚན་(རྣམ་རྒྱལ་༽གཉིས་ཀྱིས་གསན་ལ། ལོ་མཆོག་པ་ནི་
269



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
མང་ མཁར་ ཁྲ་ཚང་དུ་སྐུ་འཁྲུངས། འཕགས་ པ་ རིན་པོ་ཆེ་ ལས་ རབ་ཏུ་བྱུང་།
མཚན་མཆོག་ལྡན་ལེགས་པའི་བློ་གྲོས་དཔུང་རྒྱན་མཛེས་པའི་ཏོག་ཅེས་རང་ཉིད་
ཀྱིས་འདོགས་པར་ཞུས་པ་བཞིན་བཏགས་ལ། ཕྱིས་ལོ་མཆོག་པ་ཞེས་གྲགས།
ཤོང་ སྐུ་མཆེད་ལས་དབང་རྒྱུད་མན་ངག་གསན། ཀ་ཙན་ ལ་ སོགས་ པ་ རིག་
གནས་མཐའ་དག་བསླབས། བོད་ན་འགྱུར་རོ་འཚལ་ གྱི་དབང་གདམས་ངག་
བཀའ་བསྟན་བཅོས་ ཕལ་མོ་ཆེའི་ལུང་མངའ་བས། བོད་ ཀྱི་དགེ་བའི་བཤེས་
གཉེན་མང་པོའི་བླ་མར་གྱུར། དེའི་སློབ་མ་ནི། དཔང་ལོ་ཙཱ་བ་བློ་གྲོས་བརྟན་
པ་ སྟེ། ལ་སྟོད་ལྷོ་སྤྱང་ལུང་གི་འོ་འབུ་གྱམ་དུ་མེ་ཕོ་བྱི་བ་ལ་འཁྲུངས། གདུང་
དཔང་། ཡུམ་སྔ་མོ་ནས་གྲོངས་ཏེ་ལུག་གི་འོ་མས་གསོས་པས་ལུ་གུ་ཞེས་གྲགས།
ཁོ་བོ་བའི་འོ་མས་གསོས་ན་ལེགས་པ་ལ་བླུན་པོ་རྣམས་ཀྱིས་ལུག་གི་འོ་མ་བྱིན་
པས་བློ་གྲོས་ཀྱི་ཕྱེད་འགྲིབས་སུ་བཅུག་གསུང་། གྲུབ་ཆེན་ཨོ་རྒྱན་པས་བུ་ཆུང་དེ་
ལ་དགེ་བཤེས་ཆེན་པོ་ཞིག་འོང་བས་འདི་བྱིན་གསུང་ནས། ཇ་གསོལ་འཕྲོ་ཞིག་
གསོལ་ཞལ་དང་བཅས་པ་བསྐུར། ལོ་ལྔ་པ་ལ་རྒོད་ཚང་པའི་གདན་ས། བྱང་
གླིང་པ་ལས་དགེ་བསྙེན་ནོད། མཚན་བློ་གྲོས་བརྟན་པར་བཏགས། བདུན་པ་ལ་
མཁན་ཆེན་གསེར་ཁང་པ་དང་། མེས་སྟོན་འདུལ་འཛིན་པ་ལས་རབ་ཏུ་བྱུང་།
བཅུ་པ་ལ་མདོ་རྩ་ཊིཀྐ་དང་བཅས་པ་ཁྱི་བདུན་གྱིས་བདས་ཀྱང་ཐོན་པ་བྱུང་།
སྔོན་ཚེ་སྦྱངས་པས་སྐྱེ་བ་འདིར། །གཞུང་རྣམས་རྩེད་མོའི་ཞོར་ལ་ཤེས། །ཞེས་
གསུངས། གྲོགས་ཤིག་གིས་ཆུ་ལ་ཁུར་བས་ཁྱེད་སྟོབས་ཆེས་སངས་རྒྱས་བསྟན་
པ་རངས་པོ་ཁུར་བས་ཐེག་འགྲོ་བ་འདུག་གསུངས་པས། དེས་འཐབ་སྐད་དོ། །
བཅུ་གསུམ་པ་ ལ་ ཚ་ནར་རྟག་བདེ་བའི་དྲུང་དུ་བྱོན། ལོ་དྲུག་བར་མ་ཆད་དུ་
བསྟེན་ནས། མང་མཁར་ཁྲ་ཚང་དུ་ལོ་མཆོག་པ་ལ་དུས་འཁོར་ཤོང་ལུགས། ཀ་
270



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
ཙན་མེ་ལོང་། རོང་པ་ཤེས་རབ་སེང་གེ་ལ་དུས་འཁོར་རྭ་ལུགས། ས་སྐྱར་འཇམ་
སྐྱ་བ་ལ་བརྟག་གཉིས། རྣམ་འགྲེལ་ རིགས་ གཏེར་གསན། ཉི་ཤུ་པ་ལ་གསེར་
ཁང་པས་མཁན་པོ། མེ་སྟོན་པས་ལས་སློབ། བྱང་སྟོན་པས་གསང་སྟོན་མཛད་དེ་
བསྙེན་ པར་རྫོགས། ཨ་ཙ་ར་བྱུང་ཚད་ལ་ཕྲལ་སྐད་བསླབས། འཇམ་དབྱངས་
བཞི་ཐོག་པ་དང་། པཎྜི་ཏའི་བར་ཀྱི་ལོ་ཙཱ་མཛད་པས་ལོ་ཙཱ་བར་གྲགས། ཉེར་
གཅིག་པ་ལ་བལ་པོར་བྱོན། ར་ མ་ ཨཱ་ཙརྱ་དང༌། མ་ཐ་ན་ཨཱ་ཙརྱ་ལ་ཙནྡྲ་པ་
གསན། ས་སྐྱར་བྱོན་ཏེ། ཀ་ལཱ་པའི་འགྲེལ་པ་གཉིས་རགས་རིམ་བསྒྱུར། ཤོང་
སྟོན་ ལེགས་ བཤད་ ལྡེ་ མིག་ བླངས། །ལེགས་ སྦྱར་ སྐད་ ཀྱི་ གཏེར་ ཁ་ ཕྱེ། །སྣ་
ཚོགས་ གཞུང་ ལུགས་ རིན་ ཆེན་ བླངས། །ལེགས་ བཤད་ དགའ་ སྟོན་འགྱེད་ ལ་
དབང་། །ཞེས་གསུངས། དགེ་ཤིང་པ་ལ་བསྟོད་པ་རྒྱས་འབྲིང་མཛད་ནས་བསྐུར་
བས། དད་དེ་དངུལ་བྲེ་ཆེན་ཕུལ་བ་བསྣམས་ནས། ཡང་བལ་པོར་བྱོན། པཎྜི་ཏ་
སྔ་མ་གཉིས་དང་། རྒྱ་གར་ཤར་ཕྱོགས་ཀྱི་ཙུ་ཊ་པཎྜི་ཏ་རྣམས་བསྟེན་ནས་ཀ་ལཱ་
པ་སོགས་རིག་གནས་ཕྱི་མ་གསན། དགོངས་རྒྱན་སོགས་བསྒྱུར། སླར་ས་སྐྱར་
ཕེབས་དུས་འཇམ་སྐྱ་བས་གཙོ་མཛད་ཀྱིས་སེར་སྦྲེང་དང་། བཀུར་སྟི་ཆེན་པོ་
མཛད། བལ་པོར་ལན་བདུན་བྱོན། བལ་པོའི་པཎྜི་ཏ་ཕལ་ཆེ་བས་མན་སྙེ་དང་
དགོངས་རྒྱན་སོགས་ཞུས། ས་སྐྱར་བཞི་ཐོག་ པ་དང་འཇམ་སྐྱ་ལ་ལམ་འབྲས་
སོགས་མང་དུ་གསན། སོ་ གཉིས་ པ་ ལ་ གུང་ཐང་གནས་པོ་ཆེར་ཆོས་ གཞིས་
བཙུགས་ཏེ་གུང་ཐང་པ་བདེ་བློ་སོགས་སློབ་མའི་མཆོག་རྒྱ་མཚོ་ལྟ་བུ་འདུས་པ་
ལ༑ དབྱར་དུས་འཁོར། དགུན་ ཕར་ཚད་མངོན་གསུམ་ གྱི་དུས་ཆོས་གསུངས།
སྙན་པའི་གྲགས་པས་རྒྱ་གར་དང་ཧོར་ཡུལ་ཚུན་ཁྱབ། ཡ་ཚེ་དང་ཧོར་རྒྱལ་པོས་
གདན་འདྲེན་བྱུང་བ་ལ་བར་ཆད་དུ་གཟིགས་ནས། སྤྲིངས་ཡིག་གོང་འོག་ཅན་
271



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
གྱིས་ ཡ་ ཚེ་ བཟློག་ཅད་པུ་དགོན་གསར་ལ་སེང་གེ་ གླིང་དུ་བཏགས་ཏེ་དེར་
བཞུགས་པས་ཧོར་བཟློག་སྡིག་པའི་གྲོགས་པོའི་གཡོ་བ་རིང་དུ་སྤངས། །བདུད་
ཀྱི་ཞགས་པའི་འཆིང་བ་ཆེ་ལས་གྲོལ། །འཇིགས་པ་མེད་པ་སེང་གེའི་ཁྱིམ་དུ་
སླེབས། །དཔལ་ ལྡན་ བློ་ གྲོས་ བརྟན་ པའི་ བསམ་ པ་ འགྲུབ། །ཅེས་ གསུངས།
སྐབས་དེར་ས་སྐྱར་བྱོན་ནས། ལོ་མཆོག་པ་ལ་མངའ་བའི་བཀའ་ལུང་མཐའ་དག་
བུམ་པ་གང་བྱོའི་ཚུལ་དུ་གསན། ཤས་ཆེར་གནས་པོ་ཆེར་བཞུགས་ནས། རྩོམ་
བཤད་བསྒྱུར་གྱི་སྒོ་ཕྱེ། སླར་ས་སྐྱར་བྱོན། ཆོས་མང་དུ་གསུངས། དེའི་སྐབས་སུ་
བོ་དོང་ཨེའི་དགེ་འདུན་རྣམས་ཀྱིས་རྒྱལ་སྲས་ཐོགས་མེད་ལ་གདན་སར་གསོལ་
བ་བཏབ་པས། བདག་གིས་མི་ཡོང་། ངེད་ཀྱིས་ལུང་བསྟན་པ་ལྟར་བྱས་ན་དེའི་
བརྒྱུད་པ་བདུན་གྱི་བར་དུ་ལུགས་གཉིས་ཀྱི་ས་སྡེ་འདི་ལ་ཕན་པར་འགྱུར་རོ་ཞེས་
གསུངས་སོ། །དེ་ལ་དགེ་འདུན་རྣམས་ཀྱིས་ཀྱང་བཀའ་བཞིན་བགྱིད་པ་ཞུ་བའི་
ངོ་ཆེན་ཕུལ་བ་ན། སེམས་དཔའ་ཆེན་པོ་དེས་ཀྱང་དཔང་ལོ་ཙཱ་བའི་དྲུང་དུ་ཕེབས་
ཏེ༑ དཔལ་ ཨེའི་དགེ་ འདུན་རྣམས་ནི་ཉིད་ ལ་མཁན་ པོར་ གསོལ་བ་འདེབས་
ཀྱིས། བདག་ལ་ཡང་ངོ་ཆེན་གྱི་ལས་སུ་བགྱིད་པས་ན། དེ་ནི་མགོན་པོ་ཁྱེད་ཀྱིས་
མཛད་པར་རིགས་སོ་ཞེས་ཐལ་མོ་ཐུགས་ཀར་སྦྱར་བས་བདག་ཉིད་ཆེན་པོ་དེ་ནི་
ཐུགས་ཤིན་ཏུ་རིངས་པར་གྱུར་ཅིང་། འཇིག་རྟེན་གྱི་སྤྱོད་པ་ལ་རྒྱབ་ཀྱིས་ཕྱོགས་
པས། གུ་རུ་ཐོགས་མེད་ཐོས་པའི་གཏམ་ལ་སྙན། །ཉིད་ཀྱི་ཞལ་ནས་ ལེགས་
བཤད་མ་གཏོགས་པ། །ཉེས་པར་སྣང་བ་ག་ལ་སྲིད་པ་སྟེ། ཁོ་བོའི་མཁན་པོ་ཆེན་
པོ་རྟག་བདེ་བ། །སེང་གེ་རྒྱལ་མཚན་གྱིས་ ཀྱང་མ་ཐོབ་པའི། །གདན་ས་ཡིན་
པས་དེ་རིང་རང་ལ་འགྲོ། །འགྱུར་ན་མི་ཡོང་ད་ལྟ་རང་ལ་འགྲོ། །ཞེས་གསུངས་
ཤིང་། ཁྲི་ཐོག་ཏུ་ཕེབས་ནས་བསྟན་པའི་བྱ་བ་ཡུན་རིང་མཛད། དེ་ནས་དབུས་སུ་
272



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ། །
བྱོན་པའི་ལམ་དུ་གླེགས་བམ་མང་པོ་སློབ་མ་ལ་བཀྱེ་བའི་མནལ་ལམ་བྱུང་བས་
ཟླ་བ་བཅུ་དྲུག་གི་བར་དུ་དབུས་ སུ་བཞུགས་ནས། ལྷ་ས། བསམ་ཡས། གུང་
ཐང་། སྟག་ ལུང་། རྭ་ སྒྲེང་། གསང་ ནེའུ་ ཐོག་ རྣམས་ སུ་ དུས་ འཁོར། དགོངས་
རྒྱན། ཕར་ཚད་མངོན་གསུམ། དབུ་མ་རྒྱན། སྒྲ་སྙན་ངག ཟབ་མོའི་མདོ་ལྔ་
སོགས་ཆོས་མང་དུ་གསུངས་པས། དབུས་ཀྱི་དགེ་བའི་བཤེས་གཉེན་ཕལ་མོ་
ཆེས་ གསན། ད་ ནི་ཤི་ ཡང་ མི་ འགྱོད་དོ་ ཞེས་ གསུངས། དེ་ནས་ སྣར་ ཐང་ དུ་
མཆིམས་བློ་བཟང་པ་སོགས་ལ་དགོངས་རྒྱན་སྙན་ངག་སོགས་གནང་། དེ་ནས་
ཨེ་དང་ས་སྐྱར་བྱོན། སི་སོགས་ཀྱི་མཐའ་དཔྱད་འཇམ་དཔལ་གྲགས་པས་མཛད་
པ་ ཙནྡྲ་པའི་ཡི་གེའི་མདོ། ཏིང་མཐའི་བྱ་བ། སློབ་དཔོན་གཙང་ཁ་ཤས་མཛད་པའི་འགྲེལ་པར་མདོར་
བསྟན།སོགས་གཞི་འགྱུར་དང་ཞུ་ཆེན་མང་དུ་མཛད་ཅིང་། དུས་འཁོར་འགྲེལ་ཆེན་
གྱི་བསྟོད་འགྲེལ་ ཀ་ལཱ་པ་སྙན་ངག་མེ་ལོང་གི་འགྲེལ་པ། ཚོགས་གསུམ་གསལ་བ་སོགས་ བསྟན་
བཅོས་མང་དུ་མཛད་ནས། རེ་བདུན་པ་ཆུ་ཕོ་རྟའི་ནག་པའི་ཚེས་བཅུ་གསུམ་ལ་
བདེ་བ་ཅན་དུ་གཤེགས་སོ། །ལོ་ཆེན་འདི་ལ་ནི་སློབ་མ་འཇམ་དབྱངས་དོན་ཡོད་
རྒྱལ་མཚན་མཆེད་གཉིས། བུ་དོལ་ལོ་ཙཱ་བ་མ་ཏི་རྣམ་གཉིས། གུང་ཐང་བདེ་བློ།
ལོ་ཆེན་བྱང་ཆུབ་རྩེ་མོ་སོགས་མང་དུ་བྱུང་ཞིང་། བུ་སྟོན་རིན་པོ་ཆེས་ནི་གཙོ་
བོར་ཐར་ལོ་ཉི་མ་རྒྱལ་མཚན་ལ་སྒྲ་གསན་ནོ། །མཁས་པ་འདི་ལ་རིག་གནས་ཀྱི་
དོགས་གནས་མང་དུ་ཞུས་ནས། འགྲེལ་པ་དུར་སིང་ཡོངས་སུ་རྫོགས་པར་འགྱུར་
བ་ སོགས་ དུར་སིང་གི་འགྲེལ་པ་སྤྱན་གསུམ་འབངས་ཀྱིས་མཛད་པ་ཕལ་ཆེར་བསྒྱུར།འགྱུར་མང་ པོ་
དང༌། ཀ་ལཱ་པའི་འགྲེལ་པ་ཡང་མཛད། སློབ་མའི་གཙོ་བོ་སྒྲ་ཚད་པ་རིན་ཆེན་
རྣམ་རྒྱལ་སོགས་ལ་གསུངས་པས། རིག་གནས་ཀྱི་བཤད་རྒྱུན་ཤིན་ཏུ་དར་བ་
བྱུང་། ས་བཟང་མ་ཏི་པཎ་ཆེན་གྱིས་ནི་ཀ་ལཱ་པའི་འགྲེལ་པ་ཤིན་ཏུ་རྒྱས་པར་
273



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
མཛད་ཅིང་། རང་གི་སློབ་མ་ས་བཟང་འཕགས་པ་དང་། ལོ་ཙཱ་བ་དཔལ་ལྡན་སྨྲ་
བའི་སེང་གེ་སོགས་ ལ་ གསུངས་ཤིང་། འཕགས་པས་རྡོ་རྗེ་འཆང་ཀུན་དགའ་
བཟང་པོ་ལ་ཡང་སྒྲ་སྙན་ངག་ལེགས་པར་གསུངས་སོ། །གུང་ཐང་པ་བདེ་བློས་
མངའ་རིས་སུ་རིག་གནས་ལེགས་པར་སྤེལ་ཞིང་། སྙན་ངག་གི་འགྲེལ་པ་དང་
གཏམ་རྒྱུད་གངྒཱའི་ཆུ་རྒྱུན་སོགས་མཛད། །སློབ་མའི་མཆོག་ལོ་ཆེན་བྱང་ཆུབ་
རྩེ་མོ་ནི་ཟུར་ཚོ་ཞེས་པར་ཡབ་གཞོན་ནུ་དཔལ་བཟང་། ཡུམ་དཔང་ལོའི་ལྕམ་མོ་
ཡེ་ཤེས་སྨན་ནེ་གཉིས་ཀྱི་སྲས་སུ་ཤིང་མོ་ཡོས་ལ་འཁྲུངས། བདུན་པ་ལ་དཔང་
ལོར་དགེ་བསྙེན་ནོད། ཤོང་གི་དབོན་པོ་ཆོས་སྐྱོང་དཔལ་ལས་རབ་ཏུ་བྱུང་། བཅུ་
དྲུག་པ་ལ་གུང་ཐང་གནས་པོ་ཆེར་དཔང་ལོ་ལ་མངོན་ཚད་གསན་ཅིང་སྦྱངས།
དཔང་ལོ་ ཨེའི་གདན་སར་བཞུགས་དུས་ལོ་བཞིར་རིག་གནས་ཕལ་མོ་ཆེ་ལ་
སྦྱངས། ཉེར་གསུམ་པ་ལ་འཇམ་དབྱངས་དོན་རྒྱལ་བས་མཁན་པོ། དཔང་ལོས་
ལས་སློབ། ཆོས་རྗེ་བླ་མས་གསང་སྟོན་མཛད་དེ་བསྙེན་པར་རྫོགས། ཉེར་ལྔ་པ་
ལ་ལོ་ཙཱ་བ་མཁས་པར་མཁྱེན། དཔང་ལོ་ཞི་བར་མ་གཤེགས་ཀྱི་བར་ཕྱི་བཞིན་
འབྲངས་ནས་དུས་འཁོར་སོགས་ཉིད་ལ་མངའ་བའི་ཡོན་ཏན་མ་ལུས་ཐུགས་སུ་
ཆུད། དེ་ནས་བུ་སྟོན། ཆོས་རྗེ་བླ་མ། རྒྱལ་སྲས་པ་རྣམས་ལ། རྒྱུད་སྡེ་རྒྱ་མཚོའི་
དབང་ རྒྱུད་ མན་ ངག་ དང་བཅས་པ་གསན། ཉམས་ སུ་ བཞེས་ པས། གྲུབ་པའི་
དབང་ཕྱུག་ཏུ་མངའ་གསོལ། རྒྱལ་སྲས་པས། ལོ་ཆེན་འདི་ལ་ཞལ་ཟས་ཀྱིས་
བསྙེན་བཀུར་ན་མུ་གེའི་བསྐལ་པ་ལས་ཐར་གསུང་བའི་སྙན་གྲགས་ཀྱིས་རྙེད་
བཀུར་མཆོད་པའི་མཚོ་བརྡོལ། ཆུ་ལ་མི་འབྱིང་། བུག་པ་ཆུང་ངུ་ལ་སྐུས་བརྟོལ།
ཁང་ཆུང་དུ་མི་མང་པོ་ལ་དབང་བསྐུར་བའི་རྫུ་འཕྲུལ་བསྟན། མངོན་པར་མཁྱེན་
པ་ མངའ། དཔལ་ ལྡན་ བླ་ མའི་ བཀས་ ཨེའི་ གདན་ ས་ མཛད། དེའི་ ཕྱག་ཕྱིར་
274



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ། །
དབུས་སུ་བྱོན། སྟག་ལུང་རཏྣ་ཀཱ་རས་ལོ་ཆེན་འདི་ངེད་ཀྱི་དབོན་པོའི་སློབ་དཔོན་
དུ་འཇོག་པར་ཞུས་པས་གནང་སྟེ། སྟག་ལུང་པ་ནམ་མཁའ་དཔལ་བཟང་ལ་དུས་
འཁོར་སྒྲ་སྙན་སོགས་གནང་བས་དེའི་བཤད་རྒྱུན་དབུས་སུ་ཆེར་དར། སླར་
དྭགས་པོར་ཆོས་རྗེ་བླ་མའི་དྲུང་དུ་བྱོན། ཀ་ལཱ་པའི་ས་རིས་ཕུལ། གཙང་ཕྱོགས་
སུ་བཞུགས་ནས་ དགུང་ལོ་མཐོན་པོར་གྱུར་ ཀྱང་། སྤྱན་སྔ་གྲགས་འབྱུང་བས་
གདན་དྲངས་ནས། ཡར་ཀླུངས། གདན་ས་ཐིལ། གུང་ཐང་རྣམས་སུ་དུས་འཁོར་
སྒྲ་སྙན་གྱི་ཆོས་ཆར་ཕབ། མཁས་པ་ཀུན་ཚིམས་པར་བྱས། ཨེའི་ཆབ་ཚན་ལ་
བྱོན་དུས་ཐུགས་མཁྱེན་མང་དུ་གསུངས། སྟག་ཚང་། ཤངས། འུ་ཡུག་ཉང་སྟོད་
རྣམས་སུ་དུས་འཁོར་གྱི་དབང་རྒྱུད་ཁྲིད་མང་དུ་གསུངས། གསང་ཆབ་འཐུངས་
པས་ལྐུགས་པ་མང་པོ་སྨྲ་ཤེས་ཞལ་མཐོང་བ། གསུང་ཐོས་པ། གསོལ་རས་ཟོས་
པ་ཙམ་གྱིས་ནད་ཐོན་པ་དང་། བྱིན་རླབས་ཞུགས་པ་མང་དུ་བྱུང་། གདུལ་བྱ་མང་
པོ་སྨིན་གྲོལ་ལ་བཀོད་ནས་ཀ་ལཱ་པའི་འགྲེལ་པ་སློབ་ཕན་སོགས་འགྱུར་དུ་མ་
མཛད། དོན་བརྒྱད་པ་ལྕགས་ཕོ་སྤྲེའུའི་ལོ་མཆུ་ཟླའི་ཉེར་གཅིག་ལ་ངོ་མཚར་བའི་
རྟགས་དང་བཅས་ཏེ་གཤེགས་སོ། །དེའི་སློབ་མའི་མཆོག་ལོ་ཙཱ་བ་ནམ་མཁའ་
བཟང་པོ། ལོ་ཆེན་གྲགས་པ་རྒྱལ་མཚན་ཤེས་རབ་དཔལ་སོགས་མང་དུ་བྱོན་པ་
ལས། ལོ་ཙཱ་བ་ནམ་མཁའ་བཟང་པོ་ནི་སྒྲ་ཚད་དུས་འཁོར་རྣམས་ལ་མཁས་
པར་གྱུར་ནས། ལོ་ཆེན་གྱི་ཕྱག་ཕྱི་དང་། གནས་གཞན་དུ་ཡང་། དུས་འཁོར། ཀ་
ཙན། སྙན་ངག་སྡེབ་སྦྱོར་སོགས་ལ་བཤད་པ་མང་དུ་མཛད། ལོ་ཆེན་བྱང་རྩེའི་
ཕྱག་ཕྱི་མཛད་ནས་ཀ་ལཱ་པའི་འགྲེལ་པ་སློབ་ཕན་ཡོངས་སུ་རྫོགས་པར་འགྱུར་བ་
ལ་སོགས་པའི་ཕྱག་རྗེས་ཀྱང་ཤིན་ཏུ་ཆེ། ལོ་ཆེན་བྱང་ཆུབ་རྩེ་མོ་དང་། ལོ་ཆེན་
ནམ་མཁའ་བཟང་པོ་གཉིས་ཆར་གྱི་སློབ་མ་ནི། བོ་དོང་པ་ཤེར་རབ་དཔལ་སྟེ།
275



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
འདི་ཉིད་ཀྱིས་ར་མ་ཙནྡའི་འགྲེལ་པ་རྫོགས་པར་བསྒྱུར་ཅིང་རིག་གནས་བཤད་
པའི་སློབ་མ་བོ་དོང་པ་རྡོ་རྗེ་རྒྱལ་མཚན་གྱིས་ཀ་ལཱ་པའི་ཨུཎ་སོགས་ཀྱི་འགྲེལ་
པར་དུརྒ་སིདྷས་མཛད་པ་དང་། བྱིངས་ཀྱི་མདོ་སི་སོགས་ཀྱི་མཐའ་དཔྱད་བྲམ་
ཟེའི་སློབ་དཔོན་སརྦ་དྷ་རས་མཛད་པ་སོགས་འགྱུར་མང་པོ་མཛད་དོ། །ལོ་ཆེན་
གྲགས་པ་རྒྱལ་མཚན་ནི་ལོ་ཆེན་བྱང་ཆུབ་རྩེ་མོའི་རུས་དབོན་ཡིན་ཞིང་། ཉིད་
ལ་ ཇི་ ལྟར་ མངའ་བའི་ཆོས་ཐམས་ཅད་ཐུགས་སུ་ ཆུད་ཅིང༌། ཨེ་དང་ གྱམ་ གྱི་
གདན་སར་བཞུགས་ཏེ་མདོ་རྒྱུད་རིག་གནས་ཀྱི་བཤད་པ་རྒྱ་ཆེར་སྩལ་བས།
སློབ་མ་མཁས་པར་གྱུར་པ་གྲངས་ལས་འདས་པ་ཞིག་ཐོན། སྲས་ཀྱི་མཆོག་གི་བོ་
དོང་པཎ་ཆེན་ཕྱོགས་ལས་རྣམ་རྒྱལ་ཏེ་འདིའི་མཁྱེན་པ་ལ་ནི་མཐའ་མེད་
ཅིང་། རྩོད་པའི་སྒོ་ནས་ཀྱང་གཡག་མི་ཕམ་ཆོས་ཀྱི་བླ་མ། རོང་སྟོན་ཤེས་བྱ་ཀུན་
རིག རིགས་ པ་ སྨྲ་ བ་ བསོད་ ནམས་ སྐྱབས། མཁས་ གྲུབ་ དགེ་ ལེགས་ དཔལ་
བཟང་ལ་སོགས་ཀྱི་སྤོབས་པ་བཅོམ། རྩོམ་པའི་སྒོ་ནས་དེ་ཉིད་འདུས་ཆེན་ཞེས་
བྱ་བ་སྟེ། བཞུགས་ཚུལ་ཡང་འཇུག་པའི་སྒོ་བཞི། ཕྱི་ནང་གི་གནས་ལྔ། བཤད་
སྒྲུབ་རིན་པོ་ཆེའི་ཡན་ལག་དང་ཉེ་བའི་ཡན་ལག་བརྒྱ་ཕྲག རིམ་པར་ཕྱེ་བ་བརྒྱ་
དྲུག་ཅུ། ལེའུ་ ཉི་ ཁྲི་ཆིག་སྟོང་དྲུག་བརྒྱ། མན་ ངག་ བདུན་ ཁྲི་ ཉིས་སྟོང་། ཆོས་
ཚོམས་བརྒྱད་ཁྲི་བཞི་སྟོང་། པོ་ཏི་བརྒྱ་དང་བཅུ་ཡོད་པ་ཡིན་ནོ། །འཆད་པའི་
སློབ་མ་ཐོན་ཚུལ་ཡང་། བཟོ་རིག་ནས་བཟུང་ཡོངས་སུ་རྫོགས་པའི་བར། །དེ་
དང་དེ་ཡི་བཀའ་བབས་ཉི་ཤུ་གསུམ། །འཇམ་པའི་རྡོ་རྗེ་མི་ཡི་ཟློས་གར་མཁན།།
རྣམ་ དག་ འཁོན་ གྱི་ གདུང་བརྒྱུད་རྣམ་ པ་ གསུམ། །རིག་ སྔགས་ འཆང་བའི་ ཁྱུ་
མཆོག་ཆེན་པོ་གཅིག །ཉི་མ་ཟླ་བ་ལྟར་གྲགས་མཁས་གྲུབ་གཉིས། །འཇིག་རྟེན་
གསུམ་གྱི་མིག་གཅིག་ལོ་ཆེན་གསུམ། །ཕྱོགས་ལས་རྣམ་པར་རྒྱལ་བའི་བཤེས་
276



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ། །
གཉེན་དྲུག །ཅེས་སོགས་མང་དུ་གསུངས་པའི་ནང་ནས། ཉི་ཟླ་ལྟར་གྲགས་པ་
གཉིས་ཀྱི། དང་པོ་མཁས་གྲུབ་དགེ་ལེགས་དཔལ་བཟང་པོ་སྟེ། འདིས་ནི་
ནགས་ཤོད་པ་ཆོས་དབང་གྲགས་ པ་སོགས་དགེ་ཕྱོགས་ཀྱི་རིག་གནས་སྨྲ་བ་
ཐམས་ཅད་ཀྱི་རིག་གནས་ཆུ་རྒྱུན་སྤེལ་བའི་རྒྱ་མཚོ་མཛད་པ་ཡིན་ལ། ཟླ་བ་ལྟ་
བུ་ནི། གསུང་རབ་རྒྱ་མཚོའི་ཆུ་གཏེར་གྱི་མངལ་ལས་ཐོན་ཏེ། ཡོངས་སུ་རྫོགས་
པའི་བསྟན་པའི་ནམ་མཁའ་འཆད་རྩོད་རྩོམ་གསུམ་གྱི་དཀྱིལ་འཁོར་ཡོངས་སུ་
གང་བས། མཁས་པར་བཏགས་པའི་རི་བོང་གིས་སྒེག་ཅིང་། ཐ་སྙད་ཀྱི་གཙུག་
ལག་རྒྱ་མཚོའི་འོད་དཀར་གྱི་སྣང་བས་བློ་གསལ་ཀུ་མུ་ཏའི་ཚོགས་རྒྱས་པར་
མཛད་པ་ལ་མཁས་པ་དཔང་ལོ་ཙཱ་བ་ཆེན་པོའི་སྐུའི་སྐྱེ་བ་སྙེ་ཐང་བློ་གྲོས་བརྟན་
པ་བཞི་པར་བོད་པ་དེ་ཡིན་ཏེ། འདིས་ཀྱང་དབུས་སུ་རིག་གནས་ཀྱི་བསྟན་པ་
ཆེར་དར་བར་མཛད་དོ། །ལོ་ཙཱ་བ་ཐམས་ཅད་གསུམ་ནི། ཨེའི་ལོ་ཙཱ་བ་ཆེན་པོ་
བསོད་ནམས་བཟང་པོ། ལོ་ཙཱ་བ་རྡོ་རྗེ་རྒྱལ་མཚན་ལོ་ཙཱ་བ་ཐུགས་རྗེ་དཔལ་ལོ།།
ཡང་ལོ་ཙཱ་བ་ནམ་མཁའ་བཟང་པོ་དང༌། ལོ་ཙཱ་བ་ཤེས་རབ་དཔལ་གཉིས་ཀྱི་
ཐུགས་ཀྱི་སྲས་དམ་པ་ནི། ཤམ་སྨད་ལོ་ཙཱ་བ་ཐུགས་རྗེ་དཔལ་ཏེ། འདི་ནི་
རིག་གནས་ལ་ཤིན་ཏུ་མཁས་པས་ཙན་པའི་འགྲེལ་པ་དྷརྨ་དཱ་ས་རྫོགས་པར་
བསྒྱུར། ཀ་ཙན་གཉིས་ལ་འགྲེལ་ པ་ཤིན་ཏུ་རྒྱས་ཤིང་མཐའ་ཆོད་པ་བཞུགས་
ཚོགས་ཆེན་པོ་རེ་མཛད་ཅིང་། ཐ་སྙད་རིག་གནས་ཀྱི་བཤད་རྒྱུན་རྒྱས་པར་སྤེལ་
བ་ལས། སློབ་མའི་མཆོག་གཙང་དུ་ཆོས་འཁོར་སྒང་པ་ཤེས་རབ་རིན་ཆེན། ཞ་
ལུ་བ་གཞུང་བརྒྱ་སྨྲ་བ་བཀྲ་ཤིས་རྒྱ་མཚོ། གནས་བརྟན་ལེགས་པ་རྒྱལ་པོ། སྣར་
ཐང་ལོ་ཙཱ་བ་སངྒ་ཤྲཱི། བོ་དོང་ཤེས་རབ་བཟང་པོ། ཆོས་འཁོར་ལོ་ཙཱ་བ་མཉྫ་ཤཱི།
ཉིད་ཀྱི་ཞབས་པད་ཡུན་རིང་དུ་བསྟེན་པ་གྲགས་པའི་མཚན་ཅན། དབུས་སུ་རོང་
277



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
སྟོན་ཐམས་ཅད་མཁྱེན་པ། རྗེ་བྱམས་པ་གླིང་པ་ལ་སོགས་པའི་མཁས་པ་དཔག་
ཏུ་མེད་པ་བསྐྲུན་ཞིང་ཐ་སྙད་རིག་པའི་ཚུལ་འདི་ཤིན་ཏུ་རྒྱས་པར་མཛད་དོ། །དེ་
ཡང་སྣར་ཐང་ལོ་ཙཱ་བ་སངྒ་ཤི་ནི་ཀ་ཙན་ལ་སོགས་པའི་སྒྲ་མདོ་ཉི་ཤུ་ཙམ་གྱི་ས་
རིས་ལ་ཐོགས་པ་མི་མངའ། ཀ་ལཱ་པ་ལ་ཊིཀྐ་ཡོངས་སུ་རྫོགས་པ་ལེགས་པ་ཕུལ་
ཕྱིན་པ་ཡང་མཛད། སྙན་ངག་མེ་ལོང་གི་ཊཱིཀྐ་བཀླགས་པས་དོན་ཐམས་ཅད་
འགྲུབ་པ་དོན་རྒྱན་གྱི་དཔེར་བརྗོད་མི་འདྲ་བ་གཉིས། སྒྲ་རྒྱན་གྱི་དཔེར་བརྗོད་
ཤིན་ཏུ་ལེགས་པ། སྔགས་ཀྱི་ཀློག་ཐབས་སོགས་ཡིག་ཆའི་རིགས་ཕུལ་དུ་ཕྱིན་པ་
མང་དུ་མཛད་ཅིང་བཤད་པའི་སྲོལ་བཟུང་བས་ཐ་སྙད་རིག་གནས་མཁས་པའི་
སློབ་མ་མང་དུ་བྱུང་ཞིང་། སློབ་མའི་མཆོག་ནི་འགོས་ལོ་ཙཱ་བ་གཞོན་ནུ་དཔལ་
ཏེ༑ འདིས་ནི་དབུས་ སུ་ རིག་ གནས་ ཀྱི་ སྲོལ་ རྒྱ་ ཆེར་བཏོད་ཅིང༌། སློབ་མའི་
མཆོག་ཁྲུས་ཁང་ལོ་ཙཱ་བ་བསོད་ནམས་རྒྱ་མཚོ་སྟེ་དཔོན་སློབ་འདི་གཉིས་སོགས་
མཐའ་ཡས་པ་ཞིག་ཡོད་པས་བཀའ་དྲིན་ཤིན་ཏུ་ཆེ་བ་ཡིན་ནོ། །སློབ་མའི་མཆོག་
ཆོས་འཁོར་སྒང་པ་ལོ་ཆེན་ཤེས་རབ་རིན་ཆེན་ནི་ཡབ་དོན་གྲུབ་རྒྱལ་པོ་དང་།
ཡུམ་ལྷ་མོ་སྐྱབས་ཞེས་བྱ་བའི་སྲས་སུ་ཤིང་མོ་བྱའི་ཧོར་ཟླ་བཞི་པའི་ཚེས་གསུམ་
ལ་འཁྲུངས། མཚན་དཀོན་མཆོག་སྐྱབས་སུ་བཏགས། དགུང་ལོ་བདུན་ལ་ཡི་གེ་
ཐམས་ཅད་མཐར་ཕྱིན། སློབ་དཔོན་གཞན་དུ་བྱོན་པས་ཡིག་ཕྲུག་པ་རྒན་གཞོན་
བཅོ་ ལྔ་ སྐོར་ གྱི་ སློབ་ དཔོན་ མཛད། དགུང་ལོ་ཉི་ཤུའི་ བར་ དུ་ ཡབ་ ཡུམ་ གྱི་
དགོངས་པ་བསྐང་ཕྱིར་རབ་ཏུ་བྱུང་རྒྱུ་མ་བྱུངཡང་། དེའི་ལོ་ཐབས་མཁས་པོས་
སེང་གེ་རྒྱལ་མཚན་དཔལ་བཟང་པོའི་དྲུང་དུ་རབ་ཏུ་བྱུང་། ཀཱ་རི་ཀཱ་ལྔ་བཅུ་པ་
སོགས་མདོ་ཕྱོགས་སྦྱངས་པ་མཛད་དེ་བཤད་པ་ཡང་བརྩམས། ཐམས་ཅད་ངོ་
མཚར་བར་གྱུར། གཞན་ཡང་ཆོས་འཁོར་བ་ཡབ་སྲས་ཀྱི་དྲུང་དུ་མདོ་ཕྱོགས་ཀྱི་
278



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
ཆོས་ཐམས་ཅད་ལེགས་པར་སྦྱངས་ཤིང༌། སྔགས་ ཀྱི་དཀྱིལ་ཆོག་དུ་མ་དང་།
ཐིག་རྩ་ལ་སྦྱངས་པས་མཁས་པ་ཆེན་པོ་རྣམས་ལ་ཡང་དགག་སྒྲུབ་དུ་མ་མཁྱེན་པ་
བྱུང་། དེ་ནས་དབུས་འབྲས་སྤུངས་སུ་འཇམ་དབྱངས་བཀྲ་ཤིས་དཔལ་ལྡན་ལ་
མདོ་ཕྱོགས་མང་དུ་གསན་ཅིང་གྲྭ་སྐོར་གཞུང་ཤིན་ཏུ་མང་བར་མཛད་ཅིང་། གྲྭ་
སྐོར་གྱི་ཚེ་ཡང་ཆོས་འབྲེལ་ཞུ་མཁན་མང་དུ་བྱུང་། ཡར་རེས་རྗེ་བྱང་སེམས་པའི་
དྲུང་དུ་ལམ་འབྲས་དུས་འཁོར་སོགས་གསང་སྔགས་ཀྱི་ཆོས་ཚུལ་མང་དུ་གསན།
དབྱར་ཤབ་ དཔལ་ སྡིང་དུ་ སེམས་ དཔའ་ཆེན་པོ་སྐད་ གཉིས་ སྨྲ་བ་ཐུགས་ རྗེ་
དཔལ་ བཟང་ པོའི་དྲུང་དུ་ཕེབས། ཆོས་འཁོར་བ་དང་ ཐུགས་འབྲེལ་ཆེ་ཞིང་།
ཁྱད་པར་མཚན་ལམ་དུ་དགེ་སློང་ཆོས་གོས་ངུར་སྨྲིག་དང་ལྡན་པ་ཁྱད་པར་ཅན་
ཞིག་དང་མཇལ་བ་རྨིས་གསུངས་ནས་ཤིན་ཏུ་དགྱེས་པར་མཛད། སྔ་དྲོ་ཀ་ལཱ་པ་
དང་ཕྱི་དྲོ་ཙནྡྲ་པའི་བསྟན་བཅོས་ཚུགས། རིག་གནས་འདི་ལ་སྔ་མའི་བག་ཆགས་
མ་གཏོགས་སྐུ་ཚེ་འདིར་ཐུགས་རྟོག་མ་ཆུག་ཅིང་། ཡིག་ཆ་དཀོན་པ་དང་། རྣམ་
རྒྱལ་འཇོམས། དུས་འཁོར་སོགས་སྔགས་དུ་མའི་སྐད་དོད་སྦྱོར་བ་དང༌། ཡིག་
རིགས་དུ་མ་མཁྱེན་ཡང་གར་ཡང་མ་ཕྱིན་པ་ལྟ་བུར་སོང་། ཡིག་ཆ་ཐམས་ཅད་
ཐུན་བར་ལ་བྲིས། ཤོག་ལས་མཚན་མོ་བྱས། ཚ་དྲོའི་བར་ལ་གཞུང་བཟུང་། སྲོད་
ཐོ་རངས་སྐྱོང་རན་མཛད་པས་ཤིན་ཏུ་བསྙེལ་བ་བྱུང་ཡང་རགས་རིམ་ཐུགས་སུ་
ཆུད། སླར་ལོ་ཆེན་ཆོས་འཁོར་དུ་སྤྱན་དྲངས། ཐ་སྙད་རིག་གནས་ལྔ་ཆར་ཡོངས་
སུ་རྫོ་གས་པར་གསན་ཅིང་མཁྱེན། རྒྱ་དཔེ་མང་པོའི་གནང་སྦྱིན་དང་བཅས་ཏེ་
རིག་ གནས་ ཀྱི་བསྟན་པ་གཏད། དེ་ནས་བོ་དོང་པཎ་ཆེན་དང་མཇལ། གསུང་
ཆོས་མང་དུ་གསན་ཅིང་བསྔགས་པ་རྒྱ་ཆེར་མཛད། དེ་ནས་ཆོས་འཁོར་གྱི་གདན་
སར་ཕེབས། འཁོར་ལོ་གསུམ་གྱི་མཛད་པས་ཡུན་རིང་དུ་བསྟན་པ་བསྐྱང་ཞིང་།
279



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ནང་དུ་ཏིང་ངེ་འཛིན་ཟབ་མོ་ལ་བརྩོན་པར་མཛད། མདོ་སྔགས་ཀྱི་བསྟན་བཅོས་
མང་ དུ་ མཛད་ ཅིང་ རིག་ གནས་ ལ་ ཡང་། ཀ་ ལཱ་ པའི་ སྤྱི་དོན་འགྲེལ་ པ། རིག་
གནས་ཀུན་ཤེས་ཀྱི་རྩ་འགྲེལ་ལ་སོགས་པ་མང་དུ་མཛད་ཅིང་། སྡེབ་སྦྱོར་རིན་
ཆེན་འབྱུང་གནས་སོགས་འགྱུར་ཡང་མང་དུ་མཛད། བཤད་རྒྱུན་འཛིན་པའི་སློབ་
མ་ ཡང་། འག་ ཚང་ རིན་པོ་ཆེ། སློབ་དཔོན་འདུལ་འཛིན་སྔོན་མོ། རྟ་ནག་ རབ་
འབྱམས་ པ་ ཤེས་ རབ་ ཆོས་ འབྱོར། སློབ་ དཔོན་ དཀའ་ བཅུ་ པ་ སྐྱེས་ མཆོག
མགོན་བཟང་པ་རིན་ཆེན་རྒྱལ་མཚན་བཟང་པོ། ཀུན་དགའ་རྒྱལ་མཚན། བསམ་
གྲུབ་འོད་ཟེར་བ་སྐུ་མཆེད། རྟ་ནག་པ་ནོར་བཟང་རྒྱ་མཚོ། བྱམས་ཆེན་པ་སངས་
རྒྱས་འཕེལ། སེ་ར་བ་བློ་གྲོས་སེང་གེ ཞ་ལུ་བ་བློ་གྲོས་སེང་གེ དྭགས་པོ་བློ་གྲོས་
མཐའ་ཡས། སྒྲ་དུས་ལ་སྦྱངས་པ་ཀུན་དགའ་འོད་ཟེར་སོགས་མང་དུ་བྱུང་ཞིང་།
ཁྱད་པར་སློབ་མའི་མཆོག་ནི་ཞ་ལུ་ལོ་ཆེན་ཡིན་ནོ། །གསུམ་པ། མཐར་བཀའ་
དྲིན་ཆེ་བ་ཞ་ལུ་ལོ་ཆེན་ཇི་ལྟར་བྱོན་པའི་ཚུལ་ནི། མཁས་པའི་འབྱུང་གནས་ཞ་
ལུ་གསེར་ཁང་ཞེས་བྱ་བའི་གྲོང་ཁྱེར་དུ་ཡབ་ལུང་རྟོགས་ཀྱི་ཡོན་ཏན་དང་ལྡན་པ་
འགོས་ཀྱི་རིགས། སྐུ་ཞང་པ་བསམ་གྲུབ་དཔལ་བཟང་པོ་དང་། ཡུམ་བུད་མེད་ཀྱི་
ཡོན་ཏན་ཐམས་ཅད་དང་ ལྡན་ པ་ རིན་ཆེན་ཆོས་འཛོམ་ཞེས་ བྱ་བའི་ སྲས་ སུ་
ལྕགས་ཕོ་བྱི་བའི་ལོ་ལ་སྐུ་བལྟམས། མཚན་ཆོས་སྐྱོང་འབུམ་ཞེས་བྱ་བར་གསོལ།
གཞོན་ནུའི་ཚེ་ཡང་སྔོན་གྱི་བག་ཆགས་ཀྱི་དབང་གིས། དད་བརྩོན་ཤེས་རབ་སྙིང་
རྗེ་ལ་སོགས་པ་ཕུན་སུམ་ཚོགས་ཤིང་། སྐུ་རྩེད་ཀྱི་ཚེ་ཡང་ཆོས་འཆད་པ་དང་། སྒྲ་
བསྒྱུར་བ་དང་། ཡི་གེ་འབྲི་བ་ལ་སོགས་པས་དུས་འདའ་ཞིང་སྐབས་འགར་ཏིང་
ངེ་འཛིན་བཟང་པོ་ལ་སྙོམས་པར་འཇུག་པ་ཡང་བྱུང༌། དགེ་བའི་བཤེས་གཉེན་
བཀྲ་ཤིས་རིན་ཆེན་པ་ལ་བོད་ཀྱི་ཀློག་ཡིག་བསླབས་པས་སྔར་གྱི་བག་ཆགས་
280



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
ཆུང་བ་ལ་བརྟེན་ཅུང་ཟད་དཀའ་བ་ཙམ་བྱུང་། དེ་ནས་དགུང་ལོ་ཉེར་གཉིས་ཀྱི་
བར་ དུ་ ཁྱིམ་པའི་ཚུལ་བཟུང་ཡང་། ཐོས་པ་མང་དུ་མཛད། ཉེར་གཉིས་པ་ལ་
མཁན་པོ་འཇམ་དབྱངས་དཀོན་མཆོག་བཟང་པོ། སློབ་དཔོན་ཀུན་དགའ་དཔལ་
བཟང་གི་དྲུང་དུ་དགེ་ཚུལ་གྱི་སྡོམ་པ་བཞེས། ཉེར་དྲུག་པའི་ཚེ། མཁན་པོ་དོན་
གྲུབ་ གྲགས་ པ་ དཔལ་ བཟང་། ལས་ ཀྱི་ སློབ་ དཔོན་ བསོད་ནམས་ གྲགས་ པ།
གསང་སྟོན་བསོད་ནམས་བློ་གྲོས་ལ་སོགས་པ་དད་པའི་དགེ་འདུན་གྱི་དབུས་སུ་
བསྙེན་པར་རྫོགས། ཉེས་ལྟུང་གི་དྲི་མ་ཐམས་ཅད་དང་བྲལ་བའི་གནས་བརྟན་
ཆེན་པོར་བཞུགས་པ་ཡིན་ནོ། །དེ་ ལྟར་ གཞི་ཚུལ་ ཁྲིམས་རྣམ་པར་དག་པ་ལ་
གནས་ནས་ཐོས་བསམ་གྱིས་ སྒྲོ་འདོགས་བཅད་ཚུལ་ཡང་། སྐུ་ཞང་དགེ་སློང་
མཁན་ཆེན་ཆོས་གྲུབ། བྲག་དམར་རབ་འབྱམས་པ་བླ་མ་དོན་རིན་པ། དཀའ་
བཞི་ཐུགས་རྗེ་དཔལ། བཤེས་གཉེན་བཟང་པོ་བ། དགེ་འདུན་གྲུབ་པ། སྙེ་མོ་སྐུ་
ཞང་པ། ཏིང་འཛིན་འོད་ཟེར་བ། བསོད་ནམས་གྲགས་པ། གོང་མ་ཀུན་དགའ་
ལེགས། རྡོ་རྗེ་གདན་པ་ཀུན་དགའ་དབང་ཕྱུག གོ་རམས་བསོད་ནམས་སེང་གེ
བདག་ཆེན་བློ་གྲོས་རྒྱལ་མཚན། ཆོས་རིན་དཔལ། ཆོས་གྲགས་རྒྱ་མཚོ། སྐུ་ཞང་
མཁྱེན་རབ་མཆོག་གྲུབ། རབ་འབྱམས་བདེ་བཟང་པ། ཀུན་བཟང་རྩེ་པ། ཞྭ་
དམར་ཅོད་པན་འཛིན་པ་བཞི་པ། དཀའ་ཐུབ་པ་སྟག་ལུང་ནས་བླ་མ་རྣམ་པ་
གསུམ། ཀུན་ མཁྱེན་ དོན་ ཡོད་ དཔལ་ བ། སློབ་ དཔོན་ ངག་ དབང་ གྲགས་ པ།
དཀོན་མཆོག་ཚུལ་ཁྲིམས། སྣར་ཐང་རས་ཆེན་ལ་སོགས་པའི་ཡོངས་སུ་འཛིན་པ་
བཅུ་ཕྲག་ལྔ་བསྟེན་ནས་བོད་དུ་འགྱུར་བའི་བཀའ་དང་བསྟན་བཅོས་ཐམས་ཅད་
དང་། མདོ་ཕྱོགས་ཀྱི་བཤད་ལུང་མཐའ་ཡས་པ། སྔགས་ཕྱོགས་ཀྱི་དབང་། བྱིན་
རླབས། རྗེས་ གནང་། རྒྱུད་ བཤད། སྙིང་ པོ་ བྱུང་ བའི་ དོན་ ཁྲིད་ ལ་ སོགས་ པ་
281



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
མཐའ་དག་ཐུགས་སུ་ཆུད་ཅིང་། བསམས་པས་སྒྲོ་འདོགས་རྒྱ་ཆེར་བཅད་པ་ཡིན་
ལ༑ ལྷག་པར་རིག་གནས་ཀྱི་བཤད་རྒྱུན་ཉམས་པ་ཐམས་ཅད་གསོ་བའི་ཕྱིར་དུ་
སྒྲ་རིག་པ་ཆེན་པོ་གནས་བརྟན་ལེགས་པ་རྒྱལ་པོ། དཔལ་སྡིངས་སྒྲ་པ། ལོ་ཆེན་
གྲགས་པ་རྒྱ་མཚོ། རྒྱ་སྟོན་ལྕགས་རི་བ་ཐར་པ་བཟང་པོ། སྟག་ཚང་ལོ་ཙཱ་བ་ཆེན་
པོ་ཤེས་རབ་རིན་ཆེན། ཆག་ལོ་བཞི་པ་རྟེའུ་ར་པ་རིན་ཆེན་ཆོས་ཀྱི་རྒྱལ་པོ།
དྭགས་པོ་པཎ་ཆེན་སོགས་མཁས་པ་མང་དུ་བསྟེན་ནས་ཐ་ན་ཡིག་རིགས་མི་འདྲ་
བ་སྣ་ཚོགས་པ་ནས་བཟུང་སྟེ། སྒྲ་དང་། སྙན་ངག་དང༌། སྡེབ་སྦྱོར་དང་། མངོན་
བརྗོད་དང་། ཟློས་གར་ཏེ་ཐ་སྙད་སྡེ་ལྔ་པོ་འདི་དག་ལ་འཕགས་ཡུལ་ནས་འགྱུར་
ཟིན་པའི་གཞུང་ཆེན་པོ་འགྲེལ་པ་དང་བཅས་པ་མཐའ་དག་དང་། མ་འགྱུར་བ་
མང་པོ་རྒྱ་དཔེའི་སྟེང་དུ་གཏན་ལ་ཕབ། མདོར་ན་ཐོས་བསམ་གྱི་སྒྲོ་འདོགས་
ལེགས་པར་བཅད་དེ། ཇི་ སྙེད་ པའི་གནས་ཐམས་ཅད་མ་འདྲེས་པར་སོ་སོར་
འཆད་པའི་ནུས་པ་ཐོབ། རིག་པའི་ གནས་ ཀྱི་བསྟན་པ་རིན་པོ་ཆེའི་བདག་པོ་
གཅིག་པུར་གྱུར་པ་ཡིན་ནོ། །ལྷག་པར་སྟག་ཚང་ལོ་ཆེན་གྱི་དྲུང་དུ་ཀ་ལཱ་པའི་སྤྱི་
ཊིཀ ཉེར་མཁོའི་མདོ་སོ་སོའི་འགྲེལ་པ་དང་བཅས་པ། རིག་གནས་ཕྱི་མ་བཞིའི་
ཟབ་ བཤད། ཉིད་ ཀྱིས་མཛད་པའི་ བསྟན་ བཅོས་ མཐའ་ དག་ གི་ བཤད་ ལུང་
ཡོངས་སུ་རྫོགས་པར་ཞུས། ཐུགས་དགེས་པ་ཆེན་པོས་རྗེས་སུ་བཟུང་ཞིང་རིག་
གནས་ ཀྱི་བསྟན་ པ་ གཏད། བཤད་རྒྱུན་དཔག་ཏུ་མེད་ པར་ འཕེལ་ བར་ ལུང་
བསྟན་པ་ཡིན་ལ། སེམས་དཔའ་ཆེན་པོ་ཐུགས་རྗེ་དཔལ་གྱི་ཐུགས་སྲས་མཆོག་
ཏུ་གྱུར་པ། ལོ་ཙཱ་བ་གྲགས་པ་རྒྱ་མཚོས་ཙནྡྲ་པའི་མདོ། འགྲེལ་ པ་དྷརྨ་དཱ་ས།
ཉེར་མཁོའི་མདོ་སོ་སོའི་འགྲེལ་པ་དང་བཅས་ཞིབ་ཏུ་ནན་ཆགས་ཆེན་པོས་སྩལ་
ཞིང་གསན་པ་ཡིན་ནོ། །དེ་ལྟར་རིག་གནས་ལ་མཁྱེན་པ་དཔག་པར་དཀའ་བས།
282



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
དུས་འཁོར་འགྲེལ་ཆེན། དཔག་བསམ་འཁྲི་ཤིང་ལ་སོགས་པའི་བསྟན་བཅོས་
བརྒྱ་ཕྲག་ཙམ་གྱི་རྒྱ་དཔེ་དང་བོད་དཔེ་ལེགས་པར་སྦྱར་ཏེ། གཟིགས་རྟོག་མཛད་
པ་དང་གཞན་ལ་འདོམས་པར་ཡང་མཛད། མངོན་བརྗོད་ཀྱི་བསྟན་བཅོས་སྣ་
ཚོགས་གསལ་བ། འགྲེལ་པ་འདོད་འཇོ། མུ་ཏིག་ཕྲེང་བ། མཚན་བརྗོད་འགྲེལ་
པ་དབུ་མ་ལ་དགའ་བས་མཛད་པ་ལ་སོགས་པའི་གཞི་འགྱུར་ཤིན་ཏུ་མང་བ་དང་།
བྱམས་ཆོས་ལྔ། རྒྱུད་གསུམ། མེ་ལོང་། སྡེབ་སྦྱོར་སོགས་གཞུང་ཤིན་ཏུ་མང་པོ་
ལ་འགྱུར་འཆོས་ཧོར་ཁོངས་གསབ་པ་སོགས་ཀྱི་སྒོ་ནས་མ་འགྱུར་བ་དང་། ལོག་
པར་ བསྒྱུར་ བ་ དང་། འགྱུར་ ཆད་ པ་ སོགས་མཐའ་ དག་ གི་དྲི་མ་བཀྲུས་ནས།
བསྟན་པ་རིན་པོ་ཆེ་གསལ་བ་ལས་ཀྱང་ཆེས་ཤིན་ཏུ་གསལ་བར་མཛད་པ་ཡིན་
ནོ༑ ༑འགྱུར་མཛད་པའི་ཚེ་ཆེས་ཤིན་ཏུ་མྱུར་བ་ཡིན་ཏེ། རྗེ་བཙུན་ཉིད་ཀྱི་རྒྱ་དཔེ་
རྣམས་བོད་སྐད་དུ་བསྒྱུར། ཡི་གེ་གཅིག་ཀྱང་ཆད་ལྷག་མེད་པར་གསུང་བ་སློབ་
མ་རྣམས་ཀྱིས་བོད་དཔེ་བཟུང་ནས་མནན་པ་ན། བོད་ཀློག་བཟང་བ་ཀུན་གྱིས་
ཀྱང་ནོན་དཀའ་བར་གྱུར་པ་ནི་མངོན་སུམ་དུ་གསལ་ལོ། །དེ་ལྟར་འགྱུར་མཛད་
པའི་ཚུལ་ཐམས་ཅད་མཁྱེན་པ་ཞ་ལུ་ལོ་ཆེན་གྱི་ཞལ་སྔ་ནས་ཀྱི་གསུང་དངོས་
ལས་འདི་སྐད་ཅེས་ གསུངས་ཏེ། བདག་ ལ་ཡོན་ཏན་སྐྱེ་བ་དྲན་ པ་ སོགས་མ་
མཆིས། རྨི་ལམ་དུ་སྔར་པཎྜི་ཏ་སུ་རེནྡྲ་བོ་དྷིར་གྱུར་ཅེས་པ་ཙམ་རྨི་བ་དྲན། བླ་མ་
རྣམས་ཀྱིས་བྱིན་རླབས་ཀྱིས་ཚུལ་ཁྲིམས་རིན་པོ་ཆེ་དང་མ་བྲལ་ཙམ་དང་། བྱང་
སེམས་སྨོན་འཇུག་བློ་སྦྱོར་རིམ་པས་དྲན་པ་དང་དད་གུས་མ་བྲལ་ཙམ་དུ་མཆིས།
ལམ་རིམ་གཉིས་ཡི་དམ་ལྷ་དྲན་པ་དང་དད་གུས་མ་བྲལ་ཙམ་དུ་མཆིས། ལམ་
ཟབ་ལ་དམིགས་རྣམ་མ་བརྗེད་མ་དོར་ཙམ་དང་། ལམ་གྱི་ཆ་ཤས་ཀྱི་ངེས་ཤེས་
འདྲེན་པ་ལགས། སྐད་གཉིས་སྨྲ་བའི་ལོ་ཙཱར་གཏོགས་ཙམ་འདི་སྔ་མའི་བག་
283



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
ཆགས་དང་། ཚེ་ འདིར་ མཁས་པ་བསྟེན་པས། ཀ་ལཱ་ པ་ དང་ ཙནྡྲ་ པའི་ གཞུང་
རྫོགས་པའི་ས་རིས་སློབ་སྦྱོང་དང་། རྒྱ་དཔེ་ཀློག་ཤེས་པས་འཕགས་པ་བརྒྱད་
སྟོང་པ་ཉི་ཁྲི་དང་འབུམ་གྱི་གླེགས་བམ་དམ་དུམ། ཤེར་ཕྱིན་བདུན་བརྒྱ་པ། ཡི་
གེ་ཉུང་ངུ་། ཤེར་སྙིང་། རྡོ་རྗེ་གཅོད་པའི་འགྲེལ་པ། མངོན་རྟོགས་རྒྱན་འགྲེལ་
ཆུང་ དང༌ བཅས་ པ། བྱམས་ ཆོས་ ཕྱི་ མ་ བཞི། རྒྱུད་ བླའི་ འགྲེལ་ ཆེན། དཀོན་
བརྩེགས། བྱང་ཆུབ་སེམས་དཔའི་སྡེ་སྣོད། བློ་གྲོས་བཟང་པོས་ཞུས་པ། བྱམས་
པས་ཞུས་ པ་ སོགས་དང་། འདུལ་བ་མདོ་རྩ་ ཐར་ མདོ། སུམ་བརྒྱ་པ། མེ་ཏོག་
ཕྲེང་རྒྱུད། ལས་ཆོག ཚད་མ་རྣམ་ངེས། རྣམ་འགྲེལ། གཏན་ཚིགས་ཐིགས་པ།
རྒྱུད་ གཞན་ གྲུབ་ པ། འགྲེལ་ བརྟག དབུ་ མ་ རྩ་ བ། འཇུག་ པ། བཞི་ བརྒྱ་ པ།
འགྲེལ་པ་ཚིག་གསལ། སྟོང་ཉིད་བདུན་ཅུ་པ། རིག་པ་དྲུག་ཅུ་པ། ཞིབ་མོ་རྣམ་
འཐག ཆོས་དབྱིངས་བསྟོད་པ། བྱང་ཆུབ་སེམས་འགྲེལ། དོན་དམ་པར་བསྟོད་
པ་སོགས་བསྟོད་པ་བཞི། བཤེས་སྤྲིང་རྣམས་དང་། གཞན་ཡང་སློབ་སྤྲིང་། སྤྱོད་
འཇུག་གཞོན་ནུ་མ་བདུན་གྱི་རྟོགས་བརྗོད། རྒྱུད་སྡེ་ལས་མཚན་བརྗོད་འགྲེལ་པ་
ཕན་ ཡོན་དང་བཅས་ པ། དུས་འཁོར་ གྱི་ དབང་ མདོར་བསྟན། བསྡུས་ རྒྱུད་ རྩ་
འགྲེལ། དོན་དམ་སྙེ་མ། རྟ་འདོད་མདོར་བསྟན། དུས་འཁོར་སྒྲུབ་ཐབས་མེ་ཏྲི་
པས་མཛད་པ། བརྟག་གཉིས། གུར། སམྦུ་ཊི། གུར་གྱི་འགྲེལ་པ་ལྷའི་རིགས་ཀྱི་
བློ་གྲོས། ཀྱེ་རྡོ་རྗེའི་འགྲེལ་པ་པདྨ་ཅན་གྱི་དཀའ་འགྲེལ། གསང་འདུས་རྩ་རྒྱུད།
འགྲེལ་པ་སྒྲོན་གསལ། བདེ་མཆོག་རྩ་རྒྱུད་ཕྱག་རྡོར་བསྟོད་འགྲེལ། རྡོ་རྗེ་སྙིང་
འགྲེལ། བདེ་མཆོག་སྡོམ་འབྱུང་གི་རྒྱུད། ཨཱརྱ་དེ་ཝའི་སྤྱོད་བསྡུས་སྒྲོན་མེ། རིམ་
ལྔ༑ མདོར་ བྱས། མདོ་ བསྲེ། སེམས་ ཀྱི་ སྒྲིབ་ སྦྱོང་ རྣམས་དང་། བསླབ་ བཏུས།
ཆེད་དུ་བརྗོད་པའི་ཚོམས། མདོ་སྡེ་ལས་བརྒྱ་པ། ཨ་བྷ་ཡའི་ཕྲེང་བ་སྐོར་གསུམ།
284



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
དར་པཎ་ཨཱ་ཙརྱའི་ཀྲི་ཡ་ས་མུཉྫ། མངོན་པ་མཛོད་རྩ་བ། རང་འགྲེལ། དེ་འགྲེལ་
བློ་བརྟན། སྒྲ་ཀ་ལཱ་པ། འགྲེལ་པ་དུར་སིང་། ཨུ་ཎ་སོགས་ཀྱི་འགྲེལ་པ། བྱིངས་
མདོ། ཙནྡྲ་ པ། འགྲེལ་ པ་ ཆོས་ འབངས། དེའི་འགྲེལ་བཤད་ རཏྭཱ་མ་ཏི། མངོན་
བརྗོད་འཆི་མེད་མཛོད། འགྲེལ་པ་འདོད་འཇོ། མངོན་བརྗོད་སྣ་ཚོགས་གསལ་
བ༑ སྡེབ་སྦྱོར་རིན་ཆེན་འབྱུང་གནས། སྨན་ཡན་ལག་བརྒྱད་པ་སྟེ་འདི་རྣམས་ཀྱི་
རྒྱ་དཔེ་དང་བོད་དཔེ་སྦྱར་བའི་བརྡ་ཐོག་ཚིག་དོན་ལ་དཔྱོད་པ་ཞུགས་པས། སྔོན་
གྱི་ལོ་ཙཱ་བ་རྣམས་ཀྱིས་ཆོས་བསྒྱུར་ཚུལ། རྗེས་སུ་དཔག་པའི་སྒོ་ནས་རྟོགས་པར་
གྱུར་པ་ལགས། །
དེ་དག་གི་སྐབས་སུ་སྡིག་པ་དག་པའི་རྟགས་ཁྲུས་བྱས་པ་དང་། ཆུའི་
གསེབ་ནས་འོ་མ་འཐུང་བ་དང་། གླེགས་བམ་རྒྱ་དཔེ་བོད་དཔེ་གསེར་གྱི་ངོས་ལ་
པདྨ་རཱ་གས་ བྲིས་པ་དང༌། དར་དང་གོས་ཆེན་གྱི་ངོས་ལ་ལྷ་དང་ཡི་གེ་སྤེལ་ཏེ་
བྲིས་པ་མཐོང་བ་སོགས་རྨི་ལམ་དུ་བྱུང་སྤྱི། ཞེས་ཕྱག་བྲིས་ངོ་མ་ལས་བྱུང་བས།
ཡིད་ཆེས་ཤིང་དད་པས་ཀུན་ནས་བླངས་ཏེ་ཡོངས་སུ་རྫོགས་པར་བྲིས་པའོ། །
རྟོགས་པའི་ཡོན་ཏན་ཡང་གཞོན་ནུའི་དུས་སུ་ལྷ་ཁང་བསྐོར་དུ་བྱོན་པ་ན། མགོན་
པོ་བེང་གི་སྐུས་རིགས་ཀྱི་བུ་ཁྱོད་མངོན་པར་སངས་མ་རྒྱས་ཀྱི་བར་དུ་ཁོ་བོས་
བསྲུང་བ་དང་། སྐྱོབ་པ་དང་། སྦ་བར་བྱའོ་ཞེས་གསུང་བྱོན་པས། གྲོང་ཁྱེར་གྱི་
ནད་ངན་པ་བསྲུང་བའི་ཐུགས་དམ་མཛད་པ་ན། གདུགས་མཆོག་ཏུ་མཛེས་པ་
ཉིས་རིམ་ཕུབ་པའི་སྒྲོལ་མའི་སྐུ་དངོས་སུ་བསྟན་ནས། གྲོང་ཁྱེར་བསྲུང་བའི་ཚུལ་
མཛད་པར་གཟིགས་པ་དང༌། མནལ་ལམ་དུ་དཔལ་ལྡན་བིརླ་པ་ལ་ཀྱེ་རྡོ་ རྗེའི་
དབང་བསྐུར་གསན་པ་དང་། ཁམས་པ་བརྩོན་འགྲུས་ཞེས་བྱ་བའི་མི་ངན་ཞིག་
གིས་རྗེའི་ཕྱག་རྫས་མང་དུ་བརྐུས་པ་ཟིན་ཀྱང་སླར་གནང་བ་དང་། བསྟན་པ་དང་
285



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད། །
སེམས་ཅན་ལ་ཕན་ན་དམྱལ་བའི་གཡང་ས་ལ་ཡང་འཇིགས་པར་མི་བྱ་ཞེས་
གསུངས་ཤིང་། ཞལ་གྱིས་བཞེས་ པ་སོགས་ཡོན་ཏན་བསམ་གྱིས་མི་ ཁྱབ། དེ་
ནས་དབུས་སུ་བྱོན། སྟག་ལུང་ཆོས་རྗེ། ཞྭ་ནག་པ། ཞྭ་དམར་བ་སོགས་བླ་ཆེན་
གསུམ་ལ་སྒྲ་དང་སྙན་ངག་གི་གསུང་གི་བདུད་རྩི་ཡང་ཡང་སྩལ། ཞྭ་ནག་ཅོད་
པན་འཛིན་པ་ཆོས་གྲགས་རྒྱ་མཚོས་སྤྱན་རས་གཟིགས་ཀྱི་སྐུ་ཤིན་ཏུ་ལེགས་པ་
སོགས་གནང་སྦྱིན་དཔག་ཏུ་མེད་པ་སྩལ་ཏེ། བོད་ཀྱི་སྐྱེ་བོ་བློ་གསལ་སྒྲ་དང་སྙན་
ངག་དང་སྡེབ་སྦྱོར་མངོན་བརྗོད་ལ་སོགས་པའི་ཐ་སྙད་རིག་གནས་ཀུན་ལེགས་
པར་སློབ་པའི་བསྟན་པའི་སྒྲོན་མེར་བཀས་ཡང་ཡང་བསྐུལ་ཞིང་བསྔགས་པ་རྒྱ་
ཆེར་སྩལ། ང་གསུམ་པ་ལ་རྒྱ་སྟོན་ལྕགས་རི་བའི་གདན་སར་ཕེབས། ང་ལྔ་པ་ལ་
གྲ་པ་མངོན་ཤེས་ཅན་གྱི་གདན་སར་ཕེབས། དོན་བཞི་པ་ལ་བུ་སྟོན་རིན་པོ་ཆེའི་
གདན་སར་ཕེབས་ཏེ། སྤྱིར་མདོ་སྔགས་གཉིས་དང་། ལྷག་པར་ རིག་གནས་ལ་
བཤད་རྒྱུན་ཡང་ཡང་སྤེལ། གསུང་རྩོམ་ཀྱང་ཀ་ཙན་གྱི་སྤྱི་དོན། འགྲེལ་པ་རྣམ་
པ་ གཉིས། བྱིངས་ མདོའི་ བསྡུས་ དོན། ཀ་ ལཱ་ པའི་ ས་ བཅད། ཉེར་ བསྒྱུར་ གྱི་
འགྲེལ་པ་རྒྱས་འབྲིང་བསྡུས་གསུམ། སྙན་ངག་མེ་ལོང་གི་འགྲེལ་པ། སྡེབ་སྦྱོར་
གྱི་གནད་བསྡུས་པ། དག་ཡིག་ཟ་མ་ཏོག ཨཋའི་བྱིངས་སྒྲུབ་པ་སོགས་སྔགས་ཀྱི་
བྱིངས་སྒྲུབ་མང་པོ། མཚམས་སྦྱོར་གྱི་འགྲེལ་པ་གཉིས་སོགས་བསྟན་བཅོས་ཀྱང་
མང་དུ་མཛད་པས་གངས་རིའི་ཁྲོད་ཀྱི་བློ་གསལ་གཟུར་གནས་ཐམས་ཅད་ཀྱི་
བཀུར་སྟིའི་གནས་དམ་པ་དང༌། ལྷག་པར་རིག་གནས་ཀྱི་བསྟན་པའི་བདག་པོར་
གྱུར་པ་ཡིན་ནོ། །དེ་ལྟར་གསུང་ལས་སྐྱེས་པའི་ཐོས་པ་འཛིན་པ་ཡང་གངས་རིའི་
ཁྲོད་ཀྱི་མཁས་པ་དང་གྲུབ་པ་ཐམས་ཅད་ཀྱི་ཅོད་པན་དམ་པ་འཇམ་དབྱངས་ས་
ལོ་ཙཱ་བ་གཉིས་པ་ཀུན་དགའ་བསོད་ནམས་གྲགས་པ་རྒྱལ་མཚན་དཔལ་བཟང་
286



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
པོ༑ རྗེ་བཙུན་ སྤྲུལ་ པའི་ ལོ་ཙཱ་བ་ རཏྣ་ བྷ་དྲ། མཐུ་ སྟོབས་ཆོས་ རྗེ་ངག་དབང་
བསོད་ནམས་མཚན་ཅན། ཉིད་ཀྱི་དབོན་པོ་ལོ་ཙཱ་བ་ཆེན་པོ་པདྨ་དཀར་པོ། སྐྱོག་
ལོ་ཙཱ་བ་ངག་དབང་རིན་ཆེན་བཀྲ་ཤིས། ཀ་ཙན་གྱི་དོན་ཁོང་དུ་ཆུད་ཅིང་། གངས་
ཅན་གྱི་བརྡའི་ཚུལ་ལ་མ་རྨོངས་པའི་གཡའ་བཟང་པ་མཁས་བཙུན་དབང་པོ་ལ་
སོགས་ཏེ། མཁས་པ་ཆེན་པོ་ས་སྐྱ་ལོ་ཙཱ་སོགས། །ལོ་ཙཱ་ལེགས་པར་ཤེས་པ་རྣམ་
དགུ་དང་། །གངས་ཅན་ཁྲོད་ན་ཐ་སྙད་གཙུག་ལག་ལ། །ལེགས་པར་སྦྱངས་པའི་
མཁས་པ་དུ་མ་ཡོད། །ཅེས་གསུངས་པ་ལྟར་ལོ་ཙཱ་བ་ཆེན་པོ་དགུ་དང་། ཐ་སྙད་
རིག་གནས་ལ་མཁས་པ་དཔག་ཏུ་མེས་པས་གངས་ཅན་གྱི་ལྗོངས་ཐམས་ཅད་
ཁྱབ་སྟེ་བསྟན་པ་རིན་པོ་ཆེ་གསལ་བར་མཛད་ཅིང་། དེར་མ་ཟད་རྗེ་བཙུན་ལོ་ཙཱ་
བ་ཆེན་པོ་དཔོན་སློབ་འདི་ཉིད་ཀྱི་བཀའ་དྲིན་ལས། དེང་སང་གི་བར་དུ་བཤད་
རྒྱུན་ཆེར་རྒྱས་ཤིང་། སླད་ནས་ཀྱང་མི་ཉམས་པ་བསྟན་པ་ཇི་སྲིད་གནས་ཀྱི་བར་
དུ་དར་ཞིང་རྒྱས་པ་ནི་ཐུགས་རྗེ་དང་སྨོན་ལམ་གྱི་མཐུ་ལས་སོ། །གཞན་ཡང་
སྔགས་ཀྱི་བཤད་རྒྱུད་འཛིན་པའི་སློབ་མ་ནི། མཁས་གྲུབ་ཨོ་རྒྱན་རྫོང་པ། རྩེས་
ཐང་འབུམ་རམས་པ། མཁན་ཆོས་གྲུབ་སེང་གེ རྗེ་བཙུན་རྡོ་རིངས་ པ་ཆེན་པོ་
སོགས་མང་དུ་ཡོད་པ་རྣམས་ཀྱིས་ཀྱང་དབང་བཤད་ཁྲིད་རྒྱུན་སོགས་རྒྱས་པར་
སྤེལ་བ་ཡིན་ནོ། །གྱ་བདུན་པ་ལ་རང་གི་དབོན་ལོ་ཙཱ་བ་པདྨ་དཀར་པོ་གདན་
སར་བསྐོས། དགུང་ལོ་བརྒྱད་ཅུ་རྩ་བརྒྱད་ལ་ངོ་མཚར་བའི་ལྟས་དུ་མ་དང་བཅས་
ཏེ་བདེ་བར་གཤེགས། དབོན་ལོ་ཙཱ་བས་ཕྱི་རྟེན་ནང་རྟེན་གཤེགས་རྫོ་ངས་དཔག་
ཏུ་མེད་པས་དགོངས་པ་རྫོགས་པར་མཛད་ཅིང་། གདན་ས་ཡུན་རིང་དུ་བསྐྱངས།
ཉིད་ཀྱི་གསུང་རྒྱུན་སྔགས་དང་རིག་གནས་ཀྱི་བསྟན་པ་རྒྱས་པར་སྤེལ། ཉིད་ཀྱི་
ཞལ་སློབ་རྣམས་ཀྱི་མཆོག་རྗེ་བཙུན་ས་ལོ་ཙཱ་བ་ནི། ལོ་ཆེན་ཉིད་ཀྱིས་ཀྱང་ཚེ་
287



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
འདིར་ལན་རེ་ཟུང་རེ་ཐོས་ཙམ་གྱིས་གཞུང་ལུགས་ཀུན་ཤེས། ཆོས་ཀྱི་རྗེ་ས་པཎྜི་
ཏ་དང་ངེས་པར་གཉིས་སུ་མེད་པའོ། །ཞེས་གུས་པའི་ཐལ་མོ་ཡང་ཡང་ཟུམ་པར་
མཛད་ཅིང་། ཉིད་ཀྱི་གསུང་ལས་ཀྱང་། འགོས་ལོ་དྷརྨ་པཱ་ ལའི་ཞལ་སྔ་ནས། །
དུས་ཀྱི་འཁོར་ལོའི་དབང་བསྐུར་ས་ལུགས་དང་། །ཇོ་ཞལ་ལུགས་ཀྱི་སྦྱོར་དྲུག་
ལ་སོགས་ཞུས། །ཀ་ལཱ་ཙནྡྲ་རིན་ཆེན་འབྱུང་གནས་དང་། །སྣ་ཚོགས་གསལ་བ་
སྙན་ངག་མེ་ལོང་དང་། །དཔག་བསམ་འཁྲི་ཤིང་ལ་སོགས་ཐ་སྙད་ཀྱི། །གཙུག་
ལག་ཕལ་ཆེར་ཞུས་ཤིང་ནན་ཏན་བྱས། །རང་བཞིན་རྐྱེན་དང་རྣམ་འགྱུར་ལ་
སོགས་པ། །དུས་དང་དོན་ལ་འཇུག་ཚུལ་ཅུང་ཟད་ཤེས། །སཾ་སྐྲྀ་ཏ་དང་བོད་ཀྱི་
ཀློག་ཚུལ་ལ། །སྔ་རབས་འཆད་ཚུལ་རབ་ཏུ་མང་ན་ཡང་། །སྐྱོན་མེད་འབྲི་དང་
བརྗོད་པའི་ཚུལ་ཤེས་པ། །མཁས་པའི་གཙུག་རྒྱན་འདི་ཉིད་བཀའ་དྲིན་ལས། །
གཞན་ལ་འཆད་དམ་རང་ཉིད་ཉམས་སུ་ལེན། །ཇི་ལྟར་བྱེད་ཀྱང་ལག་ནོམ་
ནོངས་མི་དགོས་ཙམ། །ཞེས་གསུངས་ཤིང་སྤྱིར་མདོ་སྔགས་མཐའ་དག་གི་བསྟན་
པ་གསལ་བར་མཛད་ཅིང་། ལྷག་པར་ངོར་ཆེན་དཀོན་མཆོག་ལྷུན་གྲུབ་སོགས་
མཁས་པ་མང་པོ་ལ་རིག་གནས་ཀྱི་བཤད་རྒྱུན་རྒྱས་པར་སྩལ་ཞིང་། དེང་སང་གི་
བར་དུ་ཡང་ངོར་ཕྱོགས་ན་ཤིན་ཏུ་དར་བ་བྱུང་ངོ༌། །རྗེ་བཙུན་སྤྲུལ་པའི་ལོ་ཆེན་
རཏྣ་བྷ་དྲས་ཀྱང༌། སྤྱིར་མདོ་སྔགས་ཀྱི་བཤད་པ་དང་། སྒོས་རིག་གནས་ལ་ཆེད་
རྩོལ་དུ་མཛད་པས། བྱང་ཕྱོགས་འདིར་རིག་གནས་ཀྱི་བཤད་རྒྱུན་ཆེས་ཆེར་དར་
ཞིང་། ལྷག་པར་སློབ་མའི་མཆོག་གྲུབ་ཆེན་ཐང་སྟོང་རྒྱལ་པོའི་གདུང་འཛིན་ཅིང་།
རྒྱ་གར་གྱི་པཎྜི་ཏ་མེ་ཏྲི་པའི་སྐུ་སྐྱེ་བ་རྗེ་བཙུན་སྤྲུལ་པའི་ལོ་ཙཱ་བ་ཆེན་པོ་འགྱུར་
མེད་བདེ་ཆེན་ནི་སྤྱིར་མདོ་སྔགས་རིག་གནས་ལ་མཁྱེན་རྒྱ་ཆེ་ཞིང་། ལྷག་པར་
རིག་གནས་ལ་ཕུལ་དུ་ཕྱིན་བའི་བཤད་རྒྱུན་སྤེལ་ཞིང་། བྱང་ཆོས་རྒྱལ་གྱི་ཏི་ཤི་
288



ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ།
མཛད་དེ་དེང་སང་གི་བར་དུ་འགྲོ་དོན་རྒྱ་ཆེན་པོར་བཞུགས་བཞིན་པ་འདི་གའོ།།
དེ་ལ་སློབ་མ་མཐའ་ཡས་ཀྱང་དགེ་བཤེས་སྟག་ཚང་ལོ་ཙཱ་བ་རཏྣ་སེང་གེ་ལ་
བཤད་པའི་རྒྱུན་ཆེར་བབས་སོ། །ཡང་ལྷ་མཐོང་ལོ་ཆེན་གྱིས་ཀར་ལུགས་ཀྱི་རིག་
གནས་ཀྱི་རྒྱུན་ཐམས་ཅད་བཟུང་ཞིང་། ཁྱད་པར་བལ་པོ་ཛ་གད་རཱ་ཛའི་གསུང་
རྒྱུན་སྒྲ་རིག་གི་ལེགས་བཤད་མང་པོ་རྗེ་བཙུན་འགྱུར་མེད་བདེ་ཆེན་ལ་སྩལ་བའི་
བརྒྱུད་པ་ཡང་ཡོད་དོ། །ཡང་ལོ་ཆེན་པད་དཀར་བྲང་ཆེན་རབ་འབྱམས་དཔལ་
ལྡན་འཇམ་པའི་རྡོ་རྗེ། སྒང་ར་ལོ་ཙཱ་བ་འོད་ཟེར་རྒྱལ་མཚན་ནས་བརྒྱུད་པ་མང་།
སྒང་ར་བས་ནི་དཔལ་ཁང་ལོ་ཙཱ་བ་ལ་ཡང་ཀར་ལུགས་བཤད་རྒྱུན་རྫོགས་པར་
ཉན་ནོ། །ཡང་གྲུབ་ཆེན་གྱི་དབོན་ངག་དབང་ཀུན་དགའ་བློ་གསལ་གྱིས་འབྲུག་
ལུགས་ཀྱི་རིག་གནས་སྨྲ་བ་མང་པོ་ལ་གཏུགས་པའི་བཤད་རྒྱུན་ཡང་སྟག་ཚང་ལོ་
ཙཱ་བ་ལ་ཡོད་དོ། །ཡང་སྒྲ་སྙན་ངག་དཔག་བསམ་འཁྲི་ཤིང་གི་བཤད་རྒྱུན་ཟབ་
བསྡུས་ཙམ་བསྡུས་ཙམ་ནི་སྙེ་ཐང་བློ་བརྟན་བཞི་པ། པཎ་ཆེན་ཤཱཀྱ་མཆོག་ལྡན།
དབོན་ཤཱཀྱ་རྒྱལ་མཚན། ཚར་ཆེན་ཆོས་ཀྱི་རྒྱལ་པོ་སོགས་ནས་བརྒྱུད་པ་ཡང་
ཡོད་དོ། །ཐམས་ཅད་མཁྱེན་པ་ཀླུ་སྒྲུབ་རྒྱ་མཚོ་ནི་སློབ་དཔོན་གང་ལ་ཡང་མ་
བརྟེན་ཀྱང་། སྔོན་གྱི་བག་ཆགས་སད་ པ་ དང་། ལྷག་ པའི་ ལྷས་བྱིན་གྱིས་
བརླབས་པས་རིག་གནས་ཐམས་ཅད་ཐུགས་སུ་ཆུད་ཅིང་། སྤེལ་བར་མཛད་པ་ནི་
བརྒྱུད་པའི་མཆོག་ཡིན་ནོ། །ཅེས་ཐ་སྙད་རིག་གནས་ལྔ་ཇི་ལྟར་བྱུང་བའི་ཚུལ་
གསལ་བར་བྱེད་པ་བློ་གསལ་མགྲིན་རྒྱན་ལེགས་བཤད་ནོར་བུའི་ཕྲེང་བ་ཞེས་བྱ་
བ་འདི་ནི་རྗེ་བཙུན་རྡོ་རྗེ་འཆང་བློ་གསལ་རྒྱ་མཚོའི་ཞབས་པད་ལ་ཡན་ལག་
མཆོག་ཏུ་རེག་བའི་བཀའ་དྲིན་ཐོབ་ཅིང་། ཐམས་ཅད་མཁྱེན་པ་མང་ཐོས་ཀླུ་སྒྲུབ་
རྒྱ་མཚོའི་བཀའ་དྲིན་ལས་རིག་པའི་གནས་ལ་བློ་གྲོས་ཅུང་ཟད་གསལ་བ་ལ། རྡོ་
289



རིས་མེད་ཆོས་རིག་གཏེར་མཛོད་ལས། བསྟན་རྩིས་གསལ་བའི་ཉིན་བྱེད།
རྗེ་འཆང་བསོད་ནམས་ཆོས་འཕེལ་གྱི་སྐུ་དྲིན་ལས་སྙན་རྒྱུད་ཟབ་མོའི་ཆོས་ལ་
དད་པ་ཐོབ་པ་ཡང་དག་འཇོག་ལ་གཅིག་ཏུ་འདུན་པའི་བློ་ཅན་ངག་རིག་པ་དགྲ་
འདུལ་དབང་པོ་ལ། ཡུལ་དབུས་ཀྱི་སྨན་ལྗོངས་སུ་སྐྱེས་པའི་དགེ་སློང་ལོ་ཙཱ་བ་
རྣམ་དཔྱོད་ཅན་དངོས་གྲུབ་རྒྱ་མཚོ་ཞེས་བྱ་བས་ཀ་ལཱ་ པའི་སྒྲ་རིག་ཡོངས་སུ་
རྫོགས་ པ་དང༌། སྙན་ངག་མེ་ལོང་། སྡེབ་སྦྱོར་རིན་ཆེན་འབྱུང་གནས། མངོན་
བརྗོད་ལ་སོགས་པའི་ཐ་སྙད་གཞུང་ལུགས་རྣམས་ལེགས་པར་ཉན་ཏེ་མཁས་
པར་བྱས་པའི་རྗེས་སུ་ལྷག་བསམ་དད་པས་ཉེ་བར་བསྐུལ་བ་ལ་བརྟེན་ནས།
ཉིན་བྱེད་དབང་པོ་སྨིན་ལེགས་དགའ་མའི་ཁྱིམ་དུ་རྩེ་དགས་རོལ་པའི་ཁྲུམས་ཟླ་
དམར་པོའི་ཕྱོགས་ཀྱི་དགའ་བ་གསུམ་པའི་ཚེས་ལ་རང་གི་བསྟི་གནས་ལུགས་
གཉིས་ཀྱི་འདུན་ས་འདར་སྟོད་ཡང་རྫོང་དཀར་པོའི་བ་གམ་རིག་གནས་མངོན་
པར་བཀྲ་བའི་ལྡིང་ཁང་དུ་བྲིས་པའོ། །མངྒ་ལཾ།། །། །
290

༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN7099
ImageGroup:
ISBN:
13CN7112
n/a
LCCN:
n/a
Title:
རིས་མེད་ཆོས་རིག་གཏེར་མཛོད་ལས།
ཐེངས་གཉིས་པ་དང་གསུམ་པ།
|ris med chos rig gter mdzod las/_thengs gnyis pa dang gsum pa/
to-be-supplied
Author:
to-be-supplied
Descriptor:
Original Publication:
Place:
Publisher:
Date:
n/a
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
Ina
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



དཀར་ཆག
......................1
...................1
གནས་པ་དང
སྡོམ་པ་གསུམ་གྱི་ཉམས་ལེན་གཏན་ལ་འབེབས་པ་འཇམ་དབྱངས་བླ་མའི་དགོངས་རྒྱན་གྱི་
རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར་ལས་བྱང་ཆུབ་སེམས་དཔའི་
སྡོམ་པའི་ལེའུ་མན། .....
བྱང་སེམས་ཀྱི་སྡོམ་པ་བཤད་པ། ..........
རིག་པ་འཛིན་པའི་སྡོམ་པ་བཤད་པ། ……..........
.............. 101
དེ་གསུམ་གང་ཟག་གཅིག་གི་རྒྱུད་ལ་གནས་པ་དང་གཏོང་བའི་ཚུལ་ཉམས་ལེན་འགལ་མེད་དུ་
དྲིལ་བས་དོན་བསྡུ་བ། ་
... 204
རྩོམ་པ་མཐར་ཕྱིན་པ་མཇུག་གི་དོན།
.262
སྡོམ་པ་གསུམ་གཏན་ལ་འབེབས་པའི་བསྟན་བཅོས་ཀྱི་བསྡུས་དོན་ཡོན་ཏན་རིན་པོ་ཆེའི་
སྒོ་འབྱེད། ་་་
དཔོན་སློབ་ངག་དབང་ལེགས་གྲུབ། 276
སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་
པདྨོ་བཞད་པ།...
.……………. ངག་དབང་བསོད་ནམས་རྒྱལ་མཚན། 292
སྡོམ་གསུམ་དགོངས་རྒྱན་གྱི་ལེའུ་ལྔ་པ་གནས་འགྱུར་གྱི་སྐབས་མངོན་པར་རྟོགས་པ་
ལྔ་བཅུ་རྩ་བདུན་གྱི་རྣམ་གཞག ། ..….….……..……ཨ་འཛི་ནོར་བུ་དབང་རྒྱལ། 342
སྡོམ་གསུམ་དགོངས་རྒྱན་གྱི་ལེའུ་ལྔ་པའི་སྐབས་བགྲོད་བྱ་ས་བཅུ་གསུམ་པོ་བགྲོད་བྱེད་ཕྱི་ནང་
གི་ཡུལ་ཆེན་སོ་བདུན་གྱི་རྣམ་གཞག །….….….………….……ཨ་འཛི་ནོར་བུ་དབང་རྒྱལ། 357



༄༅། །སྡོམ་པ་གསུམ་གྱི་ཉམས་ལེན་གཏན་ལ་འབེབས་པ་འཇམ་དབྱངས་བླ་
མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་
གསེར་ཐུར་ལས་བྱང་ཆུབ་སེམས་དཔའི་
སྡོམ་པའི་ལེའུ་མན་བཞུགས་སོ། །
སྨད་ཆ།
སྐབས་ཀྱི་དོན་གཉིས་པ་བྱང་ཆུབ་སེམས་དཔའི་སྡོམ་པའམ། སེམས་བསྐྱེད་གཏན་ལ་
འབེབ་པ་ལ་བཞི་སྟེ། ངོ་བོ་ངོས་བཟུང་བ། དང་པོར་བླང་བའི་ཐབས། བར་དུ་སྲུང་བའི་ཐབས།
ཉམས་ན་ཕྱིར་བཅོས་པའོ། །དང་པོ་ལ་གསུམ་སྟེ་མཚན་གཞི། མཚན་ཉིད་དབྱེ་བའོ། །དང་
པོ་མཚན་གཞི་སྤྱིར་བསྟན་པ་ནི། སེམས་བསྐྱེད་ལ་ནི་སོགས་ཏེ། ནང་གསེས་ཀྱི་དབྱེ་བ་
ཀུན་རྫོབ་སེམས་བསྐྱེད་དང་། དོན་དམ་སེམས་བསྐྱེད་གཉིས། སྔ་མ་ལའང་སྨོན་པ་དང་།
འཇུག་པའི་སེམས་བསྐྱེད་གཉིས་སུ་ཡོད་པ་ལས། བྱང་ཆུབ་སེམས་དཔའ་སོ་སྐྱེའི་རྒྱུད་ཀྱི་
སེམས་བསྐྱེད་མཐའ་དག་དང༌། བྱང་སེམས་འཕགས་པའི་རྗེས་ཐོབ་ཀྱི་རྒྱུད་ཀྱི་སེམས་
བསྐྱེད་དག །སྨོན་འཇུག་གཉིས་དང་ཀུན་རྫོབ་བྱང་ཆུབ་ཀྱི་སེམས་སུ་གཅིག་པ་སྟེ། གསུམ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཀའི་གཞི་མཐུན་ནམ། གསུམ་ཀ་ཡིན་པས་ཁྱབ་བོ། དེ་བཞིན་དུ་བྱང་སེམས་འཕགས་པ་
མཉམ་བཞག་པའི་རྒྱུད་ཀྱི་སེམས་བསྐྱེད་ནི། སྨོན་འཇུག་གི་སེམས་བསྐྱེད་དང་། དོན་དམ་
སེམས་བསྐྱེད་དུ་གཞི་མཐུན་པའམ། གསུམ་ཀ་ཡིན་པས་ཁྱབ་པའོ། །དེས་ན་མཚན་གཞི་
སྟོང་ཉིད་སྙིང་རྗེའི་སྙིང་པོ་ཅན་ལ་འཇོག་སྟེ། བདག་ཉིད་ཆེན་པོས་སེམས་བསྐྱེད་ཀྱི་ཆོ་གར།
དེའི་མཚན་གཞི་སྟོང་ཉིད་སྙིང་རྗེའི་སྙིང་པོ་ཅན་ནོ། །ཞེས་གསུངས་པ་དང་། བསླབ་བཏུས་སུ།
སྟོང་ཉིད་སྙིང་རྗེའི་སྙིང་པོ་ཅན། །བསྐྱེད་པས་བསོད་ནམས་དག་པར་འགྱུར། །ཞེས་དང་།
རབ་དབྱེར། དེ་ཉིད་བདེ་གཤེགས་ཁམས་ཀྱི་དྲི་མ་སྦྱོང་བྱེད་ཀྱི་ལམ་དུ་གསུངས་པ་རྣམས་
དོན་གཅིག་སྟེ། ཐེག་པ་ཆེན་པོའི་སྐབས་འདིར། གཞི་ལམ་འབྲས་གསུམ། བདེན་པ་
གཉིས། ཐབས་ཤེས་གཉིས། སྐུ་གཉིས་པོ་རྣམས་ཟུང་དུ་འཇུག་པ་ཁོ་ན་ཡིན་པའི་གནད་
ཀྱིས་སོ། ། །
གཉིས་པ་མཚན་ཉིད་ལ་དོན་དམ་བྱང་སེམས་ཀྱི་མཚན་ཉིད་འོག་ཏུ་འཆད་པར་
འགྱུར་ལ། འདིར་ཀུན་རྫོབ་བྱང་སེམས་ཀྱི་མཚན་ཉིད་ལ་གཉིས་ཏེ། མཚན་ཉིད་དངོས་དང་།
མཚན་ཉིད་དེ་ལྡན་གྱི་མིང་གི་རྣམ་གྲངས་སོ། །དེའི་དང་པོ་ལ་གཉིས་ཏེ་སེམས་བསྐྱེད་ཀྱི་
མཚན་ཉིད་དང་། དེ་ཉིད་སྡོམ་པར་སོང་བའི་མཚན་ཉིད་དོ། །དེའི་དང་པོ་ནི། རྫོགས་བྱང་
ཆུབ་ཀྱི་སོགས་ཏེ། རྫོགས་པའི་བྱང་ཆུབ་ཀྱི་སྒྲུབ་པ་ཁྱད་པར་བ་གང་ཞིག་རྣམ་པར་མི་
རྟོག་པའི་ཡེ་ཤེས་ཀྱིས་མ་བསྡུས་པ་སྟེ། རང་ཉིད་གཅིག་པའི་འཁོར་བའི་སྡུག་བསྔལ་ལས་
ཐར་པའམ་ཞི་བའི་བདེ་བ་མྱང་འདས་ཕྱོགས་གཅིག་པ་ཐོབ་པར་འདོད་པའི་བློ་རྒྱང་རིང་དུ་
བསྲིངས་ནས། ཐོག་མ་མེད་པ་ནས་མར་གྱུར་པའི་འགྲོ་བ་ཡོངས་ཀྱི་དོན་དུ་མི་གནས་པའི་
མྱ་ངན་ལས་འདས་པ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་འདོད་པའི་འདུན་པ་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
མཚུངས་ལྡན་དང་བཅས་པ་དོན་གཉེར་འགྲོ་འདོད་ཀྱི་དཔེས་མཚོན་པ་ནི་སྨོན་པ་སེམས་
བསྐྱེད་ཀྱི་མཚན་ཉིད་ཡིན་ལ། དེའི་ཆེད་དུ་ལམ་སྒྲུབ་པར་འདོད་པའི་འདུན་པ་མཚུངས་
ལྡན་དང་བཅས་པ་དོན་གཉེར་འགྲོ་བའི་བྱ་བས་དཔེར་མཚོན་པ་ནི། འཇུག་པ་སེམས་
བསྐྱེད་ཀྱི་མཚན་ཉིད་ཡིན་ཏེ། སྤྱོད་འཇུག་ལས། བྱང་ཆུབ་སེམས་དེ་མདོར་བསྡུ་ན། །
རྣམ་པར་གཉིས་སུ་ཤེས་བྱ་སྟེ། །བྱང་ཆུབ་སྨོན་པའི་སེམས་དང་ནི། བྱང་ཆུབ་འཇུག་པ་
ཉིད་ཡིན་ནོ། །འགྲོ་བར་འདོད་དང་འགྲོ་བ་ཡི། །བྱེ་བྲག་ཇི་ལྟར་ཤེས་པ་ལྟར། །དེ་བཞིན་
མཁས་པས་འདི་གཉིས་ཀྱི། །བྱེ་བྲག་རིམ་བཞིན་ཤེས་པར་བྱ། །ཞེས་གསུངས་སོ། །
གཉིས་པ་དེ་ཉིད་སྡོམ་པར་སོང་བའི་མཚན་ཉིད་ནི། མི་མཐུན་ཕྱོགས་སྤོང་སོགས་ཏེ།
རྫོགས་པའི་བྱང་ཆུབ་ཀྱི་སྒྲུབ་པ་ཁྱད་པར་བ་དེ་ཡང་། དེ་ཡི་མི་མཐུན་ཕྱོགས་སྤོང་བའི་
སེམས་པ་མཚུངས་ལྡན་དང་བཅས་པ་མངོན་གྱུར་བ་དང་། དབང་ལྡན་གང་རུང་དུ་རྒྱུན་
ཆགས་པ་སྟེ། བདག་ཉིད་ཆེན་པོས། སྨོན་འཇུག་གི་སེམས་བསྐྱེད་ལ་མི་མཐུན་ཕྱོགས་
སྤོང་བའི་སྤོང་སེམས་ཡོད་ན། གཉིས་ཀའང་སྡོམ་པར་འགྱུར་ཏེ། སྡོམ་པའི་མཚན་ཉིད་
དང་ལྡན་པའི་ཕྱིར། ཞེས་སོགས་གསུངས་སོ། །འདི་ལ་ཁ་ཅིག་སྨོན་པ་སེམས་བསྐྱེད་ལ་
སྡོམ་པ་མེད་དེ། སྤྱོད་འཇུག་ལས། བྱང་ཆུབ་སྨོན་པའི་སེམས་ལ་ནི། །འཁོར་ཚེ་འབྲས་བུ་
ཆེ་འབྱུང་ཡང་། །ཇི་ལྟར་འཇུག་པའི་སེམས་བཞིན་དུ། །བསོད་ནམས་རྒྱུན་ཆགས་འབྱུང་
བ་མིང་། །ཅེས་པའི་དགོངས་པ་ཡིན་པར་འདོད་ཀྱང་། རྗེ་བཙུན་ས་སྐྱ་པས། སྨོན་འཇུག་
གཉིས་ཀ་ལ་སྨོན་པའི་སེམས། སྨོན་པའི་སེམས་བསྐྱེད་པ། སྨོན་པ་མི་ཉམས་པར་བསྲུང་
བ་གསུམ་དང༌། འཇུག་པའི་སེམས། འཇུག་པའི་སེམས་བསྐྱེད་པ། འཇུག་པ་མི་ཉམས་
པར་བསྲུང་བ་གསུམ་དུ་འབྱེད་པའི་དང་པོ་ནི། ཐེག་ཆེན་གྱི་ལམ་དུ་འཇུག་ཁ་མའི་གང་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཟག་གི་རྒྱུད་ཀྱི་སྨོན་འཇུག་གི་སེམས་ཙམ་ལ་བཞེད་པས་དེ་ལ་སྡོམ་པ་མེད་ལ།
གཉིས་པ་ནི། ཆོ་གས་བླངས་པ་སྟེ་སྡོམ་པ་ཡོད་པ་དང་། གསུམ་པ་ནི། དེ་མན་ཆད་
དུ་ཉམས་སུ་ལེན་པ་སྟེ་སྨོན་འཇུག་གི་སྡོམ་པ་མི་ཉམས་པར་བསྲུང་བ་ལ་བཞེད་པས་ན་
སྨོན་འཇུག་གི་སེམས་བསྐྱེད་མི་འགལ་ཏེ། སྨོན་འཇུག་གི་སེམས་བསྐྱེད་མཚན་ཉིད་པ་
སྐྱེས་ན། སྡོམ་པས་ཟིན་པའི་སེམས་བསྐྱེད་སྐྱེས་པས་ཁྱབ་ཅིང་། དེ་སྐྱེས་པའི་ཚེ་འགྲོ་བའི་
བྱ་བས་ཟིན་པའི་སེམས་བསྐྱེད་སྐྱེས་པས་ན་ལམ་དུ་ཞུགས་པ་ཡིན་པའི་ཕྱིར་རོ། །དེས་ན་
སྨོན་པ་སེམས་བསྐྱེད་ཐམས་ཅད་ཀྱང་འཇུག་པ་སེམས་བསྐྱེད་ཡིན་ཏེ། ཐེག་ཆེན་ལམ་
ཞུགས་ཀྱི་རྒྱུད་ཀྱི་སློབ་པའི་སེམས་བསྐྱེད་ཡིན་པའི་ཕྱིར་དང་། འཇུག་པ་སེམས་བསྐྱེད་
ཐམས་ཅད་ཀྱང་སྨོན་པ་སེམས་བསྐྱེད་ཡིན་ཏེ། སེམས་ཅན་གྱི་དོན་དུ་སངས་རྒྱས་ཐོབ་
འདོད་ཀྱི་འདུན་པ་མཚུངས་ལྡན་དང་བཅས་པའི་ཕྱིར་རོ། །
སྤྱོད་འཇུག་གི་ལུང་དང་ཡང་མི་འགལ་ཏེ། དེ་ནི་སྡོམ་པས་མ་ཟིན་པའི་སྨོན་པ་རྐྱང་
པ་ལ་བསོད་ནམས་རྒྱུན་ཆགས་མི་བཞེད་པ་ཡིན་ནོ་གསུངས། རོང་སྟོན་ཆེན་པོས་ནི། ཞི་
བ་ལྷ། ཞི་བ་འཚོ། ཀ་མ་ལ་ཤི་ལ་སོགས་ཀྱིས་སྨོན་པ་སེམས་བསྐྱེད་ནི། གཞན་དོན་དུ་བྱང་
ཆུབ་ཐོབ་འདོད་ཡོད་ན་དེ་ཉིད་གྲུབ་ཟིན་ལ། མེད་ན་ཆོ་གས་བླངས་ཀྱང་མི་སྐྱེ་བར་བཞེད་
པར་གསུངས་ཤིང་། སྤྱོད་འཇུག་ལས། སྨོན་པ་སེམས་བསྐྱེད་ལ་བསོད་ནམས་རྒྱུན་ཆགས་
མི་འབྱུང་བ་དང༌། འཇུག་པ་ནས་བརྩམས་ཏེ་བསོད་ནམས་རྒྱུན་ཆགས་འབྱུང་བར་བཤད་
པའི་གནད་ཀྱང་འདི་ཉིད་ཡིན་པར་གསུངས་སོ། །སེམས་བསྐྱེད་ཀྱི་མཚན་ཉིད་འདིར་
རྫོགས་པའི་བྱང་ཆུབ་ཀྱི་སྒྲུབ་པ་ཁྱད་པར་བ་སྨོས་པའི་དགོས་པ་རྣམ་བཅད་ལ་ཐེག་དམན་
གྱི་སྒྲུབ་པ་རྣམས་བཅད་ནས། ཡོངས་གཅོད་ལ་ཐེག་ཆེན་གྱི་སྒྲུབ་པ་རྣམས་བསྡུད་པའི་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཆེད་དུའོ། །འོན་ཀྱང་ཐེག་པ་འོག་མ་གཉིས་ཀྱི་སྒྲུབ་པ་ཐམས་ཅད་ཀྱང་རྫོགས་པའི་བྱང་
ཆུབ་ཀྱི་སྒྲུབ་པ་ཙམ་ཡིན་དགོས་ཏེ། མཐར་ཐུག་ཐེག་པ་གཅིག་ཏུ་འདུ་བའི་ལུགས་ལ་ལམ་
ཐམས་ཅད་སངས་རྒྱས་ཀྱི་ལམ་དང་། རིགས་ཐམས་ཅད་སངས་རྒྱས་ཀྱི་རིགས་ཡིན་པའི་
ཕྱིར་རོ། །དོན་དེ་ཡང་དབུ་མ་ངེས་དོན་རབ་གསལ་ལས། མཐར་ཐུག་ཐེག་པ་གཅིག་ཏུ་
འདུ་བའི་ལུགས་ལ་ཐེག་པ་གསུམ་གྱི་སྒྲུབ་པ་ཐམས་ཅད་རྫོགས་པའི་བྱང་ཆུབ་ཀྱི་སྒྲུབ་པ་
ཡིན་མོད་ཀྱི། ཐེག་པ་འོག་མ་གཉིས་ཀྱི་སྒྲུབ་པ་ལས་དམིགས་པ་སོགས་གསུམ་གྱི་སྒོ་ནས་
ཁྱད་པར་དུ་འཕགས་པ་ནི་ཐེག་ཆེན་གྱི་སྒྲུབ་པ་ཡིན་ལ། ཞེས་གསུངས་སོ། །
གཉིས་པ་མཚན་ཉིད་དེ་ལྡན་གྱི་མིང་གི་རྣམ་གྲངས་ནི། བྱང་སེམས་སོ་སོར་ཐར་
པའི་ཞེས་སོགས་ཏེ་གོ་སླའོ། །
གསུམ་པ་དབྱེ་བ་སྤྱིར་བསྟན་པ་ལ་ཚུལ་གཉིས་སུ་ཡོད་པའི་དང་པོ་ཆོས་རྗེ་པའི་
སེམས་བསྐྱེད་ཆེན་མོ་ལྟར་ན་ལྔ་སྟེ། ངོ་བོས་དབྱེ་བ། ཡུལ་གྱིས་དབྱེ་བ། སྐྱེ་ཚུལ་གྱིས་དབྱེ་བ།
ས་མཚམས་ཀྱིས་དབྱེ་བ། རྟེན་གྱིས་དབྱེ་བའོ། །དང་པོ་ནི། ངོ་བོས་སོགས་ཏེ། རང་གི་ངོ་
བོའི་སྒོ་ནས་དབྱེ་ན་སྨོན་པ་དང་འཇུག་པ་གཉིས་ཏེ། སྤྱོད་འཇུག་ལས། བྱང་ཆུབ་སེམས་དེ་
མདོར་བསྡུ་ན། །རྣམ་པ་གཉིས་སུ་ཤེས་བྱ་སྟེ། །བྱང་ཆུབ་སྨོན་པའི་སེམས་དང་ནི། །བྱང་
ཆུབ་འཇུག་པ་ཉིད་ཡིན་ནོ། །ཞེས་གསུངས་སོ། །
གཉིས་པ་ནི། ཡུལ་གྱིས་སོགས་ཏེ། ཤེས་བྱའི་ཡུལ་གྱིས་དབྱེ་ན་ཀུན་རྫོབ་སེམས་
བསྐྱེད་དང་། དོན་དམ་སེམས་བསྐྱེད་གཉིས་ཏེ། མྱང་འདས་ལས། ཀུན་རྫོབ་དོན་དམ་
དབྱེ་བ་ཡིས། །བྱང་ཆུབ་སེམས་དེ་རྣམ་པ་གཉིས། །ཞེས་སོ། །
གསུམ་པ་ནི། སྐྱེ་ཚུལ་སོགས་ཏེ། གང་ཟག་གི་རྒྱུད་ལ་སྐྱེ་ཚུལ་གྱིས་དབྱེ་ན་རགས་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
པ་བརྡ་ལས་བྱུང་བ་དང་། ཕྲ་བ་ཆོས་ཉིད་བསྒོམ་པའི་སྟོབས་ཀྱིས་ཐོབ་པ་གཉིས་ཏེ་ངོ་བོ་
སྔ་མ་གཉིས་སོ། །བཞི་པ་ནི། ས་མཚམས་སོགས་ཏེ། ས་མཚམས་ན་འཕོ་བས་དབྱེ་ན་
མོས་པས་ཐོབ་པ་དང་། ལྷག་བསམ་དག་པ་དང་། རྣམ་པར་སྨིན་པ། སྒྲིབ་པ་དག་པ་
རྣམས་ཏེ་བཞི་པོ་རིམ་པ་བཞིན་དུ་ཚོགས་སྦྱོར་དང་
། མ་དག་ས་བདུན་དང་། དག་པའི་ས་
གསུམ་དང་། སངས་རྒྱས་ཀྱི་ས་དང་བཞི་ལ་སྦྱར་བ་སྟེ། མདོ་སྡེ་རྒྱན་ལས། སེམས་བསྐྱེད་
དེ་ཡང་ས་རྣམས་ལ། །མོས་དང་ལྷག་བསམ་དག་པ་དང༌། རྣམ་པར་སྨིན་པ་གཞན་དུ་
འདོད། །དེ་བཞིན་སྒྲིབ་པ་སྤངས་པའོ། །ཞེས་སོ། །
ལྔ་པ་ནི། རྟེན་གྱིས་སོགས་ཏེ། སློབ་མི་སློབ་པའི་རྟེན་གྱིས་དབྱེ་ན། ས་ལྟ་བུའི་
སེམས་བསྐྱེད། གསེར་ལྟ་བུའི་སེམས་བསྐྱེད། ཟླ་བ་ལྟ་བུའི་སེམས་བསྐྱེད། མེ་ལྟ་བུའི་
སེམས་བསྐྱེད། གཏེར་ཆེན་ལྟ་བུའི་སེམས་བསྐྱེད། རིན་པོ་ཆེའི་འབྱུང་གནས་ལྟ་བུའི་
སེམས་བསྐྱེད། རྒྱ་མཚོ་ལྟ་བུའི་སེམས་བསྐྱེད། རྡོ་རྗེ་ལྟ་བུའི་སེམས་བསྐྱེད། རི་རབ་ལྟ་
བུའི་སེམས་བསྐྱེད། སྨན་ལྟ་བུའི་སེམས་བསྐྱེད། དགེ་བའི་བཤེས་གཉེན་ལྟ་བུའི་སེམས་བསྐྱེད།
ཡིད་བཞིན་ནོར་བུ་ལྟ་བུའི་སེམས་བསྐྱེད། ཉི་མ་ལྟ་བུའི་སེམས་བསྐྱེད། གླུ་དབྱངས་ལྟ་བུའི་
སེམས་བསྐྱེད། རྒྱལ་པོ་ལྟ་བུའི་སེམས་བསྐྱེད། བང་མཛོད་ལྟ་བུའི་སེམས་བསྐྱེད། ལམ་པོ་
ཆེ་ལྟ་བུའི་སེམས་བསྐྱེད། བཞོན་པ་ལྟ་བུའི་སེམས་བསྐྱེད། བཀོད་མའི་ཆུ་ལྟ་བུའི་སེམས་བསྐྱེད།
སྒྲ་སྙན་ལྟ་བུའི་སེམས་བསྐྱེད། ཆུ་བོ་ལྟ་བུའི་སེམས་བསྐྱེད། སྤྲིན་ལྟ་བུའི་སེམས་བསྐྱེད་
རྣམས་ཏེ། མངོན་རྟོགས་རྒྱན་ལས། དེ་ཡང་ས་གསེར་ཟླ་བ་མེ། །གཏེར་དང་རིན་ཆེན་
འབྱུང་གནས་མཚོ། །རྡོ་རྗེ་རི་སྨན་བཤེས་གཉེན་དང་། །ཡིད་བཞིན་ནོར་བུ་ཉི་མ་གླུ། །རྒྱལ་
པོ་མཛོད་དང་ལམ་པོ་ཆེ། །བཞོན་པ་བཀོད་མའི་ཆུ་དང་ནི། །སྒྲ་སྙན་ཆུ་བོ་སྤྲིན་རྣམས་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཀྱིས། །རྣམ་པ་ཉི་ཤུ་རྩ་གཉིས་སོ། །ཞེས་དཔེ་ཉི་ཤུ་རྩ་གཉིས་གསུངས་པས་མཚོན་པ། ངོ་
བོ་འདུན་པ་དང་། བསམ་པ་དང་། ལྷག་པའི་བསམ་པ་དང་། སྦྱོར་བ་དང་། སྦྱིན་པ་ནས་ཡེ་
ཤེས་ཀྱི་བར་ཕར་ཕྱིན་བཅུ་དང་། མངོན་ཤེས་དང་། བསོད་ནམས་དང་། ཡེ་ཤེས་དང༌།
བྱང་ཕྱོགས་དང་མཐུན་པའི་ཆོས་དང་། སྙིང་རྗེ་དང་། ལྷག་མཐོང་དང་། གཟུངས་སྤོབས་དང་།
ཆོས་ཀྱི་དགའ་སྟོན་དང་། བགྲོད་པ་གཅིག་པའི་ལམ་དང་། ཆོས་སྐུ་མཚུངས་པ་དང་ལྡན་
པའི་བར་ཏེ། དེ་དག་མཐུན་ཆོས་ཀྱང་རིམ་བཞིན་ཆོས་དཀར་པོ་ཐམས་ཅད་ཀྱི་གཞིའི་
དངོས་པོ་བྱེད་པ་དང་། བྱང་ཆུབ་ཀྱི་བར་དུ་མི་འགྱུར་བ་དང་། དགེ་བའི་ཆོས་མཐའ་དག་
རྒྱས་པར་འཕེལ་བར་འགྱུར་བ་དང་། ཐམས་ཅད་མཁྱེན་པ་ཉིད་གསུམ་གྱི་སྒྲིབ་པའི་བུད་
ཤིང་བསྲེག་པ་དང་། སེམས་ཅན་ཐམས་ཅད་ཚིམ་པར་བྱེད་པ་དང་། ཡོན་ཏན་རིན་པོ་ཆེའི་
རྟེན་གྱི་དངོས་པོ་བྱེད་པ་དང་། མི་འདོད་པ་ཐམས་ཅད་ཐོག་ཏུ་བབ་པས་མི་འཁྲུགས་པ་དང་།
ཡིད་ཆེས་པ་བརྟན་པས་མི་ཕྱེད་པ་དང་། དམིགས་པའི་རྣམ་པར་གཡེང་བས་མི་བསྐྱོད་པ་དང་།
ཉོན་མོངས་པ་དང་ཤེས་བྱའི་སྒྲིབ་པའི་ནད་རབ་ཏུ་ཞི་བར་བྱེད་པ་དང༌། གནས་སྐབས་དང་
མཐར་ཐུག་ཏུ་སེམས་ཅན་གྱི་དོན་མི་གཏོང་བ་དང་། ཇི་ལྟར་སྨོན་པའི་འབྲས་བུ་འགྲུབ་པ་དང་།
གདུལ་བྱ་ཡོངས་སུ་སྨིན་པར་བྱེད་པ་དང་། གདུལ་བྱ་འདུན་པར་བྱེད་པ་དང་། མཐུ་ཐོགས་
པ་མེད་པར་གཞན་གྱི་དོན་སྒྲུབ་པ་དང་། ཚོགས་མང་པོའི་མཛོད་ལྟ་བུ་དང་། འཕགས་པ་
ཐམས་ཅད་གཤེགས་ཤིང་རྗེས་སུ་གཤེགས་པ་དང་། འཁོར་འདས་སུ་མི་ལྟུང་བར་བདེ་
བླག་ཏུ་འགྲོ་བ་དང་། ཐོས་པ་དང་མ་ཐོས་པའི་ཆོས་འཛིན་པས་མི་ཟད་པ་དང་། ཐར་པ་
འདོད་པའི་གདུལ་བྱ་ལ་སྙན་པ་སྒྲོགས་པ་དང་། གཞན་གྱི་དོན་བྱ་བ་ལ་ཐ་མི་དད་པ་དང་།
དགའ་ལྡན་གྱི་གནས་ན་བཞུགས་པ་ལ་སོགས་པ་སྟོན་པ་སྦྱར་ཞིང་། ས་མཚམས་ས་ལྟ་བུ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སོགས་དང་པོ་གསུམ་རིམ་བཞིན་ཚོགས་ལམ་ཆུང་ངུ་དང་། འབྲིང་པོ་དང་། ཆེན་པོ་ན་ཡོད།
མེ་ལྟ་བུ་སྦྱོར་ལམ་དྲོད་དང་། གཏེར་ལྟ་བུ་ནས་གླུ་དབྱངས་ལྟ་བུའི་བར་ནི་མཐོང་སྒོམ་གྱིས་
བསྡུས་པའི་ས་དང་པོ་ནས་བཅུ་པའི་བར་ལ་རིམ་བཞིན་ཡོད། རྒྱལ་པོ་ལྟ་བུ་སོགས་ལྔ་ནི།
ས་བརྒྱད་པའི་ཁྱད་པར་གྱི་ལམ་ཐོབ་པ་སོགས་དག་པའི་ས་གསུམ་ཀ་ལ་ཁྱབ་པར་ཡོད།
སྒྲ་སྙན་ལྟ་བུ་སོགས་གསུམ་ནི་སངས་རྒྱས་ཀྱི་སའི་སྦྱོར་དངོས་རྗེས་གསུམ་ན་ཡོད། ས་
མཚམས་འདི་དག་མ་མཐའི་ཚད་ཡིན་གྱི་ཡ་མཐའ་སངས་རྒྱས་ཀྱི་སའི་བར་དུ་ཡོད་པར་
བཤད་དོ། །མདོར་ན་དེ་ཐམས་ཅད་ཀྱང་གོང་དུ་བཤད་པ་ལྟར་དཔེ་དོན་ཆོས་མཐུན་
གསུམ་མམ། འཆད་པ་པོ་ཕལ་གྱིས་དཔེ་གྲོགས་ཆོས་གསུམ་ཟེར་བ་ཐད་སོར་ཐད་སོར་
སྦྱོར་བའི་ཚུལ་ཤེས་པར་བྱ་སྟེ། གྲོགས་བྱང་ཆུབ་དོན་གཉེར་གྱི་འདུན་པ་དང་མཚུངས་པར་
ལྡན་པའི་སེམས་བསྐྱེད་ཆོས་ཅན། དཔེ་ས་ལྟ་བུ་ཡིན་ཏེ། ཆོས་དཀར་པོ་ཐམས་ཅད་བསྐྱེད་
པའི་གཞིའི་དངོས་པོ་བྱེད་པས་ཆོས་མཐུན་པའི་ཕྱིར། ཞེས་འོག་མ་རྣམས་ལ་འགྲེའོ། །
དེ་དག་ནི་དབྱེ་བའི་ཚུལ་རྒྱས་པ་ཡིན་ལ། མདོར་བསྡུས་པ་རབ་དབྱེའི་སྤྱི་དོན་ལྟར་
ན་གསུམ་སྟེ། ཡང་ན་རྟེན་དང་ངོ་བོ་ཆོ་གས་འབྱེད། ཅེས་རྟེན་གྱིས་དབྱེ་བ་དང་། ངོ་
བོས་དང་། ཆོ་གས་སོ། །དང་པོ་ནི། ཐེག་ཆེན་སོགས་ཏེ། རྟེན་གྱི་སྒོ་ནས་དབྱེ་ན་སློབ་པ་དང་།
མི་སློབ་པའི་རྒྱུད་ཀྱི་སྡོམ་པ་གཉིས་ཀྱི་དང་པོ། ཐེག་ཆེན་གྱི་སློབ་ལམ་མཐའ་དག་ནི་སོ་སྐྱེ་དང་།
འཕགས་པའི་རྒྱུད་ཀྱིས་བསྡུས་པའི་བྱང་སེམས་ཀྱི་སྡོམ་པའམ་སེམས་བསྐྱེད་ཡིན་ལ།
གཉིས་པ་ཐེག་ཆེན་མི་སློབ་ལམ་ནི་སངས་རྒྱས་འཕགས་པའི་རྒྱུད་ཀྱི་བྱང་སེམས་ཀྱི་སྡོམ་
པའི་སེམས་བསྐྱེད་ཡིན་ནོ། །ཕྱི་མ་འདི་དང་སྒྲིབ་པ་སྤངས་པའི་སེམས་བསྐྱེད་གཉིས་དོན་
གཅིག་ཅིང་། སངས་རྒྱས་ཀྱི་ས་ལ་ཆོ་གའི་བརྡ་ལས་ཐོབ་པའམ། རྩོལ་བ་དང་བཅས་པའི་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སེམས་བསྐྱེད་དམ་སྡོམ་པ་མེད་དེ། ཁས་བླངས་པའི་དུས་དང་བསྲུང་མཚམས་ལས་འདས་
པའི་ཕྱིར་རོ། །དོན་དམ་སེམས་བསྐྱེད་དང་། དམིགས་མེད་ཀྱི་སྙིང་རྗེས་ལྷུན་གྱིས་གྲུབ་
པའི་སེམས་བསྐྱེད་ནི་ཡོད་དེ། ཆོས་ཉིད་ཀྱིས་ཐོབ་པ་དང་། ལམ་དུས་སུ་གོམ་པའི་ཐུགས་
རྗེ་ཆེན་པོ་སྒྲིབ་པ་དང་བྲལ་བའི་སེམས་བསྐྱེད་ཀྱིས་འགྲོ་བའི་དོན་སྒྲུབ་པའི་ཕྱིར་རོ། །དེ་
ཡང་བདག་ཉིད་ཆེན་པོས། བསྒྲུབ་བྱ་ལ་སྒྲུབ་པའི་མིང་གིས་བཏགས་པས་སྒྲིབ་པ་སྤངས་
པའི་སེམས་བསྐྱེད་ལ་མ་ཁྱབ་པའི་ཉེས་པ་མེད་པར་གསུངས་པས་ལེགས་པར་གྲུབ་སྟེ།
སྒྲུབ་པའི་སྒྲ་སྒྲུབ་པར་བྱེད་པ་དང་། སྒྲུབ་ཟིན་པ་གཉིས་ཀ་ལ་འཇུག་པ་དེས་སེམས་བསྐྱེད་
དང་སྡོམ་པའི་སྒྲ་ལའང་འགྲེའོ། །
གཉིས་པ་ནི། བྱང་ཆུབ་ཆེ་ལ་སོགས་ཏེ། ངོ་བོའི་སྒོ་ནས་དབྱེ་ན་སྨོན་འཇུག་གཉིས་
ཏེ་མཚན་ཉིད་སྔར་བཤད་ཟིན་ཏོ། །གསུམ་པ་ནི། ཕར་ཕྱིན་ལུགས་ཀྱི་སོགས་ཏེ། ཆོ་གའི་
སྒོ་ནས་དབྱེ་བ་ལ་ཕ་རོལ་ཏུ་ཕྱིན་པའི་ལུགས་ཀྱི་ཆོ་ག་ལས་ཐོབ་པ་དང་། སྔགས་ཀྱི་བརྒྱུད་
པ་ལས་འོང་བ་སྟེ་རྣམ་པ་གཉིས། སྔ་མ་ལ་གཉིས་ཏེ་མགོན་པོ་འཇམ་པའི་དབྱངས་ནས་
འཕགས་པ་ཀླུ་སྒྲུབ་ལ་བརྒྱུད་པ། སློབ་དཔོན་ཞི་བ་ལྷ་ཡི་ཕྱག་ལེན་གྱི་སྲོལ། ལྗོངས་འདིར་
བ་རི་ལོ་ཙཱ་བས་སྤེལ་ཞིང་། རྗེ་བཙུན་ས་སྐྱ་པ་ཡབ་སྲས་ཀྱི་ཕྱག་བཞེས་གཙོ་བོར་སྣང་བ་
དབུ་མ་ལུགས་ཀྱི་སེམས་བསྐྱེད་དང་། མགོན་པོ་བྱམས་པའི་ཞབས་ནས་འཕགས་པ་
ཐོགས་མེད་ལ་བརྒྱུད་པ་བཙུན་པ་ཟླ་བ་སྟེ་ཙནྡྲ་གོ་མིའི་ཕྱག་བཞེས་ཀྱི་སྲོལ། ལྗོངས་འདིར་
མཉམ་མེད་ཨ་ཏི་ཤས་སྤེལ་ཞིང་། དགེ་བའི་བཤེས་གཉེན་བཀའ་གདམས་པ་རྣམས་ཀྱིས་
ཕྱག་ལེན་དུ་མཛད་པ་སེམས་ཙམ་པའི་སྲོལ་ཏེ་གཉིས་སུ་ངེས་སོ། ། །
གཉིས་པ་སྔགས་ཀྱི་བརྒྱུད་པ་ལས་འོང་བ་དབང་གི་སྔོན་འགྲོའི་སེམས་བསྐྱེད་ཀྱི་ཆོ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ག་ནི། འཇིགས་བྲལ་དཔལ་ལྡན་ཆོས་སྐྱོང་བི་རཱུ་པའི་ཞབས་དང་། ཇོ་བོ་ནཱ་རོ་ཏ་པའི་
བརྒྱུད་པ་ལས་བྱོན་པ་དཔལ་ལྡན་བརྩེ་བ་ཆེན་པོ་ས་སྐྱ་པར་བཀའ་བབས་པ་བརྒྱུད་པ་དང་
ཆོ་ག་སྔར་གྱི་སྲོལ་གཉིས་ལ་མ་ལྟོས་ཀྱང་རྣམ་བཞག་དབུ་མ་ལུགས་དང་ཆ་མཐུན་པའོ། །
སྤྱི་དོན་གཉིས་པ་དང་པོ་བླང་བའི་ཐབས་ལ་གསུམ་སྟེ་སྡོམ་པ་བླང་བའི་ཆོ་ག་དང་།
བླངས་པ་དེ་ཇི་ལྟར་སྐྱེ་བའི་ཚུལ་དང༌། སྐྱེས་པའམ་ཐོབ་པ་དེའི་ས་མཚམས་སོ། །དང་པོ་
ལ་གསུམ་སྟེ་གང་གིས་བླང་བ་རྟེན་གྱི་ཁྱད་པར། གང་ལས་ལེན་པ་ཡུལ་གྱི་ཁྱད་པར། ཇི་
ལྟར་བླང་བ་ཆོ་གའི་ཁྱད་པར་རྣམས་སོ། །དེའི་དང་པོ་ནི། བླང་བའི་རྟེན་ནི་སོགས་ཏེ།
དབུ་མ་པའི་ལུགས་ལ་སྡོམ་པ་བླང་བའི་རྟེན་བརྡ་ཤེས་པ། དོན་གོ་ཞིང་བྱང་ཆུབ་དོན་དུ་
གཉེར་བ་ལེན་འདོད་ཡོད་པའི་འགྲོ་བ་མཐའ་དག་ལ་སྐྱེ་བར་བཞེད་དེ། སྐལ་བཟང་ལས།
རྒྱལ་བ་ཕན་བཞེད་གྲོང་དཔོན་གྱུར་པའི་ཚེ། །དེ་བཞིན་གཤེགས་པ་བསོད་ནམས་འོད་དེ་ལ། །
ཉིན་གཅིག་སྲོག་གཅོད་སྡོམ་པ་བླངས་ནས་ཀྱང་། །དང་པོ་བྱང་ཆུབ་མཆོག་ཏུ་སེམས་
བསྐྱེད་དོ། །ཞེས་དང༌། སྡོང་པོ་བཀོད་པ་ལས། འཕགས་པ་འཇམ་དཔལ་གྱིས་གྲོང་ཁྱེར་
སྐྱིད་པའི་འབྱུང་གནས་ཀྱི་ཤར་ཕྱོགས་ནགས་ཚལ་ས་ལ་སྣ་ཚོགས་ཀྱི་རྒྱལ་མཚན་ཞེས་བྱ་
བར་ཆོས་ཀྱི་དབྱིངས་ཀྱི་ཚུལ་སྣང་བ་ཞེས་བྱ་བའི་ཆོས་ཀྱི་རྣམ་གྲངས་བསྟན་པས་རྒྱ་མཚོའི་
ཀླུ་སྟོང་ཕྲག་གསུམ་བླ་ན་མེད་པའི་བྱང་ཆུབ་ཏུ་ངེས་པར་གྱུར་ཏོ་ཞེས་དང་། ནམ་མཁའི་
སྙིང་པོའི་མདོ་ལས་བྱང་ཆུབ་སེམས་དཔའ་རྒྱལ་པོ་ལ་འབྱུང་བའི་ལྟུང་བ་ལྔ་དང་། བློན་པོ་
ལ་འབྱུང་བ་ལྔ་སོགས་གསུངས་པ་དང་། གཙུག་ན་རིན་ཆེན་གྱིས་ཞུས་པའི་མདོ་ལས། ལྷ་
དང་མི་ཡི་སྲོག་ཆགས་ཁྲི་ཉིས་སྟོང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
སེམས་བསྐྱེད་ཅེས་གསུངས་པ་དང་། ཀླུའི་རྒྱལ་པོ་རྒྱ་མཚོས་ཞུས་པའི་མདོ་ལས། ཀླུ་ཁྲི་
1)



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཉིས་སྟོང་གིས་བྱང་ཆུབ་ཏུ་སེམས་བསྐྱེད་པར་གསུངས་པ་དང་། གཞན་ཡང་ནམ་མཁའ་
མཛོད་ཀྱི་མདོ་ལས། བདུད་སྡིག་ཏོ་ཅན་གྱིས་སེམས་བསྐྱེད་པ་ལ། བཅོམ་ལྡན་འདས་
ཀྱིས་བྱང་ཆུབ་ཏུ་ལུང་བསྟན་པ་གསུངས་པ་སོགས་ཏེ་སྔར་དྲངས་པའི་རྒྱལ་བ་ཕན་བཞེད་
ཉིན་གཅིག་སྲོག་གཅོད་སྤོང་བ་དེ་སོ་ཐར་རིགས་བདུན་གང་ཡང་མ་ཡིན་ཞིང་། ལྷ་ཀླུ་
སོགས་སོ་ཐར་གྱི་སྡོམ་པའི་རྟེན་དུ་མི་རུང་བའི་ཕྱིར་རོ། །མདོར་མ་ཟད་བསྟན་བཅོས་དག་
ལས་ཀྱང་གསུངས་ཏེ། འཕགས་པ་ཀླུ་སྒྲུབ་ཀྱིས་རིན་ཆེན་ཕྲེང་བར། སེམས་ཅན་ཐམས་
ཅད་བྱང་ཆུབ་ཏུ། །སེམས་བསྐྱེད་བཅུག་ཅིང་བསྟན་བྱས་ན། །རི་དབང་རྒྱལ་པོ་ལྟར་བརྟན་
པའི། །བྱང་ཆུབ་སེམས་དང་རྟག་ལྡན་འགྱུར། །ཞེས་དང་། ཞི་བ་ལྷས་བསླབ་བཏུས་སུ།
དཔའ་བར་འགྲོ་བའི་མདོ་དྲངས་པ་ལས། གཡོ་སྒྱུའི་སེམས་བསྐྱེད་པ་ཡང་། སངས་རྒྱས་
ཀྱི་རྒྱུར་གསུངས་ན་དགེ་བ་སྣ་འགའ་བྱས་ཏེ་སེམས་བསྐྱེད་པ་ལྟ་ཅི་སྨོས་ཞེས་སོགས་རྒྱས་
པར་གསུངས་པས་གྲུབ་བོ། །དེ་ལས་གཞན་དུ་ན་སྟེ་སེམས་ཙམ་པའི་ལུགས་ལ་སོ་སོར་
ཐར་པ་རིགས་བདུན་པ་ཁོ་ནའི་རྟེན་ལ་སྐྱེ་བ་ནི། ཐོགས་མེད་ཞབས་ཀྱི་བྱང་སའི་ཚུལ་
ཁྲིམས་ཀྱི་ལེའུར། དེ་ལ་བྱང་ཆུབ་སེམས་དཔའི་སྡོམ་པའི་ཚུལ་ཁྲིམས་ནི་སོ་སོར་ཐར་པའི་
སྡོམ་པ་ཡང་དག་པར་བླངས་པའི་རིས་བདུན་པོ་དགེ་སློང་དང་། དགེ་སློང་མ་དང་། དགེ་
སློབ་མ་དང་། དགེ་ཚུལ་དང༌། དགེ་ཚུལ་མ་དང་། དགེ་བསྙེན་དང་། དགེ་བསྙེན་མའི་ཚུལ་
ཁྲིམས་གང་ཡིན་པ་སྟེ། དེ་ཡང་ཁྱིམ་པ་དང་རབ་ཏུ་བྱུང་བའི་ཕྱོགས་ལ་ཅི་རིགས་པར་རིག་
པར་བྱའོ། །ཞེས་དང་། ཇོ་བོ་མར་མེ་མཛད་ཀྱིས། །སོ་སོར་ཐར་པ་རིས་བདུན་གྱི། །རྟག་
ཏུ་སྡོམ་གཞན་ལྡན་པ་ལ། །བྱང་ཆུབ་སེམས་དཔའི་སྡོམ་པ་ཡི། །སྐལ་བ་ཡོད་ཀྱི་གཞན་དུ་
མིན། །ཞེས་གསུངས་པས་སོ། ། །
11



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གཉིས་པ་གང་ལས་བླང་བའི་ཡུལ་གྱི་ཁྱད་པར་ནི། ལེན་ཡུལ་སོགས་ཏེ། གང་ལས་
ལེན་པའི་ཡུལ་དགེ་བའི་བཤེས་གཉེན་གྱི་མཚན་ཉིད་འཕགས་པ་ཀླུ་སྒྲུབ་ཀྱིས། དགེ་བའི་
བཤེས་གཉེན་དེ་དག་གི། མཚན་ཉིད་མདོར་བསྡུས་མཁྱེན་པར་མཛོད། །ཆོག་ཤེས་སྙིང་རྗེ་
ཚུལ་ཁྲིམས་ལྡན། །ཉོན་མོངས་སེལ་བའི་ཤེས་རབ་ཅན། །དེ་དག་གིས་ནི་ཁྱོད་བརྟེན་ན། །
ཁྱོད་ཀྱིས་མཁྱེན་གྱིས་གུས་པར་མཛོད། །ཅེས་གསུངས་པ་དེ་བསྡུས་ནས། སྤྱོད་འཇུག་ཏུ།
རྟག་པར་དགེ་བའི་བཤེས་གཉེན་ནི། །ཐེག་ཆེན་དོན་ལ་མཁས་པ་ནི། །བྱང་ཆུབ་སེམས་
དཔའི་བརྟུལ་ཞུགས་མཆོག །སྲོག་གི་ཕྱིར་ཡང་མི་གཏོང་ངོ་། །ཞེས་གསུངས་པ་དང་། ཡང་
མདོ་སྡེ་རྒྱན་ལས། བཤེས་གཉེན་དུལ་ཞིང་ཞི་ལ་ཉེར་ཞི་བ། །ཡོན་ཏན་ལྷག་པར་བརྩོན་
བཅས་ལུང་གིས་ཕྱུག དེ་ཉིད་རབ་ཏུ་རྟོགས་པ་སྨྲ་མཁས་ལྡན། །བརྩེ་བའི་བདག་ཉིད་སྐྱོ་
བ་སྤངས་ལ་བསྟེན། །ཞེས་གསུངས་པ་ལྟར་རམ། དེ་མ་འབྱོར་ན་སྡོམ་པ་ཉི་ཤུ་པ་ལས། བླ་
མ་སྡོམ་ལ་གནས་ཤིང་མཁས། །ནུས་དང་ལྡན་ལས་བླང་བར་བྱ། །ཞེས་གསུངས་པ་ལྟར་
གྱི་ཡོན་ཏན་འཛོམས་དགོས་པ་དབུ་སེམས་ཀྱི་ལུགས་སོ་སོར་བཞེད་པ་ཡིན་ལ། སྤྱིར་
བཏང་སྡོམ་པ་དང་ལྡན་ཞིང་ཆོ་ག་བརྡ་སྤྲོད་པ་ལ་མཁས་པ། སྙིང་རྗེ་དང་ལྡན་པ་གཙོ་ཆེའོ། །
གསུམ་པ་ཇི་ལྟར་བླང་བ་ཆོ་གའི་ཁྱད་པར་ལ་གསུམ་སྟེ། དབྱེ་བ་དངོས་དང་།
མཐའ་དཔྱད་པ་དང༌། ལེན་ཡུལ་གྱི་དམིགས་བསལ་ལོ། །ཆོ་ག་ལ། དང་པོ་ལྟར་ན་ཞེས་
སོགས་ཀྱི་ཆོ་ག་དང་། གཉིས་པ་ལྟར་ན་སོགས་ཀྱིས་སེམས་ཙམ་ལུགས་ཀྱི་ཆོ་ག་གཉིས་
པོ་སྦྱོར་དངོས་རྗེས་གསུམ་གསུམ་གྱིས་སྡོམ་དུ་བྱས་པ་དང་། ཆོ་གའི་གཞུང་སྦྱར་བས་
རྟོགས་སླའོ། །སྔ་མ་ནི་འཕགས་པ་ཀླུ་སྒྲུབ་དང་། ཛེ་ཏཱ་རི། སྤྱོད་འཇུག་རྣམས་ཀྱི་དགོངས་
པ་བདག་ཉིད་ཆེན་པོའི་སེམས་བསྐྱེད་ཀྱི་ཆོ་གར་བཀོད་པའི་སྟེང་ནས་ལག་ལེན་ཞིབ་ཏུ་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བྱ་ཞིང་། ལུགས་ཕྱི་མ་ནི་བྱང་ས་དང་། སྡོམ་པ་ཉི་ཤུ་པ་ནས་འབྱུང་བ་རྗེ་བཙུན་ཆེན་པོས་
སྡོམ་པ་ཉི་ཤུ་པའི་འགྲེལ་པར་བཤད་པ་དང་། ལུགས་གཉིས་ཀ་ལ་འཇིག་རྟེན་དབང་ཕྱུག་
རྒྱལ་སྲས་ཐོགས་མེད་པའི་ཡིག་ཆ་གསལ་བ་ཡོད་དོ། ། །
གཉིས་པ་མཐའ་དཔྱད་པ་ནི། འདི་གཉིས་སོགས་ཏེ། ལུགས་འདི་གཉིས་ལ་ཆོ་ག་
ཐ་དད་པ་སྟེ་མི་འདྲ་བ་འབྱུང་བའི་རྒྱུ་མཚན་དབུ་མ་པ་ལྟ་བ་མཐོ་ཞིང་། གདུལ་བྱ་སེམས་
ཅན་ཐམས་ཅད་ལ་སངས་རྒྱས་ཀྱི་ས་བོན་འཇོག་པའི་དགོངས་པ་ཡངས་པས་ཆོ་ག་ཡང་དེ་
དང་མཐུན་པར་ཡངས་ལ། ཅིག་ཤོས་ཏེ་སེམས་ཙམ་པ་ལྟ་བ་ཅུང་ཟད་དམན་པས་ཆོ་ག་
ཉན་ཐོས་ཀྱི་ལུགས་དང་སྒོ་བསྟུན་པས་དོག་པ་ཡིན་ནོ། །དེ་ཡང་དབུ་མ་པ་རྣམས་སྡིག་
བཤགས་སོགས་ཡན་ལག་ལྷག་མ་རྣམས་མཛད་པ་ནི་ཤན་པ་སོགས་སྡིག་པ་ཅན་ལའང་སྐྱེ་
བར་དགོངས་ནས། དེ་དག་གི་རང་བཞིན་གྱི་ཁ་ན་མ་ཐོ་ཚབ་ཆེ་བ་རྣམས་སྦྱངས་ནས་སྡོམ་
པ་སྐྱེ་བའི་ཆེད་དུ་ཡིན་ལ། སེམས་ཙམ་པ་རྣམས་ཀྱིས་ནི་ཕྱག་མཆོད་གཉིས་ལས་སྡིག་
བཤགས་སོགས་མི་མཛད་པ་ནི་སོ་ཐར་གྱི་སྡོམ་པས་རྒྱུད་དག་པ་ལ་དགོངས་པ་ཡིན་ནོ། །
གཞན་ཡང་བར་ཆད་དྲི་བ་ཡོད་མེད་དང་། སྨོན་འཇུག་སྟབས་གཅིག་དང་། སོ་སོར་ལེན་
པ་དང་། མཇུག་ཆོག་ལ་དགའ་བ་སྒོམ་པ་དང་། མཁྱེན་པར་གསོལ་བ་དག་ཀྱང་སྤྱོད་པ་
ཡངས་དོགས་ཀྱི་ཁྱད་པར་ལས་བྱུང་བར་ཤེས་པར་བྱའོ། །
གསུམ་པ་ལེན་ཡུལ་གྱི་དམིགས་བསལ་ནི། གལ་ཏེ་སྡོམ་པ་སོགས་ཏེ། གལ་ཏེ་
རྐྱེན་དབང་དང་ཡུལ་དུས་ཀྱི་སྐལ་པས་སྡོམ་པ་བླང་པའི་ཡུལ་ལམ། གསོ་བའི་ཡུལ་བླ་མར་
འོས་པ་མ་རྙེད་པར་གྱུར་ན་དཀོན་མཆོག་གི་རྟེན་གྱི་སྤྱན་སྔར་རང་གི་བརྗོད་པས་ལེན་དུ་
རུང་བ་དབུ་མ་ལུགས་ཡིན་ལ། སེམས་ཙམ་པ་ལྟར་ན། སྲོག་དང་ཚངས་པར་སྤྱོད་པའི་
13



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བར་ཆད་དུ་འགྱུར་ན་མ་གཏོགས་མི་རུང་བར་བྱང་ས་ལས་བཤད་དེ། དགེ་བའི་བཤེས་
གཉེན་མཚན་ཉིད་དང་ལྡན་པ་རྒྱང་གྲགས་དང་དཔག་ཚད་ཀྱི་བར་སྲོག་དང་ཚངས་སྤྱོད་ལ་
མི་གནོད་ཙམ་དུ་བཙལ་ཀྱང་མ་རྙེད་ན་དཀོན་མཆོག་གི་རྟེན་གྱི་དྲུང་དུ་བདག་ཉིད་ཀྱིས་
བླངས་པས་ཀྱང་སྐྱེའོ། །ཞེས་སོ། །
གཉིས་པ་བླངས་པ་དེ་ཇི་ལྟར་སྐྱེ་བའི་ཚུལ་ནི། ངོ་བོ་ཙམ་ཞིག་སོགས་ཏེ། སྨོན་
སེམས་དང་འཇུག་སེམས་ཀྱི་ངོ་བོ་ཙམ་ཞིག་ནི་ཆོ་ག་ལ་མ་ལྟོས་པར་སྐྱེ་བར་སྲིད་མོད།
སེམས་བསྐྱེད་སྡོམ་པས་ཟིན་པ་ནི། མདོ་སྡེ་རྒྱན་ལས། གྲོགས་སྟོབས་རྒྱུ་སྟོབས་རྩ་བའི་
སྟོབས། །ཐོས་སྟོབས་དགེ་བ་གོམས་པ་ལས། །མི་བརྟན་པ་དང་བརྟན་འབྱུང་བ། །གཞན་
གྱིས་བསྟན་པའི་སེམས་བསྐྱེད་འདོད། ཅེས་པས་གྲོགས་དགེ་བའི་བཤེས་གཉེན་གྱིས་
བཟུང་བ། རྒྱུ་རང་བཞིན་གྱི་གནས་རིགས་སད་པ། དགེ་བའི་རྩ་བ་རྒྱས་པ། ཐེག་པ་ཆེན་
པོ་ཐོས་པ། དགེ་བར་གོམས་པ་སྟེ་རྒྱུ་ལྔའི་དང་པོ་གྲོགས་ལ་རག་ལས་པས་མི་བརྟན་པའི་
སེམས་བསྐྱེད་དང་། ཕྱི་མ་བཞི་པོ་མི་མཐུན་པའི་ཕྱོགས་ཀྱིས་ཉམས་དཀའ་བས་བརྟན་
པའི་སེམས་བསྐྱེད་དུ་བཞེད། གཙོ་བོ་ཆོ་ག་ཕུན་སུམ་ཚོགས་པ་གཞན་གྱི་མཐུ་ཡི་རྐྱེན་
ཚོགས་པ་ལས་སེམས་བྱུང་འདུན་པ་སྨོན་སེམས་དང་། སེམས་པ་འཇུག་པའི་སེམས་
བསྐྱེད་ཀྱི་ངོ་བོར་སྐྱེའོ། །འོན་ཀྱང་ཚོགས་ལམ་ལ་ཞུགས་པ་དང་། སེམས་བསྐྱེད་མཚན་
ཉིད་སྐྱེས་འདུས་མཉམ་ལ། སྡོམ་པ་རུ་ཡང་སྐབས་དེ་ནས་འགྱུར་རོ། །དེའི་ཚེ་གཙོ་ཕལ་གྱི་
དབང་གིས་སེམས་དཔའ་དེ། སྨོན་འཇུག་མཚན་ཉིད་པར་སོང་བ་དང་མཉམ་དུ་སེམས་
སེམས་བྱུང་རིལ་གྱིས་བྱང་སྡོམ་དུ་འགྲོ་བའོ། །སྐབས་འདིར་དཔྱད་པར་བྱ་བ་འཕགས་
སེང་གཉིས་ཀྱིས་མངོན་རྟོགས་རྒྱན་འགྲེལ་དུ། སེམས་བསྐྱེད་པ་ཞེས་པའི་སེམས་དེ། རྣམ་
14



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཤེས་ཚོགས་དྲུག་གི་ནང་ཚན་དུ་གྱུར་པའི་དྲུག་པ་ཡིད་ཀྱི་རྣམ་ཤེས་སུ་བཞེད་པས་གཙོ་
སེམས་དང་། རྒྱན་རང་དུ་ཡང་དག་རྫོགས་པའི་བྱང་ཆུབ་འདོད། ཅེས་དང་། མདོ་སྡེ་རྒྱན་དུ།
དོན་གཉིས་ལྡན་པའི་སེམས་བྱུང་པ། ཞེས་དང་། དེའི་འགྲེལ་པར། ཡོན་ཏན་གཉིས་སམ་
གསུམ་ལ་དམིགས་པའི་སེམས་དང་བ་ནི་སེམས་བསྐྱེད་པའོ། །ཞེས་སེམས་བྱུང་དུ་བཞེད་
པ་ལས། གནད་དོན་བྱང་ཆུབ་མཆོག་ཏུ་སེམས་བསྐྱེད་པར་བྱ་རྒྱུའི་སེམས་ནི་སྔར་བཤད་
པ་ལྟར་གཙོ་སེམས་ཡིན་མོད། སེམས་དེ་བྱང་ཆུབ་མཆོག་ཏུ་བསྐྱེད་ཅིང་སྨོན་པས་ན་དེའི་
གནས་སྐབས་ན་ཡོད་པའི་འདུན་པ་དང་། སེམས་པ་དང་། དད་པ་ལ་སོགས་པ་དགེ་བའི་
སེམས་བྱུང་མ་ལུས་པ་སེམས་བསྐྱེད་དུ་འགྲོ་བས་སེམས་སེམས་བྱུང་གཉིས་ཀ་ཡོད་ཅིང་
སེམས་བྱུང་གཙོ་ཆེ་བ་ཡིན་ལ། དེས་བསླབ་པ་དང་། སྡོམ་པ་དང་། སྐྱབས་འགྲོ་དང་། སྦྱོར་
བ་དང་། སྒྲུབ་པ་ལ་སོགས་པ་ལའང་འགྲེའོ། །
གསུམ་པ་སྐྱེས་པའམ་ཐོབ་པ་དེའི་མཚམས་ནི་ཚོགས་ལམ་ལ་ཞེས་སོགས་ཏེ།
ཚོགས་ལམ་ལ་མ་ཞུགས་ཀྱང་སྡོམ་པ་གདགས་སུ་རུང་བ་ཙམ། དངོས་གཞི་བརྗོད་པ་
གསུམ་པའི་མཚམས་སུ་སྐྱེ་བ་སྲོལ་གཉིས་ཀ་མཐུན་ནོ། །
སྤྱི་དོན་གསུམ་པ་བར་དུ་བསྲུང་བའི་ཚུལ་ལ་གསུམ་སྟེ་བསྲུང་ཚུལ་སྤྱིར་གདམས་
པ་དང་། བསླབ་བྱ་དངོས་དང་། ཉེས་དམིགས་དང་ཕན་ཡོན་བསྟན་པའོ། །དང་པོ་ནི།
ཐོབ་པ་མ་ཉམས་སོགས་ཏེ། །
གཉིས་པ་ལ་གཉིས་ཏེ། བསླབ་བྱའི་གནས་མཐའ་དག་སྤྱིར་བསྟན་པ་དང༌། རྩ་ལྟུང་
སོགས་ཀྱི་རྣམ་བཞག་བྱེ་བྲག་ཏུ་བཤད་པ། སྲུང་བའི་དུས་སྐབས་ལ་དཔྱད་པའོ། །བསླབ་
བྱའི་གནས་ལ་གཉིས་ཏེ་སྨོན་འཇུག་ཐུན་མོང་གི་བསླབ་པར་བྱ་བ་དང་སོ་སོའི་བསླབ་པར་
1 དུ



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བྱ་བའོ། །དེའི་དང་པོ་ལ་གཉིས་ཏེ་སྒྲུབ་པར་བྱ་བའི་ཆོས་གསུམ་དང་། ཤེས་པར་བྱ་བའི་
ཆོས་བཞིའོ། །དང་པོ་ནི་བསླབ་བྱ་དངོས་ལ་སོགས་ཀྱིས་མཚམས་སྦྱར་ནས། ཐེག་ཆེན་
གྱི་དགེ་བའི་བཤེས་གཉེན་ལ་གུས་པ་དང་། དཀོན་མཆོག་གསུམ་གྱི་གདུང་རྒྱུན་མི་བཅད་
པ་དང་། སེམས་ཅན་བློས་མི་འདོར་བ་རྣམས་སྒྲུབ་པའི་ཆོས་གསུམ་མོ། ། །
གཉིས་པ་ནི། བསམ་པ་ངན་པས་སོགས་ཏེ། ཀུན་ནས་སློང་བྱེད་ཀྱི་བསམ་ངན་
གནོད་སེམས་ལ་སོགས་པས་བསྐྱེད་པའི་སྲོག་གཅོད་དང་། རྐུ་འཕྲོག་ལ་སོགས་པ་བྱེད་པ་
ནི་རྣམ་པ་ཀུན་ཏུ་ལྟུང་༡བར་འགྱུར་ལ། སེམས་ཅན་མང་པོའི་སྲོག་སྐྱབས་ཕྱིར་མ་རུངས་
པ་གཅིག་གསོད་པ་སོགས་ལ་རང་འདོད་ཀྱི་འཁྲི་བ་མེད་ན་ལྟུང་༢བའི་གཟུགས་བརྙན་
ཙམ་སྟེ་ངོ་བོ་དགེ་བ་ཡིན་ལ། བསམ་པ་དག་པའི་སྦྱིན་པ་དང་ཚུལ་ཁྲིམས་ལ་སོགས་པ་ནི་
ལྟུང་མེད་དེ་དགེ་བ་ཁོ་ན་ཡིན་ནོ། །གལ་ཏེ་རྔོན་པ་ལ་རི་དྭགས་བསྟན་པ་ལྟ་བུ་གཞན་ལ་
གནོད་པར་གྱུར་ན། དྲང་པོར་སྨྲས་པ་སོགས་སུ་སྣང་ཡང་དོན་ལ་ལྟུང་བ་༤ མེད་པའི་
གཟུགས་བརྙན་ཞེས་བྱ་བ་ངོ་བོ་མི་དགེ་བ་ཡིན་ལ་མུ་བཞི་པོའི་རྣམ་བཞག་དེ་དག་ཤེས་
པར་བྱ་བའི་ཆོས་སོ། །
གཉིས་པ་སོ་སོའི་བསླབ་བྱ་ལ་གཉིས་ཏེ་རྒྱས་པར་བསླབ་པ་དང་། བསྡུས་ཏེ་བསླབ་
པའོ། །རྒྱས་པ་ལ་གཉིས་ཏེ་སྨོན་པའི་བསླབ་བྱ་དང་། འཇུག་པའི་བསླབ་བྱའོ། །དང་པོ་ལ་
གཉིས་ཏེ་སྤང་བའི་བསླབ་བྱ་དང་། སྒྲུབ་པའི་བསླབ་བྱའོ། །སྤང་བའི་བསླབ་བྱ་ལ་གསུམ་སྟེ།
མི་མཐུན་པའི་ཕྱོགས་གསུམ། ནག་པོའི་ཆོས་བཞི། མི་འཕེལ་བའི་རྒྱུ་དྲུག་སྤང་བའོ། །དེའི་
དང་པོ་ནི། སོ་སོའི་བསླབ་བྱ་སོགས་ཏེ། མགོ་དང་རྐང་ལག་གཏོང་བ་ལ་སོགས་པ་སྤྱད་
དཀའ་བས་བློ་གྲོས་ཞུམ་པ་དང་། བསྐལ་པ་གྲངས་མེད་གསུམ་སོགས་སུ་ཚོགས་གཉིས་
16



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བསགས་པའི་ཡུན་གྱིས་སྒྱིད་ལུག་པ་དང་། འཁོར་བའི་ཉེས་པས་སྐྲགས་ནས་བྱང་ཆུབ་ཀྱི་
སེམས་སྤོང་བ་རྣམས་མི་མཐུན་པའི་ཕྱོགས་གསུམ་མོ། ། །
གཉིས་པ་ནི། བླ་མ་དང་སོགས་ཏེ། རང་གི་བླ་མ་དང་མཆོད་འོས་རྣམས་རྫུན་གྱིས་
བསླུ་བ། ཐེག་པ་ཆེན་པོའི་གང་ཟག་ལ་མི་བསྔགས་པ་བརྗོད་པ་སྟེ་སྐུར་པ་འདེབས་པ།
སེམས་ཅན་ལ་གཡོ་དང་སྒྱུས་སྤྱོད་པ། འགྱོད་པའི་གནས་མ་ཡིན་པ་ལ་འགྱོད་པར་བསྐྱེད་
པ་རྣམས་ནག་པོའི་ཆོས་བཞིར་གྲགས་པའོ། །གསུམ་པ་ནི། སྡིག་པའི་སོགས་ཏེ། སྡིག་
པའི་གྲོགས་པོ་དང་ཆོས་དང་ཡོན་ཏན་གྱི་གེགས་སུ་གྱུར་པ་ཀུན་དང་། བསམ་པ་ཕྲག་དོག
རྒྱུ་འཁོན་དུ་འཛིན་པ། ཉེར་ལེན་ཡིད་གསོད་པ། དམན་པ་ལ་མོས་པ་རྣམས་སེམས་བསྐྱེད་
ཉམས་པའམ། མི་འཕེལ་བའི་རྒྱུ་དྲུག་སྟེ་སྤང་བར་བྱ་བའོ། །
གཉིས་པ་སྒྲུབ་པའི་བསླབ་བྱ་ནི། སངས་རྒྱས་སོགས་ཏེ། གཞན་དོན་དུ་རྫོགས་
པའི་སངས་རྒྱས་ཐོབ་པར་བྱ་སྙམ་པ་འབྲས་བུ་ལ་སྨོན་པ། དེའི་ཆེད་དུ་ས་དང་ལམ་ཐམས་
ཅད་སྒྲུབ་སྙམ་པ་ཐབས་ལ་སྨོན་པ། སེམས་ཅན་ཀུན་གྱི་རེ་བ་ཡིད་བཞིན་དུ་བསྐང་བར་བྱ་
སྙམ་པ་ཕྲིན་ལས་ལ་སྨོན་པ་སྟེ་སྐྱེས་བུ་དམ་པ་རྣམས་ཀྱི་སྨོན་པ་གསུམ་དང༌། གཞན་སྔར་
གྱི་མི་མཐུན་ཕྱོགས་ཇི་སྙེད་པ་ལས་ཟློག་ཕྱོགས་སུ་གྱུར་པའི་དགེ་བ་ཐམས་ཅད་ལ་བསླབ་
པ་སྒྲུབ་པར་བྱ་བའི་ཆོས་སོ། །
གཉིས་པ་འཇུག་པའི་བསླབ་བྱ་ལའང་གཉིས་ཏེ་སྤང་བྱ་དང༌། སྒྲུབ་བྱའོ། །དང་པོ་ནི།
འཇུག་པའི་བསླབ་བྱ་སོགས་ཏེ། སྤྱིར་འཇུག་པ་ནི་གཞན་དོན་གཙོ་བོར་སྒྲུབ་པ་ཡིན་ལ།
གཞན་སྨིན་པར་བྱེད་པ་ལ་ཐོག་མར་རང་སྨིན་དགོས་པས་དེའི་གེགས་ཐོས་པ་ལ་མི་མོས་
པ་དང་། བསམ་པ་ལ་གཡེལ་བ་དང༌། སྡོམ་པ་ལ་ལྷོད་པ་རྣམས་ཏེ་ཤེས་རབ་འཕེལ་བའི་
1



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གེགས་གསུམ་མམ་རང་ཉིད་སྨིན་པའི་གེགས་གསུམ་མོ། །སྤྱོད་པ་འཇིག་རྟེན་པ་མ་དད་
པར་གྱུར་པ་དང་། སྦྱོར་བའི་ཚེ་ལེ་ལོ་ཆེ་བ་དང་། དངོས་གཞིའི་སྐབས་ཕན་མི་འདོགས་པ་
དང༌། གལ་ཏེ་འདོགས་ཀྱང་ཆོས་ཀྱིས་ཕན་མི་འདོགས་པ་དང་། རྗེས་ལ་གོལ་བའི་ལམ་དུ་
སྦྱོར་བ་རྣམས་གཞན་རྒྱུད་སྨིན་པའི་གེགས་ལྔ་སྟེ་སྤང་བྱའོ། ། །
གཉིས་པ་སྒྲུབ་པའི་བསླབ་བྱ་ལ་གཉིས་ཏེ་མི་ཉམས་པའི་རྒྱུ་དང་། འཕེལ་བའི་རྒྱུ་
ལ་བསླབ་པའོ། །དང་པོ་ལ་གསུམ་སྟེ། ཚེ་འདིར་མི་ཉམས་པའི་རྒྱུ། ཕྱི་མ་ཕན་ཆད་དུ་མི་
ཉམས་པའི་རྒྱུ། རྣམ་པ་ཐམས་ཅད་དུ་མི་ཉམས་པའི་རྒྱུའོ། །དེའི་དང་པོ་ནི། བྱང་ཆུབ་
སེམས་བསྐྱེད་སོགས་ཏེ། སྨོན་འཇུག་སེམས་བསྐྱེད་བླངས་པའི་ཕན་ཡོན་དང་། སེམས་
བསྐྱེད་ལས་ཉམས་པའི་ཉེས་དམིགས་དང༌། སྐྱེ་བ་ཐམས་ཅད་དུ་ཡིད་བཞིན་གྱི་ནོར་བུ་
ལས་ཀྱང་རྙེད་དཀའ་བ་དྲན་པ་རྣམས་ཚེ་འདི་ལ་མི་ཉམས་པའི་རྒྱུ་ཡིན་ལ། གཉིས་པ་ནི།
དུས་གསུམ་དུ་སོགས་ཏེ། དུས་གསུམ་ལ་མ་ལྕོགས་ན་ཉིན་མཚན་གྱི་དུས་དྲུག་ཏུ་སྡིག་པ་
བཤགས་པ་ལ་སོགས་པའི་ཡན་ལག་བདུན་པ་བྱ་བ་དང་། སངས་རྒྱས་བྱང་སེམས་རྣམས་
ལ་གསོལ་བ་གདབ་པ་དང༌། བདུད་ཀྱི་ལས་རྣམས་བརྒྱད་སྟོང་པ་སོགས་མདོ་སྡེ་རྣམས་
ལས་ཤེས་པར་བྱས་ནས་སྤང་བར་བྱ་བ་གསུམ་ནི་ཕྱི་མ་ཕན་ཆད་དུ་མི་ཉམས་པའི་རྒྱུའོ། །
གཞན་ཡང་སྲོག་ལ་བབས་ཀྱང་ཤེས་བཞིན་དུ་རྫུན་གྱི་ཚིག་མི་སྨྲ་བ་དང་། བྱང་ཆུབ་སེམས་
དཔའ་རྣམས་ལ་སྟོན་པའི་འདུ་ཤེས་བསྐྱེད་པ་དང་། སེམས་ཅན་ཐམས་ཅད་ལ་ལྷག་པའི་
བསམ་པ་རྣམ་པར་དག་པས་སྤྱོད་པ་དང་། རང་གི་གདུལ་བྱར་གྱུར་པ་རྣམས་ཐེག་པ་ཆེན་
པོ་ལ་སྦྱར་པ་རྣམས་དཀར་པོའི་ཆོས་བཞི་སྟེ་སྔར་གྱི་ནག་པོའི་ཆོས་བཞི་ལས་བཟློག་པ་ཕྱི་
མར་མི་ཉམས་པའི་རྒྱུའོ། །
18



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གསུམ་པ་ནི། བྱང་ཆུབ་སེམས་ལ་སོགས་ཏེ། བྱང་ཆུབ་ཀྱི་སེམས་ལ་ལུས་ལོངས་
སྤྱོད་དགེ་བ་གཞན་ཐམས་ཅད་ལས་གཅེས་པར་གཟུང་བ་དང་། སེམས་ཅན་ཐམས་ཅད་
ལ་གཉེན་ཉེ་བ་དང་བཤེས་ཡིད་དུ་འོང་བ་བས་ཀྱང་གཅེས་པར་བལྟ་བ་དང་། དམ་པའི་
ཆོས་ལ་སྨན་ནམ་ནོར་བུ་ལས་ཀྱང་གཅེས་པར་འཛིན་པ་དང་། དགེ་བའི་བཤེས་གཉེན་ལ་
སྨན་པ་མཁས་པའམ་དམིགས་བུའི་འདུ་ཤེས་བསྒོམ་པ་དང་། བླ་ན་མེད་པའི་བྱང་ཆུབ་ལ་
བཀྲེས་པས་ཟས་དང་སྐོམ་པས་ཆུ་འདོད་པ་བས་ཆེས་འདོད་པ་རྒྱུན་དུ་དུང་ངེ་བ་བྱ་བ་
རྣམས་བླ་ན་མེད་པའི་འདུ་ཤེས་སམ་འདུན་པ་ལྔ་པོ་འདི་དག་འདི་ཕྱི་རྣམ་པ་ཀུན་ཏུ་མི་
ཉམས་པའི་རྒྱུའོ། ། །
གཉིས་པ་འཕེལ་བའི་རྒྱུ་བྱང་ཆུབ་སེམས་དཔའི་བསླབ་པའི་གནས་མཐའ་དག་ཚུལ་
ཁྲིམས་གསུམ་དུ་འདུས་པས་དེ་བཤད་པ་ལ། བྱང་ཆུབ་སོགས་ཚིག་རྐང་གཉིས་ཀྱིས་
མཚམས་སྦྱར་ནས་དང་པོ་ཉེས་སྤྱོད་སྡོམ་པའི་ཚུལ་ཁྲིམས་བཤད་པ་ལ་གསུམ་སྟེ་མཚན་
ཉིད་དང་། དབྱེ་བ་དང་། ཉེ་བར་མཁོ་བའི་མཐའ་དཔྱད་དོ། །དང་པོ་ནི། ཉེས་སྤྱོད་སོགས་ཏེ།
བྱང་སེམས་ཀྱི་སྤང་བྱ་ཉེས་སྤྱོད་ཆ་ཤས་སུ་གཏོགས་པར་བཅས་རྣམ་པ་ཀུན་ཏུ་སྤོང་བའི་
སེམས་པ་རྒྱུན་ཆགས་པའི་མཚན་ཉིད་ཅན་ནོ། །
གཉིས་པ་དབྱེ་བ་ལ་གཉིས་ཏེ་རང་བཞིན་གྱི་ཁ་ན་མ་ཐོ་བ་དང་། བཅས་པའི་ཁ་ན་
མ་ཐོ་བ་གཉིས་སོ། །དང་པོ་ནི། སྤྱད་པ་ཙམ་གྱིས་སོགས་ཏེ། གང་ཞིག་སྤྱད་པ་ཙམ་གྱིས་
ཁ་ན་མ་ཐོ་བ་སྟེ་སྡིག་པར་འགྱུར་བ་སྲོག་གཅོད་མ་བྱིན་ལེན་པ་སོགས་མི་དགེ་བ་བཅུས་
བསྡུས་པ། ལུས་ངག་ཡིད་གསུམ་གྱི་སྒོ་ལས་བྱུང་བ་རང་བཞིན་གྱི་སྒོ་ལས་བྱུང་བ་རང་
བཞིན་གྱི་སྡིག་པ་མཐའ་དག་དང་། གཉིས་པ་ནི། བཅས་ལ་སོགས་ཏེ། བྱང་ཆུབ་སེམས་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དཔའ་བཅས་ལྡན་གྱི་རྟེན་ལ་སྡིག་པར་འགྱུར་བའི་ལྟུང་བ་འོག་ནས་འཆད་པར་འགྱུར་བ་
མཐའ་དག་སྤོང་བ་ལ་བསླབ་བོ། །བཅས་རང་གཉིས་པོ་ཡང་ཐེག་པ་ཆེ་ཆུང་གི་དབྱེ་བས་
འཇོག་ཚུལ་ཐ་དད་པས་སྐབས་འདིར་བྱང་ཆུབ་སེམས་དཔའི་སྡེ་སྣོད་ལས་འབྱུང་བ་གཙོ་
ཆེའོ། །འོན་ཀྱང་དགེ་སློང་སོགས་རབ་བྱུང་གི་རྟེན་ཅན་གྱིས་དགོས་པ་ཁྱད་པར་ཅན་མེད་
པར་འོག་མ་སྟེ་ཉན་ཐོས་བསླབ་པ་ཁྱད་དུ་མི་གསོད་པར་གཅེས་སོ། ། །
གསུམ་པ་མཐའ་དཔྱད་པ་ནི། བཅས་ལ་སོགས་ཏེ། བཅས་རྐྱང་ལ་ངོ་བོའི་ཆ་ནས་
སྡིག་པ་མེད་ན་བསླབ་པ་འཆའ་བ་དོན་མེད་དོ་སྙམ་ན། དོན་ཡོད་དེ། དཔེར་ན་ཞིང་བསྲུང་
བར་འདོད་པས་རིབ་མ་བསྲུང་དགོས་པ་ལྟར་ཚུལ་ཁྲིམས་ལ་གུས་པ་དང་སྲུང་བའི་ཐབས་
སུ་སྟོན་པ་ཐུགས་རྗེ་ཅན་གྱིས་གསུངས་སོ། །གལ་ཏེ་དེ་ལྟར་མ་ཡིན་པར་བཅས་པ་ལ་ངོ་
བོའི་ཆ་ནས་སྡིག་པ་ཡོད་པར་འདོད་ན་དགེ་བ་ལ་ལྟུང་བར་འཇོག་པ་མི་འཐད་པས་ལྟུང་བ་
མེད་པའི་གཟུགས་བརྙན་གྱི་རྣམ་བཞག་ཀྱང་མི་འཐད་པར་འགྱུར་བ་དང་། སངས་རྒྱས་
རྣམས་ལ་བཅས་པ་མི་འདྲ་བ་ཕན་ཚུན་འགལ་བ་དུ་མ་ཡོད་པས་ཙནྡན་སྤོས་ཀྱི་ངད་ལྡན་གྱི་
ཞིང་གི་དགེ་སློང་ལྟ་བུ་དང་། གནས་བརྟན་བཅུ་དྲུག་རྒྱ་ནག་ཏུ་བྱོན་པའི་སྐབས་ལྟ་བུའི་
དགྲ་བཅོམ་པ་དང་། འཇམ་དབྱངས་དང་། བྱམས་པ་ལ་སོགས་པ་དབུ་སྐྲ་རིང་ཞིང་རྒྱན་
དང་བཅས་པའི་བྱང་སེམས་ཕལ་ཆེར་ལྟུང་ལྡན་དུ་འགྱུར་རོ། །གོང་དུ་མུ་བཞི་ལེགས་པར་
རྩིས་ཟིན་མོད་སྐབས་འདིར་མཁོ་བའི་མཐའ་དཔྱོད་གཞན་ཡང་བརྗོད་པར་བྱ་སྟེ། བྱང་
སེམས་ཀྱིས་བསྐལ་བ་དུ་མར་དགེ་བའི་ལས་ལམ་ལ་སྤྱད་ཀྱང་སླར་ཉན་ཐོས་ཀྱི་ས་རུ་
སེམས་བསྐྱེད་ན་སྡིག་པ་ཤིན་ཏུ་ལྕི་སྟེ། མདོ་སྡུད་པ་ལས། གལ་ཏེ་བསྐལ་བ་བྱེ་བ་དགེ་
བའི་ལས་ལམ་བཅུ། །སྤྱོད་ཀྱང་ཉན་ཐོས་རང་རྒྱལ་བྱང་ཆུབ་ཡིད་བྱེད་ན། །དེ་ནི་ཚུལ་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཁྲིམས་སྐྱོན་བྱུང་ཚུལ་ཁྲིམས་ཉམས་པ་ཡིན། །སེམས་བསྐྱེད་དེ་ནི་ཕས་ཕམ་པས་ཀྱང་ཤིན་
ཏུ་ལྕི། །ཞེས་འབྱུང་ངོ༌། །གལ་ཏེ་གང་ཟག་ཉན་ཐོས་པ་ཡིན་ན་སེམས་བསྐྱེད་དེ་ཉིད་ཉན་
ཐོས་རང་ལུགས་ཀྱི་དགེ་བ་ཆེན་པོ་ཡིན་ཏེ་ཚོགས་ཆེན་པོས་རང་གི་ཐར་པ་ལ་སྦྱོར་བའི་
ཕྱིར་རོ། །ཡང་རྒྱལ་སྲས་ཐབས་མཁས་ཀྱི་ཁྱད་པར་བྱང་ཆུབ་ཀྱི་སེམས་དང་ལྡན་པས་
འདོད་ཡོན་ལྔ་ལ་སྒྱུ་མ་ལྟ་བུར་མི་འཆིང་བར་ལོངས་སྤྱོད་པ་ཐེག་ཆེན་གྱི་དགེ་བ་ཆེན་པོ་
ཡིན་ཏེ། དེ་ཉིད་ལས། བྱང་ཆུབ་སེམས་དཔའ་འདོད་པའི་ཡོན་ཏན་ལྔ་སྤྱོད་ཀྱང་། །སངས་
རྒྱས་ཆོས་དང་འཕགས་པའི་དགེ་འདུན་སྐྱབས་སོང་སྟེ། །སངས་རྒྱས་སྒྲུབ་བྱ་སྙམ་དུ་ཀུན་
མཁྱེན་ཡིད་བྱེད་ན། །མཁས་པ་ཚུལ་ཁྲིམས་ཕ་རོལ་ཕྱིན་གནས་རིག་པར་བྱ། །ཞེས་
གསུངས་སོ། །སྤྱོད་པ་པོ་ཐེག་པ་འོག་མ་པ་ཡིན་ན་སྡིག་པར་འགྱུར་ཏེ་ཐབས་མཁས་ཀྱི་
ཁྱད་པར་མེད་པས་འཁོར་བར་འཆིང་བའི་ཕྱིར་རོ། ། །
ཡང་གཞན་དོན་ལ་བརྟན་པའི་སེམས་ཀྱིས་ཕམ་པ་བཞི་སྤྱད་པ་རྒྱལ་སྲས་ཀྱི་དགེ་བ་
ཡིན་ཏེ། གསང་ཆེན་ཐབས་ལ་མཁས་པའི་མདོ་ལས། རིགས་ཀྱི་བུ་ཡོངས་སུ་བརྟག་པ་
བཟང་ནས་གལ་ཏེ་རབ་ཏུ་བྱུང་བའི་བྱང་སེམས་རྩ་བའི་ལྟུང་བ་བཞི་པོ་ཐམས་ཅད་ལས་
འདས་པར་གྱུར་ཀྱང་། ཐབས་མཁས་པ་འདིས་སྤྱོད་པར་བྱེད་ན་བྱང་ཆུབ་སེམས་དཔའི་
ལྟུང་བར་མི་འགྱུར་བར་ངས་བཤད་དོ། །ཞེས་གསུངས་སོ། །དེ་ཉིད་ཉན་ཐོས་ལ་ཉེས་པར་
འགྱུར་ཏེ་ལྟུང་བའི་ཆེ་ཤོས་ཡིན་པས་གཞན་དོན་ལ་སེམས་བརྟན་པ་མ་ཡིན་པའི་ཕྱིར་རོ། །
ཡང་འཁོར་བའི་འགྲོ་བ་ལ་སྙིང་རྗེས་རྗེས་སུ་ཆགས་ཤིང་བསམ་བཞིན་དུ་སྐྱེ་བ་ལེན་པ་ནི་
རྒྱལ་སྲས་སྤྱིའི་རྣམ་ཐར་ཡིན་པས་དགེ་བ་སྟེ། ཉེ་བར་འཁོར་གྱིས་ཞུས་པའི་མདོ་ལས། ཉེ་
བར་འཁོར་འདི་ལ་ཐེག་པ་ཆེན་པོ་ལ་ཡང་དག་པར་ཞུགས་པའི་བྱང་ཆུབ་སེམས་དཔའ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
བསྐལ་པ་ཚད་མེད་གྲངས་མེད་པར་སྲིད་པར་སྐྱེ་བར་ལེན་ཀྱང་། སེམས་ཡོངས་སུ་མི་སྐྱོ་
ཞིང་མི་ཞུམ་པར་དེ་ནི་ཐེག་པ་ཆེན་པོ་ལ་ཡང་དག་པར་ཞུགས་པའི་བྱང་ཆུབ་སེམས་དཔའི་
ཚུལ་ཁྲིམས་ཡོངས་སུ་དག་པ་ཉིད་ཡིན་ལ། དེ་ནི་ཉན་ཐོས་ཀྱི་ཐེག་པའི་ཚུལ་ཁྲིམས་ཡོངས་
སུ་མ་དག་པ་ཉིད་དང་ཤིན་ཏུ་འཆལ་བའི་ཚུལ་ཁྲིམས་ཉིད་ཡིན་ནོ། །ཞེས་གསུངས་སོ། །
དེས་ན་ཉན་ཐོས་ཀྱི་རྟེན་ཅན་ལ་ཉེས་པར་འགྱུར་ཏེ་ཐར་པའི་གེགས་སུ་གྱུར་པའི་ཕྱིར་རོ། །
གཉིས་པ་དགེ་བ་ཆོས་སྡུད་ཀྱི་ཚུལ་ཁྲིམས་ལ་གཉིས་ཏེ། ཕ་རོལ་ཏུ་ཕྱིན་པ་དྲུག་ལ་
སློབ་པ་དང་། ཤེས་བྱའི་གནས་མཐའ་དག་ལ་སློབ་པའོ། །དང་པོ་ལ་གཉིས་ཏེ་མདོར་
བསྟན་པ་དང་། རྒྱས་པར་བཤད་པའོ། །དེའི་དང་པོ་ལ་བདུན་ཏེ་མཚན་ཉིད། སྒྲ་དོན།
དབྱེ་བ། གྲངས་ངེས་ཀྱི་བསྡུ་བ། གོ་རིམ། སྒྲུབ་ཚུལ། ཡོན་ཏན་གྱི་ཁྱད་པར་ཕན་ཡོན་དང་
བཅས་པའོ། །དང་པོ་ནི། གཉིས་པ་བྱང་ཆུབ་ཅེས་སོགས་ཏེ། བྱང་སེམས་ཀྱི་སྒྲུབ་པའི་
བསླབ་པར་བྱ་བ། ཁྱད་ཆོས་བཞི་ལྡན་ཕ་རོལ་ཕྱིན་དྲུག་གིས་བསྡུས་པ། དགེ་བའི་ཆོས་
ཀུན་རང་རྒྱུད་ལ་བསྡུད་པའམ་སྒྲུབ་པའི་སེམས་པ་མཚུངས་ལྡན་དང་བཅས་པའོ། །ཁྱད་
ཆོས་བཞི་ནི། རང་རང་གི་མི་མཐུན་ཕྱོགས་སེར་སྣ་ཁྲིམས་འཆལ་སོགས་དང་བྲལ་བ།
གྲོགས་འཁོར་གསུམ་མི་རྟོག་པའི་ཤེས་རབ་ཀྱིས་ཟིན་པ། བྱེད་ལས་གཞན་གྱི་འདོད་དོན་
རྫོགས་པར་བྱེད་པ། དེ་ལྟར་བྱས་ནས་ཆོས་བསྟན་པས་གདུལ་བྱའི་སྐལ་བ་དང་འཚམས་
པར་བྱང་ཆུབ་གསུམ་དུ་སྨིན་པར་བྱེད་པ་སྟེ། མདོ་སྡེ་རྒྱན་ལས། སྦྱིན་པ་མི་མཐུན་ཕྱོགས་
ཉམས་དང་། །རྣམ་པར་མི་རྟོག་ཡེ་ཤེས་ལྡན། །འདོད་པ་ཐམས་ཅད་ཡོངས་རྫོགས་བྱེད། །
སེམས་ཅན་རྣམ་སྨིན་བྱེད་རྣམ་གསུམ། །ཞེས་པ་ཚུལ་ཁྲིམས་སོགས་ལྔ་ལའང་འགྲེའོ། ། །
གཉིས་པ་སྒྲ་དོན་ནི། སོ་སྐྱེ་ཉན་རང་སོགས་ཏེ། འཇིག་རྟེན་པ་དང་ཉན་རང་གི་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
དགེ་བ་ཀུན་ལས་འདས་པའམ་ཕ་རོལ་ཏུ་འགྲོ་བས་ན་ཕ་རོལ་ཏུ་ཕྱིན་པ་ཞེས་བྱའོ། །འོན་
ཀྱང་སོ་སྐྱེ་དང་སློབ་ལམ་སྐབས་སྦྱིན་པའི་ཕར་ཕྱིན་སོགས་ཀྱི་ཉམས་ལེན་ལ་ཕར་ཕྱིན་གྱི་
མིང་གིས་བཏགས་པ་ཙམ་ཡིན་ཏེ། ཕར་ཕྱིན་མཚན་ཉིད་པ་སངས་རྒྱས་ཀྱི་ས་ཁོ་ན་ལ་ཡོད་
པའི་ཕྱིར་རོ། །
གསུམ་པ་དབྱེ་བ་ནི། སྦྱིན་སོགས་སོགས་ཏེ། སྦྱིན་པ་ལ་སོགས་པའི་ཕ་རོལ་ཏུ་
ཕྱིན་པ་དྲུག་པོ་ནི། སྦྱིན་པའི་སྦྱིན་པ་སོགས་ཀུན་ལའང་དྲུག་དང་ལྡན་པ་ཡིན་ཏེ། གཞན་
ཕ་རོལ་ཏུ་ཕྱིན་པ་དྲུག་ལ་འགོད་པ་སྦྱིན་པ་སོགས་སོ་སོའི་སྦྱིན་པ། དེ་བཞིན་དུ་རང་རང་གི་
མི་མཐུན་ཕྱོགས་ཀྱིས་མ་གོས་པར་སྤྱོད་པ་སོ་སོའི་ཚུལ་ཁྲིམས་རང་རང་གི་དཀའ་སྤྱད་
བཟོད་པས་སྤྱོད་པ་སོ་སོའི་བཟོད་པ། དགའ་སྤྲོ་དང་བཅས་པས་སྤྱོད་པ་སོ་སོའི་བརྩོན་
འགྲུས། དེས་སེམས་ཟིན་ཏེ་གཞན་དུ་མི་གཡེང་བས་སྤྱོད་པ་སོ་སོའི་བསམ་གཏན། འཁོར་
གསུམ་མི་རྟོག་པས་སྤྱོད་པ་སོ་སོའི་ཤེས་རབ་སྟེ་སུམ་ཅུ་རྩ་དྲུག་ཏུ་འགྱུར་རོ། །དེ་ལྟར་ཡང་
མངོན་རྟོགས་རྒྱན་ལས། དེ་དག་སོ་སོར་སྦྱིན་ལ་སོགས། །རྣམ་པ་དྲུག་ཏུ་བསྡུས་པ་ཡིས། །
གོ་ཆའི་སྒྲུབ་པ་གང་ཡིན་དེ། །དྲུག་ཚན་དྲུག་གིས་ཇི་བཞིན་བཤད། །ཅེས་སོ། ། །
བཞི་པ་གྲངས་ངེས་ཀྱིས་བསྡུ་བ་ནི། རྒྱུ་དང་ངོ་བོ་སོགས་ཏེ། དེ་ལྟར་བྱང་སེམས་
ཀྱི་ཆོས་ཕར་ཕྱིན་དྲུག་ཏུ་གྲངས་ངེས་པ་དེ་ཡང་བསླབ་པ་གསུམ་དུ་འདུ་བ་ཡིན་ཏེ། སྦྱིན་
པས་ལོངས་སྤྱོད་ལ་ཆགས་པ་དང་བྲལ་བ་དེ་ལས་ཚུལ་ཁྲིམས་ཕུན་སུམ་ཚོགས་པར་འགྱུར་ལ།
དེ་ལས་དགེ་སྦྱོང་དུ་བྱེད་པའི་ཆོས་བཞི་དང་ལྡན་པར་འགྱུར་བ་བཟོད་པ་སྟེ། དེ་གསུམ་ནི་
རྒྱུ་དང་ངོ་བོ་དང་ཁྱད་པར་གྱི་སྒོ་ནས་ལྷག་པ་ཚུལ་ཁྲིམས་ཀྱི་བསླབ་པར་བསྡུས་སོ། །
བསམ་གཏན་ནི་ལྷག་པ་ཏིང་ངེ་འཛིན་གྱི་བསླབ་པ་དང་། ཤེས་རབ་ནི་ལྷག་པ་ཤེས་རབ་ཀྱི་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བསླབ་པ་སྟེ་རང་རང་གི་བསླབ་པའི་རྐང་དང་། བརྩོན་འགྲུས་ནི་ཀུན་གྱི་གྲོགས་ཏེ་གསུམ་
དུ་འདུ་བའི་ཚུལ་ཏེ། མདོ་སྡེ་རྒྱན་ལས། བསླབ་གསུམ་དབང་དུ་མཛད་ནས་ནི། །རྒྱལ་
བས་ཕ་རོལ་ཕྱིན་པ་དྲུག ཡང་དག་བཤད་དེ་དང་པོ་གསུམ། །ཐ་མ་གཉིས་ཀྱི་རྣམ་པ་
གཉིས། །གཅིག་ནི་གསུམ་ཆར་ལ་ཡང་གཏོགས། །ཞེས་སོ། ། །
ལྔ་པ་གོ་རིམ་ནི། སྔ་མ་ལ་བརྟེན་སོགས་ཏེ། སྔ་མ་སྔ་མ་ལ་བརྟེན་ནས་ཕྱི་མ་ཕྱི་མ་
སྐྱེ་བའི་ཕྱིར་དང་། སྔ་མ་སྔ་མ་དམན་ཞིང་ཕྱི་མ་ཕྱི་མ་མཆོག་ཏུ་གནས་པའི་ཕྱིར་དང་། སྔ་མ་
སྔ་མ་རགས་ཤིང་ཕྱི་མ་ཕྱི་མ་ཕྲ་བའི་ཕྱིར་གོ་རིམ་དེ་ལྟར་དུ་འཇོག་སྟེ། རྒྱན་ལས། སྔ་མ་ལ་
བརྟེན་ཕྱི་མ་སྐྱེ། །དམན་དང་མཆོག་ཏུ་གནས་ཕྱིར་དང་། །རགས་པ་དང་ནི་ཕྲ་བའི་ཕྱིར། །
དེ་དག་རིམ་པས་བསྟན་པ་ཡིན། །ཞེས་སོ། ། །
དྲུག་པ་སྒྲུབ་ཚུལ་ནི། ཚེ་འདིའི་ལན་དང་སོགས་ཏེ། ཀུན་སློང་མཐོང་ཆོས་ཚེ་འདི་
ཡན་དང་མ་མཐོང་བའི་ཆོས་ཕྱི་མའི་རྣམ་སྨིན་ལ་རེ་བ་མེད་པའི་སྦྱིན་པ། བདེ་འགྲོའི་རྟེན་
ལ་སྨོན་པ་དང་བྲལ་བའི་ཚུལ་ཁྲིམས། འགྲོ་བ་ཀུན་ལ་ཞེ་འགྲས་པ་སྤངས་པའི་བཟོད་པ།
དཀར་པོ་དགེ་བའི་ཆོས་ཐམས་ཅད་མྱུར་དུ་སྡུད་པར་བྱེད་པའི་བརྩོན་འགྲུས། བསམ་
གཏན་བཞི་དང་གཟུགས་མེད་བཞི་ལས་འདས་པའི་ཏིང་ངེ་འཛིན། ཐབས་སྙིང་རྗེ་ཆེན་པོ་
དང་ལྡན་པའི་ཤེས་རབ་རྣམས་བརྟན་པ་སྟེ་བྱང་སེམས་རྣམས་ཀྱིས་བསྒྲུབ་པར་བྱ་སྟེ།
རྒྱན་ལས། རེ་བ་མེད་པའི་སྦྱིན་པ་དང་། །ཡང་སྲིད་མི་འདོད་ཚུལ་ཁྲིམས་དང་། །ཐམས་
ཅད་ལ་ནི་བཟོད་པ་དང་། །ཡོན་ཏན་ཀུན་སྡུད་བརྩོན་འགྲུས་དང་། །དེ་བཞིན་བསམ་
གཏན་གཟུགས་མེད་མིན། །ཤེས་རབ་ཐབས་དང་ལྡན་པ་ཡིས། །ཕ་རོལ་ཕྱིན་པ་དྲུག་པོ་
ལ། །བརྟན་པ་རྣམས་ཀྱིས་ཡང་དག་སྦྱོར། །ཞེས་སོ། །
24



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བདུན་པ་ཡོན་ཏན་གྱི་ཁྱད་པར་ཕན་ཡོན་དང་བཅས་པ་ནི། རྫོགས་པའི་བྱང་ཆུབ་
སོགས་ཏེ། འབྲས་བུ་རྫོགས་པའི་བྱང་ཆུབ་ལ་དམིགས་པས་རྒྱ་ཆེ་བ། སོ་སོའི་མི་མཐུན་
པའི་ཕྱོགས་དང་བྲལ་བས་ཟང་ཟིང་མེད་པ། སེམས་ཅན་ཐམས་ཅད་སྐལ་བ་བཞིན་དུ་བྱང་
ཆུབ་གསུམ་ལ་འགོད་པས་དོན་ཆེ་བ། ཐབས་ཁྱད་པར་ཅན་དང་བསྔོ་བས་ཟིན་པས་མི་
ཟད་པ་སྟེ། རྒྱན་ལས། རྒྱ་ཆེ་བ་དང་ཟང་ཟིང་མེད། །དོན་ཆེ་བ་དང་མི་ཟད་པ། །སྦྱིན་པ་ལ་
སོགས་ཐམས་ཅད་ཀྱིས། །ཡོན་ཏན་གཞིར་ནི་ཤེས་པར་བྱ། །ཞེས་སོ། །ཕན་ཡོན་ནམ་
འབྲས་བུ་ལ་གནས་སྐབས་ཀྱི་འབྲས་བུ་དང་། མཐར་ཐུག་གི་འབྲས་བུའོ། །དང་པོ་ནི།
རིན་ཆེན་ཕྲེང་བ་ལས། སྦྱིན་པས་ལོངས་སྤྱོད་ཁྲིམས་ཀྱིས་བདེ། །བཟོད་པས་མདངས་ལྡན་
བརྩོན་པས་བརྗིད། །བསམ་གཏན་གྱིས་ཞི་བློ་ཡིས་གྲོལ། །ཞེས་པ་ལྟར། ལོངས་སྤྱོད་དང་
བདེ་བ་སོགས་གནས་སྐབས་སུ་འབྱུང་བས་སོ། །
གཉིས་པ་ནི། རྒྱན་ལས། སྦྱིན་པ་ཚུལ་ཁྲིམས་བསོད་ནམས་ཀྱི། །ཚོགས་ཡིན་ཤེས་
རབ་ཡེ་ཤེས་ཀྱི། །གསུམ་ནི་གཉིས་ཆར་ལ་ཡང་གཏོགས། །ལྔ་ཆར་ཡང་ནི་ཡེ་ཤེས་ཚོགས། །
ཞེས་ཕར་ཕྱིན་དྲུག་པོ་ཡང་། ངོ་བོ་བསོད་ནམས་དང་ཡེ་ཤེས་ཀྱི་ཚོགས་གཉིས་ལས་གཞན་
མ་ཡིན་པས་ན། མཐར་ཐུག་གི་འབྲས་བུ་ཆོས་སྐུ་དང་གཟུགས་སྐུ་དབྱེར་མེད་པ་ཐོབ་སྟེ།
རིན་ཆེན་ཕྲེང་བ་ལས། གཟུགས་ཀྱི་སྐུ་ནི་མདོར་བསྡུ་ན། །བསོད་ནམས་ཚོགས་ལས་
འཁྲུངས་པ་སྟེ། །ཆོས་ཀྱི་སྐུ་དེ་མདོར་བསྡུ་ན། །རྒྱལ་པོ་ཡེ་ཤེས་ཚོགས་ལས་འཁྲུངས། ཞེས་སོ། །
སྤྱི་དོན་གཉིས་པ་སོ་སོའི་ངོ་བོ་རྒྱས་པར་བཤད་པ་ནི། སོ་སོའི་ངོ་བོ་སོགས་ཏེ། ཕ་
རོལ་ཏུ་ཕྱིན་པ་དྲུག་པོ་སོ་སོའི་ངོ་བོ་སེར་སྣ། ཚུལ་འཆལ། ཁོང་ཁྲོ། ལེ་ལོ། རྣམ་གཡེང་།
ཤེས་འཆལ་རྣམས་ཏེ་མི་མཐུན་པའི་ཕྱོགས་དང་བྲལ་བ། འཁོར་གསུམ་པོར་རྣམ་པར་མི་
25



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
རྟོག་པའི་ཤེས་རབ་ཀྱི་གྲོགས་དང་ལྡན་པ། གཞན་གྱི་འདོད་དོན་ཀུན་རྫོགས་པའི་བྱེད་
ལས་ཅན། སེམས་ཅན་རྣམས་རང་རང་གི་སྐལ་བ་བཞིན་བྱང་ཆུབ་གསུམ་དུ་རྣམ་པར་སྨིན་
ནུས་པ་སྟེ། ཡོན་ཏན་ནམ་ཁྱད་པར་གྱི་ཆོས་བཞི་དང་ལྡན་པའོ། །དེ་ཡང་མདོ་སྡེ་རྒྱན་ལས།
སྦྱིན་པ་མི་མཐུན་ཕྱོགས་ཉམས་དང་། །རྣམ་པར་མི་རྟོག་ཡེ་ཤེས་ལྡན། །འདོད་པ་ཐམས་
ཅད་ཡོངས་རྫོགས་བྱེད། །སེམས་ཅན་རྣམ་སྨིན་བྱེད་རྣམ་གསུམ། །ཞེས་སོ། །གཞན་ཡང་
སེར་སྣ་ཚུལ་འཆལ་སོགས་རང་རང་གི་མི་མཐུན་ཕྱོགས་༡ལ་ཆགས་པ། ཕྱི་བཤོལ་༢ལ་
ཆགས་པ། དེ་ཙམ་གྱིས་ཆོག་པར་འཛིན་པ་ལ་ཆགས་པ། ལན་ལ་ཆགས་པ། རྣམ་པར་
སྨིན་པ་ལ་ཆགས་པ། མི་མཐུན་པའི་ཕྱོགས་ཀྱི་བག་ཆགས་ལ་ཆགས་པ། གཡེང་བ་ལ་
ཆགས་པ་སྟེ་ཆགས་པ་བདུན་སྤོང་བའི་མཚན་ཉིད་ཅན་ནོ། །དེ་ཡང་མདོ་སྡེ་རྒྱན་ལས།
བྱང་ཆུབ་སེམས་དཔའི་སྦྱིན་པ་ནི། །མ་ཆགས་མི་ཆགས་ཆགས་པ་མེད། །ཆགས་པ་ཉིད་
ཀྱང་མ་ཡིན་ལ། །མ་ཆགས་མི་ཆགས་ཆགས་པ་མེད། །ཅེས་གསུངས་སོ། །
ལུང་གོང་འོག་གཉིས་ཀའི་སྦྱིན་པའི་གནས་སུ་ཚུལ་ཁྲིམས་སོགས་གཞུག་པས་
བསྒྲེའོ། །དེ་ལ་སྦྱིན་པ་ལ་དབྱེ་ན་མདོ་སྡེ་རྒྱན་ལས། དེ་ཡང་སེར་སྣ་མེད་ལྡན་དང་། །ཆོས་
དང་མི་འཇིགས་ཟང་ཟིང་གཏོང་། །སྦྱིན་པ་དེ་འདྲ་ཡོངས་ཤེས་ནས། །མཁས་པས་ཡང་
དག་སྒྲུབ་པར་བྱེད། །ཅེས་ཆོས་ཀྱི་སྦྱིན་པ། མི་འཇིགས་པ་སྟེ་སྐྱབས་ཀྱི་སྦྱིན་པ། ཟང་ཟིང་
གི་སྦྱིན་པ་སྟེ་གསུམ་དུ་ཡོད་ལ། གཞུང་གཞན་དུ་བྱམས་པའི་སྦྱིན་པ་གསུངས་པ་ནི་མི་
འཇིགས་པའི་སྦྱིན་པར་བསྡུའོ། །དེ་ལ་གཏོང་ཚུལ་གོམས་པའི་ཚོད་དང་སྦྱར་ན་བྱང་ཆུབ་
སེམས་དཔའ་ཁྱིམ་པས་ནི་ཟང་ཟིང་གི་སྦྱིན་པ་གཙོར་བྱ་སྟེ། སྤྱོད་འཇུག་ལས། ཚོད་མ་ལ་
སོགས་སྦྱིན་པ་ལའང་། འདྲེན་པས་ཐོག་མར་སྦྱོར་བར་མཛད། །དེ་ལ་གོམས་ནས་ཕྱི་ནས་ནི། །



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
རིམ་གྱིས་རང་གི་ཤ་ཡང་གཏོང་། །གང་ཚེ་རང་གི་ལུས་ལ་ནི། །ཚོད་སོགས་ལྟ་བུའི་བློ་སྐྱེས་པ། །
དེ་ཚེ་ཤ་ལ་སོགས་གཏོང་བ། །དེ་ལ་དཀའ་བ་ཅི་ཞིག་ཡོད། །ཅེས་སོ། །དེ་ཡང་ཆུ་རྗེའུ་རེ་
ཙམ་མམ། ཚོད་ཕོར་རེ་ཙམ་སྟེར་བ་སོགས་ལ་བསླབ་ཅིང་། རིམ་གྱིས་མ་དག་པའི་དངོས་
པོ་རྣམས་སྤངས་པའི་ཟས། གོས། སྨན། ནོར་སོགས་སྟེར་བ་ལ་བསླབ་ཅིང་ཆོས་དང་མི་
འཇིགས་པའི་སྦྱིན་པའང་ཇི་ལྟར་ནུས་པ་གཏོང་ངོ་། །དེ་དག་ཀྱང་ཉེ་བར་འཁོར་གྱིས་ཞུས་
པའི་མདོ་ལས། ཤཱ་རིའི་བུ་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཁྱིམ་པ་
ཁྱིམ་ན་གནས་པས་ནི་སྦྱིན་པ་གཉིས་ལ་གནས་པར་བྱའོ། ། །
གཉིས་གང་ཞེ་ན། ཆོས་སྦྱིན་པ་དང་། ཟང་ཟིང་སྦྱིན་པ་སྟེ། ཤཱ་རིའི་བུ་བྱང་ཆུབ་
སེམས་དཔའ་སེམས་དཔའ་ཆེན་པོ་ཁྱིམ་པ་ཁྱིམ་ལ་གནས་པས་ནི། རྗེས་སུ་ཆགས་པ་མེད་
པ་དང་། ཁོང་ཁྲོ་བ་མེད་པས་སྦྱིན་པ་དེ་གཉིས་ལ་གནས་པར་བྱའོ། །ཞེས་གསུངས་སོ། །
རྟེན་དང་སྦྱར་བ་རབ་ཏུ་བྱུང་བས་ཟང་ཟིང་གི་སྦྱིན་པ་ལྷུང་བཟེད་ཀྱི་ལྷག་རོལ་ཙམ་མ་
གཏོགས་གཞན་སྦྱིན་པར་མ་གསུངས་ཏེ། ནོར་རླབས་པོ་བསགས་ནས་སྦྱིན་པ་ཐོས་བསམ་
སྒོམ་པའི་གེགས་ཆེན་པོ་ཡིན་པའི་ཕྱིར་རོ། །འོན་ཀྱང་འབད་མེད་དུ་རྙེད་པའི་ནོར་དང་ཡོ་
བྱད་ཡོད་ན་སྦྱིན་པ་མ་བཀག་སྟེ། སྤྱོད་འཇུག་ལས། ཆོས་གོས་གསུམ་མ་གཏོགས་པ་སྦྱིན།
ཞེས་གསུངས་པས་སོ། །དེས་ན་རབ་ཏུ་བྱུང་བས་ཆོས་ཀྱི་སྦྱིན་པ་གཙོར་བྱ་ཞིང་། དེའི་རྐྱེན་
གླེགས་བམ་སོགས་དང་། མི་འཇིགས་པ་སྦྱིན་པ་ལ་ཅི་ནུས་ཀྱིས་འབད་པར་བྱའོ། །དེ་ཡང་
མདོ་དེ་ཉིད་ལས། ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་རབ་ཏུ་བྱུང་བར་
གཏོགས་པ་ནི་སྦྱིན་པ་བཞི་ལ་གནས་པར་བྱའོ། །བཞི་གང་ཞེ་ན། འདི་ལྟ་སྟེ། སྙུག་གུ་སྦྱིན་
པ་དང་། སྣག་ཚ་སྦྱིན་པ་དང་། གླེགས་བམ་སྦྱིན་པ་དང༌། ཆོས་སྦྱིན་པ་ལགས་ཏེ། ཤཱ་རིའི་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བུ་བྱང་ཆུབ་སེམས་དཔའ་སེམས་དཔའ་ཆེན་པོ་རབ་ཏུ་བྱུང་བར་གཏོགས་པས་ནི། སྦྱིན་པ་
བཞི་པོ་དེ་དག་ལ་གནས་པར་བྱའོ། །ཞེས་སོ། །རྟེན་གཉིས་པོ་གང་ཡིན་ཡང་རུང་མི་སྐྱེ་
བའི་ཆོས་ལ་བཟོད་པ་མ་ཐོབ་ཀྱི་བར་དུ་མགོ་དང་རྐང་ལག་ལ་སོགས་པ་སྟེར་ཕོད་ཀྱང་མི་
གཏང་སྟེ། སྤྱོད་འཇུག་ལས། དམ་པའི་ཆོས་ནི་སྤྱོད་པའི་ལུས། །ཕྲན་ཚེགས་ཆེད་དུ་གཏང་
མི་བྱ། །དེ་ལྟར་བྱས་ན་སེམས་ཅན་གྱི། །བསམ་པ་མྱུར་དུ་རྫོགས་མི་འགྱུར། །སྙིང་རྗེའི་
བསམ་པ་མ་དག་པར། །ལུས་འདི་གཏང་བར་མི་བྱ་སྟེ། །ཅི་ནས་འདི་དང་གཞན་དུ་ཡང་། །
དོན་ཆེན་འགྲུབ་པའི་རྒྱུར་གཏང་ངོ༌། །ཞེས་སོ། །ས་མཚམས་དང་སྦྱར་བ་མི་སྐྱེ་བའི་ཆོས་
ལ་བཟོད་པ་ཐོབ་པས་ནི་རྒྱལ་སྲིད་སྟེར་བ་སོགས་གཏོང་བ་ཆེན་པོ་རྣམས་ལ་བསླབ་
དགོས་ཏེ། དེ་དག་གིས་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་བའི་ཕྱིར་
རོ། །
དེ་ཉིད་ལས། ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་མི་སྐྱེ་བའི་
ཆོས་ལ་བཟོད་པ་ཐོབ་པས་ནི། གཏོང་བ་གསུམ་ལ་གནས་པར་བྱའོ། །གསུམ་གང་ཞེ་ན།
འདི་ལྟ་སྟེ། གཏོང་བ་དང་། གཏོང་བ་ཆེན་པོ་དང་། ཤིན་ཏུ་གཏོང་བ་ལའོ། །དེ་ལ་གཏོང་
བ་ནི་རྒྱལ་སྲིད་ཡོངས་སུ་གཏོང་བའོ། །གཏོང་བ་ཆེན་པོ་ནི་ཆུང་མ་དང༌། བུ་དང༌། བུ་མོ་
ཡོངས་སུ་གཏོང་བའོ། །ཤིན་ཏུ་གཏོང་བ་ནི་མགོ་དང་། ལག་པ་དང་། ལྤགས་པ་དང་། རུས་
པ་དང་། རྐང་ཡོངས་སུ་གཏོང་བ་སྟེ། ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་
པོ་མི་སྐྱེ་བའི་ཆོས་ལ་བཟོད་པ་ཐོབ་པས་ནི། ཡོངས་སུ་གཏོང་བ་གསུམ་པོ་དེ་དག་ལ་
གནས་པར་བྱའོ། །ཞེས་དང་རྒྱལ་བའི་ཡུམ་ལས་ཀྱང་རྒྱས་པར་གསུངས་སོ། །མདོར་ན་དེ་
ལྟ་བུའི་གོམས་ཚོད་དང་། རྟེན་དང་། ས་མཚམས་ཀྱི་རིམ་པས་སློང་བ་པ་མཐོང་ན་ཞུམ་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པའི་སེམས་སྤངས་ཏེ་འཛུམ་པའི་བཞིན་ཕྱུང་། དགའ་བའི་གཏམ་གྱིས་མདུན་བསུས་ནས་
ཕ་རོལ་པོའི་རེ་བ་རྫོགས་ཤིང་། རང་ཉིད་འགྱོད་པ་མེད་པ་དང་དགའ་བ་བསྐྱེད་ཅིང་བསྔོ་
བས་ཟིན་པ་གཏོང་སྟེ། འཕགས་པ་གང་པོས་ཞུས་པ་ལས། འགའ་ཞིག་དྲུང་དུ་འོང་གྱུར་ན། །
རྒྱང་ནས་གསོང་པོར་སྨྲ་བར་བྱེད། །ཁྱོད་ནི་དངོས་པོ་ཅི་ཞིག་འདོད། །བདག་གི་ཟད་པ་
སྦྱིན་ཞེས་ཟེར། །ཞེས་པ་དང་། དངོས་པོ་འདི་ནི་འདོད་ཟེར་ཞིང་། །བདག་ལ་བྱིན་ཅིག་
ཟེར་ན་ཡང་། །བྱང་ཆུབ་སེམས་དཔའ་ཅི་བདོག་པ། །ཐམས་ཅད་དགའ་བས་ཁྱེར་ཞེས་
ཟེར། །གལ་ཏེ་སྦྱིན་པ་གཏོང་ནས་ནི། །ཕྱིས་ཀྱང་འགྱོད་པ་མེད་གྱུར་ན། །སངས་རྒྱས་ལ་
ནི་དྲན་པའི་ཕྱིར། །སེམས་ནི་རྟག་ཏུ་དགའ་བ་ཐོབ། །སེམས་ཅན་ཀུན་ལ་སྐལ་ཡོད་པས། །
ཐམས་ཅད་ཕོངས་པ་མེད་འགྱུར་ཞིང་། །མ་ལུས་ཐམས་ཅད་ཚིམ་བྱ་ཞེས། །སྦྱིན་པ་གཏོང་
ཚེ་བསྔོ་བར་བྱེད། །ཅེས་གསུངས་སོ། །ཚུལ་ཁྲིམས་ནི། སྤྱོད་འཇུག་ལས། སྤོང་བའི་
སེམས་ནི་ཐོབ་པ་ལས། །ཚུལ་ཁྲིམས་ཕ་རོལ་ཕྱིན་པར་བཤད། །ཅེས་པ་ལྟར་སྤོང་སེམས་
ཐོབ་པས་ཚུལ་ཁྲིམས་གསུམ་སྤྱོད་ན་སྡོམ་པར་འགྱུར་ཏེ། སྐབས་འདིར་བཤད་བྱའི་གཙོ་
བོ་ཡིན་པས་བཤད་ཟིན་པ་དང་འཆད་པར་འགྱུར་བ་ཐམས་ཅད་ཀྱིས་ལེགས་པར་རྟོགས་
ནུས་སོ། །
བཟོད་པ་ལ་དབྱེ་ན་གསུམ་སྟེ། ཆོས་ཡང་དག་པར་སྡུད་པའི་མདོ་ལས། སྡུག་
བསྔལ་དང་དུ་ལེན་པའི་བཟོད་པ་དང༌། །ཆོས་ངེས་པར་སེམས་པའི་བཟོད་པ་དང་། །
གཞན་གྱིས་གནོད་པར་བྱས་པ་ལ། །ཇི་མི་སྙམ་པའི་བཟོད་པའོ། །ཞེས་གསུངས་པ་ལྟར་
གྱི་དང་པོ་ནི། ཆོས་སྒྲུབ་པའི་ཕྱིར་ལུས་ངག་གི་དཀའ་བ་དང་དུ་ལེན་པ་སྟེ། སྔོན་གྱི་སངས་
རྒྱས་བྱང་སེམས་རྣམས་ཀྱིས་བྱ་དཀའ་བའི་སྤྱོད་པ་ཇི་ལྟར་སྤྱད་པ་རྣམས་དྲན་པའི་སྒོ་ནས་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཚ་གྲང་བཀྲེས་སྐོམ་ངལ་དུབ། ནད་གདོན་ལ་སོགས་པའི་སྡུག་བསྔལ་མཐའ་དག་ཁྱད་དུ་
གསོད་པ་དང༌། དེ་བཞིན་དུ་གཞན་དོན་དུ་དམྱལ་བའི་སྡུག་བསྔལ་གྱི་ཁུར་ཁྱེར་བ་ལའང་
ཤིན་ཏུ་སྤྲོ་བས་བཟོད་པར་བྱ་བ་སྟེ། བྱང་ཆུབ་སེམས་དཔའ་ལམ་པས་འཇིགས་པ་དང་།
འཚེ་བ། སྡུག་བསྔལ་བ་གང་གིས་ཀྱང་མི་སྐྱོ་བ་ལམ་དུ་འཁྱེར་བའི་ཚུལ་མདོར་བསྡུ་ན།
མདོ་ལས། འབྲོག་དགོན་པར་སྡོད་པའི་ཚེ་གཅན་ཟན་ཁྲོ་བོས་ཟ་བའམ། ཆོམ་རྐུན་གྱིས་
གནོད་པ་བྱས་པ་ལ། བདག་གི་ལས་ཀྱི་སྒྲིབ་པ་ཐམས་ཅད་འདིས་དག་པར་གྱུར་ཅིག
བདག་འཚང་རྒྱ་བའི་སངས་རྒྱས་ཀྱི་ཞིང་དེར་འདི་ལྟ་བུའི་གནོད་པ་མི་འབྱུང་བར་གྱུར་
ཅིག ། །
ཅེས་སངས་རྒྱས་ཀྱི་ཞིང་ཡོངས་སུ་དག་པ་དང་། སེམས་ཅན་ཡོངས་སུ་སྨིན་པ་ལ་
བསླབ་བོ། །ཞེས་པ་གནས་སྐབས་གཞན་ལ་འགྲེ་བ་དང་། སྤྱོད་འཇུག་ལས། དེ་བས་
གནོད་པ་ཁྱད་བསད་ཅིང་། །སྡུག་བསྔལ་རྣམས་ཀྱིས་མི་ཚུགས་བྱོས། །མཁས་པས་སྡུག་
བསྔལ་བྱུང་ཡང་ནི། །སེམས་ཀྱི་རབ་དྭངས་རྙོག་མི་བྱ། །ཞེས་དང་། གཞན་ཡང་སྡུག་
བསྔལ་ཡོན་ཏན་ནི། །སྐྱོ་བས་དྲེགས་པ་སེལ་བར་བྱེད། །འཁོར་བ་པ་ལ་སྙིང་རྗེ་སྐྱེ། །སྡིག་
ལ་འཛེམ་ཞིང་དགེ་ལ་དགའ། ཞེས་སོགས་རྒྱས་པར་གསུངས་སོ། །
གཉིས་པ་ཆོས་ལ་ངེས་པར་སེམས་པའི་བཟོད་པ་ནི། ངོ་བོ་ལ་འབྲུ་བསྣན་པ་ལྟར་ན།
གནས་ལུགས་ཟབ་མོ་སྟོང་པ་ཉིད་ཀྱི་སྒྲ་ཐོས་པའམ། དོན་དཔྱོད་པས་མི་སྐྲག་པ་སྟེ། སྡུད་
པ་ལས། གང་ལ་ཤེས་རབ་ཕ་རོལ་ཕྱིན་མཆོག་མི་དམིགས་ཤིང་། །བྱང་ཆུབ་སེམས་དཔའ་
མི་དམིགས་བྱང་ཆུབ་སེམས་མི་དམིགས། །དེ་སྐད་ཐོས་ནས་རྨོངས་པ་མེད་ཅིང་མི་སྐྲག་པ། །
བྱང་ཆུབ་སེམས་དཔའ་དེ་ནི་བདེ་གཤེགས་ཤེས་རབ་སྤྱོད། །ཅེས་སོ། །བཟོད་ཡུལ་གནོད་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བྱེད་ཀྱི་རང་བཞིན་ཤེས་ནས་བསྒོམ་པའི་ཚུལ་ལ་འབྲུ་བསྣན་པ་ལྟར་ན་གཉིས་ཏེ། ཀུན་
རྫོབ་དང་། དོན་དམ་པའི་བསྒོམ་ཚུལ་གཉིས་ལས། དང་པོ་ནི། སྤྱིར་འཁོར་བ་མཐའ་དག་
སྡུག་བསྔལ་གྱི་རང་བཞིན་ཡིན་པ་དང༌། འབྱུང་བ་ཆེན་པོ་ས་ཆུ་མེ་རླུང་ནམ་མཁའ་རྣམས་
སྲ་གཤེར་དྲོད་གཡོ་སྟོང་པའི་རང་བཞིན་ཡིན་པ་དང་། སེམས་ཅན་གྱི་རང་བཞིན་མི་བསྲུན་
པ་ཡིན་པར་ཤེས་ཤིང་། རང་ལ་གནོད་པ་འབྱུང་བ་རང་གི་ལས་ཀྱིས་བསྐུལ་བ་ཡིན་པ་
སོགས་ཀུན་རྫོབ་ཀྱི་ཆོས་དྲན་པར་བྱས་ལ་ཁྲོ་བ་ལས་བཟློག་པའོ། །གཉིས་པ་ནི། གནོད་བྱ།
གནོད་བྱེད། གནོད་པའི་ཆོས་གསུམ་པོ་རང་བཞིན་གྱིས་མ་གྲུབ་པར་ཤེས་ནས་ཁྲོ་བ་ལས་
བཟློག་པའོ། །ཚུལ་འདི་གཉིས་ཀྱང་སྤྱོད་འཇུག་ལས། སེམས་ཅན་མི་བསྲུན་ནམ་མཁའ་བཞིན།
ཞེས་སོགས་དང་། དེ་ལྟར་སྟོང་པའི་དངོས་རྣམས་ལ། ཞེས་སོགས་ཀྱིས་རིམ་བཞིན་གྲུབ་
པོ། །
གསུམ་པ་གཞན་གྱིས་གནོད་པར་བྱས་པ་ལ་ཇི་མི་སྙམ་པའི་བཟོད་པ་ནི། གནོད་
པར་བྱེད་པའི་དགྲའམ་གདོན་ལ་རང་གི་སེམས་རྒྱུད་མི་འཁྲུགས་ཤིང་། སླར་གནོད་པའི་
ལན་མི་བྱེད་པའི་སྟེང་དུ་ཕན་འདོགས་པ་དང་། ཁྲོ་བའི་རྒྱུ་འཁོན་དུ་འཛིན་པ་སྤངས་པ་
སོགས་ཐབས་སྣ་ཚོགས་པའི་ཚུལ་གྱིས་བསྒོམ་པ་ཞིབ་ཏུ་གཞུང་དང་མན་ངག་གི་སྟེང་ནས་
ཤེས་པར་བྱ་ཞིང་། བསྒོམ་ཡུལ་ཐོག་མ་གཉེན། དེ་ནས་གྲོགས། དེ་ནས་བར་མ། དེ་ནས་
དགྲ་ལ་བསྒོམ་པ་དང་། དུས་ཀྱང་ཉི་མ་གཅིག་ལ་སོགས་པ་ནས་བསྲིངས་ཤིང་བསྒོམ་མོ། །
བརྩོན་འགྲུས་ལ་དབྱེ་ན། དགོངས་པ་ངེས་འགྲེལ་ལས་གསུམ་དུ་གསུངས་ཏེ། བདུད་དང་
བདུད་ཀྱི་རིས་ཀྱིས་བརྫི་བར་མི་ནུས་པ་གོ་ཆའི་བརྩོན་འགྲུས་དང༌། དགེ་བའི་ཚོགས་
འཕྲལ་འཕྲལ་དུ་ལག་ལེན་ལ་ཐེབ་པ་སྦྱོར་བའི་བརྩོན་འགྲུས་དང་། གཞན་གྱི་དོན་ལ་སྤྲོ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བའི་བརྩོན་འགྲུས་སོ། །དེ་དག་ཀྱང་སྤྱོད་ཡུལ་ཡོངས་སུ་དག་པ་དང་། སྒྲུབ་པ་ཕུན་སུམ་
ཚོགས་པ་གཉིས་ཀྱི་སྒོ་ནས་བརྩམས་ཏེ། དང་པོ་ནི། འཕྲལ་གྱི་ཀུན་སྤྱོད་ལུང་མ་བསྟན་
ཐམས་ཅད་རུང་མཐུན་གྱི་ཚིག་གིས་དགེ་བར་སེམས་བསྐྱེད་པ་སངས་རྒྱས་ཕལ་པོ་ཆེའི་
སྤྱོད་ཡུལ་ཡོངས་སུ་དག་པའི་མདོ་ལྟར་ཉམས་སུ་བླང་བར་བྱ་སྟེ། སྡུད་པར། འགྲོ་འཆག་
ཉལ་དང་འདུག་པ་ཤེས་བཞིན་རབ་ཏུ་ལྡན། །ཞེས་པའི་དོན་ཡང་ཡིན་ནོ། །
གཉིས་པ་སྒྲུབ་པ་ཕུན་སུམ་ཚོགས་པ་ལ། ཉན་ཐོས་པ་རང་དོན་གཙོ་བོ་དང་གཞན་
དོན་ཞར་བྱུང་ཡིན་ཀྱང་། བྱང་སེམས་ཀྱི་སྐབས་འདིར་གཞན་དོན་གཙོ་བོ་རང་དོན་ཞར་
བྱུང་དུ་སྒྲུབ་སྟེ། དཔེར་ན་ཟང་ཟིང་གི་སྦྱིན་པའི་སྐབས་ལོངས་སྤྱོད་ཆུད་མི་ཟ་བར་བསྲུང་
བ་བརྒྱུད་ནས་གཞན་དོན། བྱིན་ནས་ཕན་འདོགས་པ་དངོས་སུ་གཞན་དོན། དེ་ལྟར་
གཞན་དོན་གཙོ་བོར་བྱས་པས་ཚེ་འདིར་རང་བདེ་ཞིང་སྙན་པ་དང༌། འཁོར་ཕུན་སུམ་
ཚོགས་པར་འདུ། སྐྱེ་བ་གཞན་དུ་ལོངས་སྤྱོད་ཆེ་ཞིང་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་
རྫོགས་པ་ནི་རང་དོན་ཞར་བྱུང་དུ་འགྲུབ་པའོ། །དེ་བཞིན་དུ་ཆོས་ཀྱི་སྦྱིན་པ་ལ་གཞན་ལ་
ཕན་པའི་ཕྱིར་ཆོས་ཉན་པ་བརྒྱུད་ནས་གཞན་དོན། ཤེས་ནས་བཤད་པ་དངོས་སུ་གཞན་དོན།
དེ་ལྟར་བཤད་པས་རང་གི་བློ་ལ་བསྐྱེད་ཆེར་ཐོན་ནས་ཚེ་འདིར་མཁས་པར་གྲགས་ཤིང་།
ཕྱི་མ་ལ་ཤེས་བྱ་ཐམས་ཅད་ལ་མ་རྨོངས་པའི་ཤེས་རབ་འཐོབ། ཐབས་མཁས་པས་ཤེས་
རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པ་ནི་རང་དོན་ཤུགས་ལས་འགྲུབ་པ་སྟེ། སྤྱོད་
འཇུག་ལས། དངོས་སམ་ཡང་ན་བརྒྱུད་ཀྱང་རུང་། །སེམས་ཅན་དོན་ལས་གཞན་མི་སྤྱད། །
ཅེས་སོགས་གསུངས་སོ། །བསམ་གཏན་ལ་དབྱེ་ན་དགོངས་པ་ངེས་འགྲེལ་ལས་འབྱུང་བ་
ལྟར་གསུམ་སྟེ། ཉོན་མོངས་པ་དང་སྡུག་བསྔལ་བའི་གཉེན་པོར་བདེ་བར་གནས་པའི་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བསམ་གཏན་དང་། ཡོན་ཏན་མངོན་པར་སྒྲུབ་པའི་བསམ་གཏན་དང་། སེམས་ཅན་གྱི་
དོན་བྱེད་པའི་བསམ་གཏན་ནོ། །དང་པོ་ནི། བསྒོམ་པའི་སྟོབས་ཀྱིས་སྤྲོས་པའི་སྣང་བ་
ནུབ་སྟེ། ནང་དུ་བསམ་གཏན་ལས་སྐྱེས་པའི་དགའ་བདེ་ཁྱད་པར་ཅན་ཐོབ་པ་དང་།
གཉིས་པ་ནི། ཕྱིན་དྲུག་སོགས་དགེ་བའི་ཚོགས་སྒྲུབ་དུས་སེམས་རྩེ་གཅིག་པའི་
ཆའམ་ཟད་པ་ཟིལ་གནོན་སོགས་དང་། རྣམ་ཐར། གཟུངས་དང་སྤོབས་པ་རྒྱ་མཚོ་ལྟ་བུ་
འགྲུབ་པ་དང་། །
གསུམ་པ་ནི། སེམས་ཅན་གྱི་དོན་ལ་རྩེ་གཅིག་པའི་སེམས་སམ། བསམ་གཏན་གྱི་
དངོས་གཞིའི་སེམས་ལས་རྫུ་འཕྲུལ་འདོད་དགུར་བསྒྱུར་བའི་བཀོད་པས་གདུལ་བྱ་འདུལ་
བའོ། །དེ་ལྟར་བུའི་བསམ་གཏན་རྣམ་པ་གསུམ་པོ་གཙོ་བོ་འབྲས་བུའི་ངོས་ནས་བཏགས་
པ་ཡིན་མོད། དངོས་གཞིར་སྒྲུབ་པ་ལ་སྤྱོད་འཇུག་ལས། སེམས་ནི་རྣམ་པར་གཡེང་བའི་མི། །
ཉོན་མོངས་མཆེ་བའི་ཕྲག་ན་གནས། །ཞེས་གསུངས་པ་ལྟར་ཞིང་ལས་དང་། ཚོང་ལས་
སོགས་འདུ་འཛིའི་གཡེང་བ་མཐའ་དག་དང་། དེའི་རྒྱུ་ཕྱི་ཡོ་བྱད་དང་། ནང་སེམས་ཅན་ལ་
ཆགས་པ་དང་བཅས་པ་སྤངས་ཏེ། འདུ་འཛིན་དང་ཅ་ཅོ་མེད་པའི་གནས་དབེན་པ་ལ་
བརྟེན་དགོས་ཏེ། སྤྱོད་འཇུག་ལས། ནགས་ན་རི་དྭགས་བྱ་རྣམས་དང་། །ཤིང་རྣམས་མི་
སྙན་བརྗོད་མི་བྱེད། །འགྲོགས་ན་བདེ་བ་དེ་དག་དང་། །ནམ་ཞིག་ལྷན་ཅིག་གནས་པར་
འགྱུར། །ཞེས་སོགས་དང༌། དེ་བས་ཤིན་ཏུ་མདངས་དགའ་བའི། །ནགས་ཚལ་ཚེགས་ཆུང་
བདེ་སྐྱིད་ཅིང་། །གཡེང་བ་ཐམས་ཅད་ཞི་བྱེད་པར། །བདག་ཉིད་གཅིག་པུ་གནས་པར་བྱ། །
ཞེས་སོགས་རྒྱས་པར་གསུངས་སོ། །གནས་དེ་ལྟ་བུར་བསམ་གཏན་གྱི་ཉེར་བསྡོགས་ཡིད་
ལ་བྱེད་པ་བདུན་གྱི་རིམ་པ་ལ་བརྟེན་ནས་དངོས་གཞི་བསམ་གཏན་དང་པོ་ནས་སྲིད་རྩེའི་
33



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བར་གྱི་འཇུག་ངོགས་གོམས་པར་བྱེད་པའི་ཏིང་ངེ་འཛིན་ནི་འཇིག་རྟེན་པ་དང་ཐུན་མོང་བ་
ཡིན་ལ། བསམ་གཟུགས་ལས་འདས་པའི་ཞི་ལྷག་བསྐྱེད་པ་ནི་ཉན་ཐོས་དང་ཐུན་མོང་བ་སྟེ།
སྔར་ཞི་གནས་ཀྱི་གསོ་སྦྱོང་གི་སྐབས་སུ་ཅུང་ཟད་བཤད་ཟིན་ལ། ཐུན་མོང་མ་ཡིན་པ་
ཚངས་པའི་གནས་སམ་ཚད་མེད་པ་བཞི་པོ་བྱམས་པ་དང་སྙིང་རྗེ་གཉིས་སུ་བསྡུས་ནས་
ཉམས་སུ་བླང་བར་བྱ་སྟེ། འཕགས་པ་ཆོས་ཡང་དག་པར་སྡུད་པའི་མདོ་ལས། སྤྱན་རས་
གཟིགས་དབང་ཕྱུག་གིས་གསོལ་པ། བཅོམ་ལྡན་འདས་བྱང་ཆུབ་སེམས་དཔས་ཆོས་ཤིན་
ཏུ་མང་པོ་ལ་བསླབ་པར་མི་བགྱིའོ། །བྱང་ཆུབ་སེམས་དཔས་ཆོས་གཅིག་རབ་ཏུ་རྟོགས་
ཤིང་བཟུང་བར་བགྱིས་ན་སངས་རྒྱས་ཀྱི་ཆོས་ཐམས་ཅད་དེའི་ལག་མཐིལ་དུ་མཆིས་པ་
ལགས་སོ། །གཅིག་པོ་གང་ཞེ་ན། སྙིང་རྗེ་ཆེན་པོའོ་ཞེས་སོགས་ཀྱིས་སྙིང་རྗེ་ཐེག་ཆེན་གྱི་
ཆོས་ཀྱི་རྩ་བར་གསུངས་ཤིང་། དེ་སྐྱེ་བ་བྱམས་པ་ལ་རག་ལས་ཏེ། མདོ་སྡེ་རྒྱན་ལས། སྙིང་
རྗེའི་ཆུ་བ་བྱམས་པ་སྟེ། ཞེས་སོགས་གསུངས་སོ། །
དེས་ན་ཐོག་མར་ཡུལ་བདེ་བ་རྒྱུ་དང་བཅས་པ་དང་བྲལ་བའི་སེམས་ཅན་ཐམས་
ཅད་སྐྱེ་སླ་བ་མའམ་བུར་འདུ་ཤེས་པའི་ཚུལ་གྱིས་གཅིག་ཆར་དུའམ། ཚེ་འདིའི་མ་ནས་
བརྩམས་ཏེ་གཉེན་བཤེས་དགྲ་གདོན་མཁའ་ཁྱབ་རིས་མེད་ཀྱི་བར་རིམ་གྱིས་བདེ་བ་རྒྱུར་
བཅས་དང་ཕྲད་འདོད་ཀྱི་བྱམས་པ་བསྒོམ་མོ། །དེ་བཞིན་དུ་ཡུལ་སྡུག་བསྔལ་རྒྱུར་བཅས་
ལ་སྤྱོད་པ། རབ་འབར་དགྲ་ཡི་དབང་དུ་སོང་། ཞེས་སོགས་དང་། བཀྲེན་ལ་བརྩེ་དང་མ་
རུངས་པ་ལ་བརྩེ། ཞེས་སོགས་ཀྱིས་རྣམ་པ་བཅུའམ། དྲུག་ཏུ་འབྱེད་པ་དང་། དེ་བཞིན་
གཤེགས་པ་དེ་ནི་དེར་ཞུགས་ནས། ཞེས་སོགས་ཀྱི་དོན་ལྟར་ཉན་རང་མན་ཆད་ཀྱི་འཁོར་
འདས་གཉིས་ཀ་སྙིང་རྗེའི་ཡུལ་གཅིག་ཏུ་བསྡུས་པ་ལ། རྐྱེན་སྡུག་བསྔལ་གསུམ་གྱི་མཚན་
34



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཉིད་རིག་པས་བསྐྱེད་པའི་དམིགས་པ་མེད་པའི་སྙིང་རྗེ་ཆེན་པོ་བསྒོམ་མོ། །སྤྱིར་སྙིང་རྗེ་ལ་
གང་ཟག་ལ་དམིགས་པའི་སྙིང་རྗེ་དང༌། ཆོས་ལ་དམིགས་པའི་སྙིང་རྗེ་དང་། དམིགས་པ་
མེད་པའི་སྙིང་རྗེ་ཆེན་པོ་དང་གསུམ་ཡོད་པའི་དང་པོ་ནི་ཕྱི་རོལ་པ་ལའང་ཡོད་ཅིང་།
གཉིས་པ་ཉན་རང་ལ་ཡོད་པས་ན་ཐེག་པ་ཆེན་པོ་པས་བསྒོམ་བྱ་ཕྱི་མ་ཉིད་དེ། སྒྱུ་མ་ལྟ་
བུའི་སེམས་ཅན་འདི་རྣམས་སྒྱུ་མ་ལྟ་བུའི་རྒྱུ་སྡུག་བསྔལ་རྒྱུར་བཅས་དང་བྲལ་ན་ཅི་མ་རུང་
སྙམ་དུ་རྐང་གི་ཁོང་རུས་པའི་གཏིང་ནས་བསྒོམ་པའོ། །དེ་ལྟར་ལེགས་པར་གོམས་ནས་
བདག་གཞན་མཉམ་པ་དང༌། བརྗེ་བའི་བྱང་ཆུབ་སེམས་གཉིས་མཐར་ཕྱིན་པར་སྒྲུབ་
དགོས་ཏེ། སྤྱོད་འཇུག་ལས། བདག་དང་གཞན་དུ་མཉམ་པ་ནི། །དང་པོ་ཉིད་དུ་འབད་དེ་
བསྒོམ། །བདེ་དང་སྡུག་བསྔལ་མཉམ་པ་ན། །ཐམས་ཅད་བདག་བཞིན་སྲུང་བར་བྱ། །
ཞེས་འབྱུང་བ་ལྟར་ཐོག་མར་མཉམ་པ་བསྒོམ་པ་ནི། བཤེས་སྤྲིང་ལས། མ་ཡི་གྲངས་ནི་རྒྱ་
ཤུག་ཚིག་གུ་ཙམ། །རིལ་བུར་བགྲངས་ཀྱང་ས་ཡིས་ལང་མི་འགྱུར། །ཞེས་སོགས་གསུངས་
པ་ལྟར་སེམས་ཅན་ཐམས་ཅད་ཐོག་མ་མེད་པ་ནས་མར་མ་གྱུར་པ་གཅིག་ཀྱང་མེད་པར་
ཐག་བཅད་ནས། རང་ལ་བདེ་བ་ཅུང་ཟད་ཅིག་སྐྱེས་པའི་ཚེ། སེམས་ཅན་ཐམས་ཅད་བདེ་
བ་དང་བདེ་བའི་རྒྱུ་འདི་ལྟ་བུ་དང་ལྡན་པར་གྱུར་ཅིག་སྙམ་པ་དང༌། ཡང་རང་ལ་སྡུག་
བསྔལ་ཞིག་སྐྱེས་ན་ཡང་། སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་འདི་
ལྟ་བུ་དང་བྲལ་བར་གྱུར་ཅིག་ཅེས་ཞེ་ཐག་པ་ནས་བསྒོམ་མོ། །
དེ་ནས་བདག་གཞན་བརྗེ་བ་བསྒོམ་པ་ནི། སྤྱོད་འཇུག་ལས། བདག་བདེ་གཞན་གྱི་
སྡུག་བསྔལ་དག ཡང་དག་བརྗེ་བ་མ་བྱས་ན། སངས་རྒྱས་ཉིད་དུ་མི་འགྲུབ་ཅིང་། །
འཁོར་བ་ན་ཡང་བདེ་བ་མེད། །ཅེས་གསུངས་པ་ལྟར་བདག་གི་བདེ་བ་རྒྱུ་དང་བཅས་པ་
ས་པ་
3 ན



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
སེམས་ཅན་ལ་སྦྱིན་ཞིང་། སེམས་ཅན་གྱི་སྡུག་བསྔལ་རྒྱུ་དང་བཅས་པ་བདག་གིས་བླང་
ངོ་། །ཇི་ལྟར་བསྒོམ་པའི་ཚུལ་ཞིབ་པར་སྤྱོད་འཇུག་གི་དགོངས་པ་རྒྱལ་སྲས་ལམ་བཟང་དུ་
བཀོད་པ་དང་། ཐེག་པ་ཆེན་པོའི་མན་ངག་མཐའ་དག་ལས་འབྱུང་བ་ལྟར་རམ། མདོར་
བསྡུས་པ་ལས། བདག་ལ་དེ་དག་སྡིག་སྨིན་ཅིང༌། །བདག་དགེ་མ་ལུས་དེར་སྨིན་ཤོག
ཅེས་པའམ། འགྲོ་བའི་སྡུག་བསྔལ་གང་ཅིའང་རུང་། །དེ་ཀུན་བདག་ལ་སྨིན་གྱུར་ཅིག
བྱང་ཆུབ་སེམས་དཔའི་དགེ་བ་ཡིས། །འགྲོ་བ་བདེ་ལ་འགོད་པར་ཤོག །ཅེས་པའི་དོན་
དྲན་ཞིང་ངག་ཏུ་ཡང་བརྗོད་པར་བྱའོ། །དེ་དག་ཀྱང་རང་དོན་བྱས་པའི་ཉེས་པ། གཞན་
དོན་བྱས་པའི་ཕན་ཡོན། གཞན་དོན་ལ་འབད་དགོས་པའི་འཐད་པ་རྣམས་སྤྱོད་འཇུག་
ལས་རྒྱས་པར་གསུངས་པ་དྲན་པས་མཐར་དབྱུང་ངོ་། །ཤེས་རབ་ལ་དབྱེ་ན་དགོངས་པ་
ངེས་འགྲེལ་ལས། ཀུན་རྫོབ་བདེན་པ་ལ་དམིགས་པ་དང་། དོན་དམ་པའི་བདེན་པ་ལ་
དམིགས་པ་དང་། སེམས་ཅན་གྱི་དོན་ལ་དམིགས་པ་སྟེ་གསུམ་དུ་གསུངས་པ་ཡང་།
ཉམས་ལེན་མདོར་དྲིལ་ན་ཐོག་མར་དབུ་མའི་གཞུང་ལུགས་ཐོས་བསམ་གྱིས་རང་རྒྱུད་
སྦྱངས་ནས་བདེན་པ་གཉིས་ཀྱི་རྣམ་དབྱེ་ལེགས་པར་ཤེས་པས་སྟོང་པ་ཉིད་བསྒོམ་པ་ལ་
འཇུག་པར་བྱའི་གཞན་དུ་ན་འཕགས་པ་ཀླུ་སྒྲུབ་ཀྱིས། སྟོང་པ་ཉིད་ལ་བལྟ་ཉེས་ན། །ཤེས་
རབ་ཆུང་རྣམས་ཕུང་བར་འགྱུར། །ཞེས་སོགས་གསུངས་པས་སོ། །འདིར་ཐོས་པ་རྒྱས་
པར་མི་འགྲུབ་པ་རྣམས་ཀྱི་དོན་དུ་བདེན་གཉིས་ཀྱི་དབྱེ་བ་མདོར་བསྡུས་ཏེ་སྨོས་ན་གསུམ་སྟེ།
བདེན་པ་གཉིས་ཀྱི་མཚན་ཉིད། མཚོན་བྱའི་རབ་ཏུ་དབྱེ་བ། མཚན་གཞི་ལ་མཚན་ཉིད་
ངེས་པར་བསྒྲུབ་པའོ། །དང་པོ་ནི་མ་དཔྱད་པའི་བློ་ངོར་གྲུབ་པ་ཀུན་རྫོབ། རང་གི་བློ་ངོར་
གནོད་པ་མེད་པ་བདེན་པ། དཔྱད་པའི་བློ་ངོར་མ་གྲུབ་པ་དོན་དམ་པ། རང་གི་བློ་ངོར་
36



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གནོད་པ་མེད་པ་བདེན་པའོ། །
གཉིས་པ་མཚོན་བྱའི་རབ་ཏུ་དབྱེ་བ་ལ་བཞི་སྟེ། དབྱེ་བའི་གཞི། དབྱེ་བའི་དོན།
གྲངས་ངེས་པ། སྒྲའི་དོན་ཏོ། །དང་པོ་དབྱེ་གཞི་བདེན་གཉིས་ཐུན་མོང་བའི་སྤྱི་མེད་ཀྱང་།
གཞན་སེལ་གྱི་ངོར་ཐ་སྙད་དུ་བློ་ཙམ་ཞིག་མི་འགལ་ཏེ། དཔལ་ལྡན་ཟླ་བ་གྲགས་པས།
བདེན་པ་གཉིས་སུ་འཇོག་པ་དེ་ནི་འཇིག་རྟེན་པའི་བློ་ལ་ལྟོས་ནས་འཇོག་གོ་ཞེས་གསུངས་
པས་སོ། །
གཉིས་པ་དབྱེ་བའི་དོན་ལ་གསུམ་སྟེ། བློ་གང་ལ་ལྟོས་ན་ཀུན་རྫོབ་དང་དོན་དམ་
པར་དབྱེ་བ། གང་ཟག་གང་ལ་ལྟོས་ཏེ་བདེན་པ་གཉིས་སུ་འཇོག་པ། བདེན་པ་གཉིས་པོ་
དེ་གཅིག་དང་ཐ་དད་དཔྱད་པའོ། །དང་པོ་ནི། བདེན་གཉིས་ལས། ཇི་ལྟར་སྣང་བ་འདི་ཁོ་ན།
ཀུན་རྫོབ་གཞན་ནི་ཅིག་ཤོས་ཡིན། ཞེས་གསུངས་པ་ལྟར་སྣང་བ་ཐམས་ཅད་ཀུན་རྫོབ།
དེ་ཡང་དག་པར་མ་གྲུབ་པ་དོན་དམ་པའོ། །ཀུན་རྫོབ་ལ་ཡང་དག་དང་ལོག་པའི་ཀུན་
རྫོབ་གཉིས་སོ། །དང་པོ་ནི། ལ ས་མཐུན་པ་ལ་སྣང་བ་ཐ་སྙད་དུ་དོན་བྱེད་ནུས་ཤིང་
བརྟགས་ན་མ་གྲུབ་པ་སྟེ་འཁྲུལ་ཤེས་ལ་སྡང་བ་ཐམས་ཅད་དོ། །ལོག་པའི་ཀུན་རྫོབ་ནི་
འཁྲུལ་ཤེས་ལ་སྣང་བ་ཐ་སྙད་དུའང་དོན་བྱེད་མི་ནུས་པ་ཟླ་གཉིས་དང་སྐྲ་ཤད་དང་སྒྱུ་མ་ལ་
སོགས་པ་མཐའ་དག་གོ། །
གཉིས་པ་ནི། གྲུབ་མཐའ་བཞི་ལ་གང་ཟག་གི་བློ་ལ་ལྟོས་པའི་འཇོག་ཚུལ་ཐ་དད་
པ་རེ་ཡོད་མོད། འདིར་གང་ཟག་གང་ལ་ལྟོས་ཀྱང་བླ་སྟེ། སྣང་བའི་ཆ་ཀུན་རྫོབ། སྟོང་པའི་
ཆ་དོན་དམ། དབྱེར་མི་ཕྱེད་པའི་ཆ་ཟུང་འཇུག་སྟེ། རིམ་ལྔ་ལས། སྣང་བ་དང་ནི་སྣང་པ་
གཉིས། །སོ་སོའི་ཆར་ནི་ཤེས་གྱུར་ནས། །གང་དུ་ཡང་དག་འདྲེས་འགྱུར་བ། །ཟུང་དུ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
འཇུག་པ་དེ་བཤད་དོ། །ཞེས་གསུངས་པས་སོ། །
གསུམ་པ་ནི། བདེན་པ་གཉིས་པོ་འདི་ཟླ་བ་དང་བསིལ་ཟེར་བྱེད་པ་ལྟར་ངོ་བོ་
གཅིག་ལ་མིང་གི་རྣམ་གྲངས་ཐ་དད་པ་ཡང་མ་ཡིན། བུམ་པ་དང་སྣམ་བུ་ལྟར་དངོས་པོ་ཐ་
དད་པ་ཡང་མ་ཡིན། བྱས་པ་དང་མི་རྟག་པ་ལྟར་ངོ་བོ་གཅིག་ལ་ལྡོག་པ་ཐ་དད་པ་ཡང་མ་ཡིན།
དངོས་པོ་དང་དངོས་མེད་ལྟར་གཅིག་པ་བཀག་པ་ཡང་མ་ཡིན་པ། དོན་དམ་པའི་དབང་དུ་
བྱས་ན་གཅིག་དང་ཐ་དད་ཀྱི་སྤྲོས་པ་དང་བྲལ་བ་ཁས་བླངས་དགོས་ཏེ། མདོ་དགོངས་པ་
ངེས་འགྲེལ་ལས། ཀུན་རྫོ་བ་ཁམས་དང་དོན་དམ་དེ་བཞིན་ཉིད། །གཅིག་དང་ཐ་དད་བྲལ་
བའི་མཚན་ཉིད་དེ། །གཅིག་དང་ཐ་དད་ཉིད་དུ་གང་རྟོགས་པ། །དེ་དག་ཚུལ་མིན་ལྟ་ལ་
ཞུགས་པ་ཡིན། །ཞེས་གསུངས་པ་དང༌། ཐ་སྙད་ཀྱི་དབང་དུ་བྱས་ན་གཞན་སེལ་གྱི་ངོར་ངོ་
བོ་དབྱེར་མེད་ལྡོག་པ་ཐ་དད་ཅེས་བྱ་བའམ། དེ་ཉིད་དང་གཞན་དུ་བརྗོད་དུ་མེད་པ་ཞེས་
བྱ་བ་གསུངས་པ་ལྟར་ཁས་བླངས་དགོས་ཏེ། འཇམ་དབྱངས་བླ་མས། མདོ་ལས་གཅིག་
དང་ཐ་དད་ལ་སྐྱོན་བརྗོད་པ་ནི་དོན་དམ་གྱི་དབང་དུ་བྱས་པ་ཡིན་པས་དོན་དམ་པར་
གཅིག་དང་ཐ་དད་གཉིས་ཀ་ལས་གྲོལ་ལ། ཐ་སྙད་དུ་དངོས་པོ་དང་དངོས་མེད་ལྟར་
གཅིག་པ་བཀག་པའི་ཐ་དད་ཡིན་ཞེས་གསུངས་པའི་ཕྱི་མ་འདི་ཐབས་དང་ཐབས་བྱུང་གི་
དབང་དུ་བྱས་པ་སྟེ། ཐ་སྙད་མཐོང་བའི་བློས་དངོས་པོར་བཟུང་བ་དེ་ལ་གནས་ལུགས་
དཔྱོད་པའི་བློས་དངོས་པོ་མ་རྙེད་པ་ཉིད་ལ་དོན་དམ་དུ་འཇོག་དགོས་པ་ལ་དགོངས་སོ། །
གསུམ་པ་གྲངས་ངེས་པ་ནི། བདེན་པ་གཉིས་ཀྱི་དབྱེ་གཞི་བློའི་དབང་དུ་བྱས་པ་སྟེ།
དེ་ཡང་བློ་འཁྲུལ་མ་འཁྲུལ་གཉིས་དངོས་འགལ་ཡིན་ལ། དེའི་བར་ན་གཉིས་ཀ་ཡིན་པ་
སྒྲུབ་ཕྱོགས་དང་། གཉིས་ཀ་མ་ཡིན་པ་དགག་ཕྱོགས་ཀྱི་ཕུང་པོ་གསུམ་པ་མི་སྲིད་པས་



༡
བ
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གཉིས་སུ་གྲངས་ངེས་པའོ། །བཞི་པ་སྒྲ་དོན་ནི། དང་པོ་ལ་སཾ་པྲྀཏྟི་སཏུ། ཞེས་པ་ནི་སཾ་པྲྀཏྟི་
ཡང་དག་པ་ལ་སྒྲིབ་པའམ་ཀུན་འགེབས་ཞེས་བྱ་བ་ཡིན་ཡང་། དོན་འགྱུར་ཀུན་རྫོབ་ཏུ་
བསྒྱུར་བ་དང་། སཏྱ་བདེན་པ་སྟེ་བློ་དེའི་ངོ་ལ་བདེན་པར་སྣང་བའི་དོན་ཏོ། །
གཉིས་པ་ལ། པར་མ་ཨརྦ་ཞེས་པ་མཆོག་གམ་དམ་པ་རྣམས་ཀྱིས་བརྟགས་ན་སྐྱོན་
མེད་པའི་དོན་ཡིན་པས་ན་དོན་དམ་པར་བསྒྱུར་བ་དང་། སཏུ་སྔར་བཞིན་ཏེ་མཚན་ཉིད་
དང་སྒྲ་དོན་མཐུན་པའོ། །
གསུམ་པ་མཚན་གཞི་ལ་མཚན་ཉིད་ངེས་པར་བསྒྲུབ་པ་ནི། མཚན་གཞི་བློའི་ཡུལ་
དུ་བྱར་རུང་ལ་ཀུན་རྫོབ་ཀྱི་མཚན་ཉིད་མ་དཔྱད་པའི་བློ་ངོར་གྲུབ་པ་ཉིད་རང་རིག་མངོན་
སུམ་གྱིས་གྲུབ་ཅིང་། མཚན་གཞི་བློའི་ཡུལ་དུ་བྱར་མི་རུང་བ་ལ་དོན་དམ་གྱི་མཚན་ཉིད་
དཔྱད་ན་བློ་ངོར་མ་གྲུབ་པ་ཡང་འགྲུབ་སྟེ། གཞན་སེལ་གྱི་ངོར་བློའི་ཡུལ་དཔྱད་པས་བློའི་
ཡུལ་མ་ཡིན་པ་འགྲུབ་ལ། ཡུལ་མ་ཡིན་པ་དཔྱད་པས་ཡུལ་འགྲུབ་སྟེ། དཔེར་ན་ཤེས་བྱ་
དཔྱད་པས་ཤེས་བྱ་མ་ཡིན་པ་དང་། ཤེས་བྱ་མ་ཡིན་པ་དཔྱད་པསཤེས་བྱ་འགྲུབ་པ་བཞིན་ཏེ།
རྣམ་འགྲེལ་ལས། དེས་ན་ཤེས་བྱ་ལ་སོགས་ཚིག ཐ་སྙད་དུ་ནི་འཇོག་རྣམས་ལ། །རྣམ་
པར་དཔྱོད་པ་འགའ་ཞིག་ཡོད། །ཅེས་གསུངས་པ་ལྟར་རོ། །དེས་ན་དཔྱད་ན་བློ་ངོར་མ་
གྲུབ་པས་དོན་དམ་པ་ཤེས་བྱ་མ་ཡིན་ལ། དེའི་ཕྱིར་བློའི་ཡུལ་ལས་འདས་པས་བློས་རྟོགས་
པའི་སྐྱོན་ཐམས་ཅད་ཀྱིས་མི་གནོད་པ་ནི་འཕེན་མེད་ན་མདའ་མི་འཕོག་པ་བཞིན་ཏེ།
སློབ་དཔོན་ཀླུ་སྒྲུབ་ཀྱིས། གལ་ཏེ་དངོས་གང་དམ་བཅའ་ཡོད། །དེས་ན་ང་ལ་སྐྱོན་དེ་ཡོད། །
ང་ལ་དམ་བཅའ་མེད་པས་ན། །ང་ནི་སྐྱོན་མེད་ཁོ་ན་ཡིན། །ཞེས་གསུངས་པས་སོ། །སྤྱིར་
དབུ་མ་པའི་སློབ་དཔོན་རྣམས་ལ་ཀུན་རྫོབ་ཀྱི་འདོད་ཚུལ་ལྔ་ཙམ་ཡོད་པ་ལས། དཔལ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ལྡན་ཟླ་བའི་ཞབས་དོན་དང་ཤེས་པ་སོགས་ཀྱི་ཐ་སྙད་འཇིག་རྟེན་དང་མཐུན་པར་མཛད་
པ་ནི། མདོ་ལས། འཇིག་རྟེན་ང་དང་ལྷན་ཅིག་རྩོད་ཀྱི། །ང་ནི་འཇིག་རྟེན་ལྷན་ཅིག་མི་
རྩོད་དེ། ཞེས་སོགས་དང་། མགོན་པོ་ཀླུས། གནས་པའམ་སྐྱེ་འཇིག་ཡོད་མེད་དམ། །
མཉམ་པའམ་དམན་དང་ཁྱད་པར་ཅན། །སངས་རྒྱས་འཇིག་རྟེན་བསྙད་དབང་གིས། །
གསུང་གི་ཡང་དག་དབང་གི་མིན། །ཞེས་སོགས་གསུངས་པ་ལ་བརྟེན་པ་སྟེ། གདུལ་བྱ་
འགའ་ཞིག་ལ་སྣང་བ་འདི་འཇིག་རྟེན་ན་ཇི་ལྟར་གྲགས་པ་ལྟར་ཁས་བླངས་ན་དེ་ཁོ་ན་ཉིད་
བདེ་བླག་ཏུ་བསྟན་ནུས་ཤིང་གཞན་དུ་ན་སྣང་བ་ཉིད་ལ་ལོག་རྟོགས་སྐྱེས་ནས་དེ་ཁོ་ན་བདེ་
བླག་ཏུ་རྟོགས་མི་ནུས་པ་ཡང་ཡོད་པས་དེ་བཀྲི་བའི་ཆེད་དུ་ཡིན་ལ། གསུང་རབ་ཀྱི་བརྗོད་
བྱ་བདེན་པ་གཉིས་སུ་ཕྱེ་བའི་ཀུན་རྫོབ་ཀྱི་བདེན་པ་ནི་འཇིག་རྟེན་ཀུན་རྫོབ་ཀྱི་བདེན་པ་
ཡིན་གྱི་ཀུན་རྫོབ་བདེན་པ་ཙམ་ནི་མ་ཡིན་ཏེ། ལོག་པའི་ཀུན་རྫོབ་ནི་ཐ་སྙད་བདེན་པ་
ཐབས་སུ་གྱུར་པ་དང་། ཞེས་པའི་ཐབས་སུ་མི་རུང་བས་གསུང་རབ་ཀྱི་བརྗོད་བྱ་མ་ཡིན་
པའི་ཕྱིར། དེས་ན་འཇིག་རྟེན་ཀུན་རྫོབ་ཀྱི་བདེན་པ་དང་། དོན་དམ་བདེན་པ་རྟོགས་པའི་
དངོས་རྟེན་དུ་གྱུར་པའི་ཐ་སྙད་ཀྱི་བདེན་པ་གཉིས་དོན་གཅིག་སྟེ། ས་བོན་ལས་མྱུ་གུ་སྐྱེ་
ཞེས་པ་ལྟ་བུ་འཇིག་རྟེན་ལྷན་སྐྱེས་ཀྱི་བློ་ངོར་སྣང་ཞིང་། སྣང་བ་ལྟར་ཐ་སྙད་བྱེད་པས་
འཇིག་རྟེན་ཀུན་རྫོབ་ཀྱི་བདེན་པ་ཡང་ཡིན་ལ། སྐྱེ་ཚུལ་ཉིད་ལ་མཐའ་བཞིར་དཔྱད་པའི་
ཚེ་སྐྱེ་བ་ཉིད་ཀྱང་མི་རྙེད་པས་དོན་དམ་མ་རྟོགས་པའི་དངོས་རྟེན་དུ་གྱུར་པའི་ཐ་སྙད་
བདེན་པ་ཡང་ཡིན་པའི་ཕྱིར་རོ། །དེས་ན་འཇིག་རྟེན་གྱི་ཐ་སྙད་དེ་དང་། དེ་ཉིད་རིག་པས་
བཙལ་བའི་ཚེ་མ་རྙེད་པའི་བར་དུ་དེ་ཉིད་སེམས་སུ་སྒྲུབ་པ་དོན་མེད་དོ། །སྙམ་དུ་དགོངས་
ནས་སྣང་བ་སེམས་སུ་སྒྲུབ་པའི་ལུང་རྣམས་དྲང་དོན་དུ་བཞེད་པ་ཡིན་ལ། གནད་ཀྱི་དོན་
4)



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སློབ་དཔོན་འདིས་སྤྱིར་ཀུན་རྫོབ་བདེན་པ་ཡང་ལོག་གཉིས་སུ་ཕྱེ་ཡང་། འཇིག་རྟེན་ཀུན་
རྫོབ་བདེན་པ་ནི་ཡང་དག་ཀུན་རྫོབ་ཡིན་པས་དེ་དང༌། འཇིག་རྟེན་མཐུན་འཇུག་དང་དོན་
དམ་རྟོགས་པའི་དངོས་རྟེན་དུ་གྱུར་པའི་ཐ་སྙད་བདེན་པ་གསུམ་ཀ་དོན་གཅིག་ལ་འདུས་
པ་ནི། ས་བོན་ལས་མྱུ་གུ་སྐྱེ་བ་ལྟ་བུ་ཡིན་ལ་འཇིག་རྟེན་མཐུན་འཇུག་ཡིན་ན་གཞན་
གཉིས་པོ་ཡིན་པས་མ་ཁྱབ་སྟེ། དངོས་པོ་རང་བཞིན་གྱིས་ཡོད་པར་གསུངས་པའི་སྐབས་
དེ་འཇིག་རྟེན་མཐུན་འཇུག་ཁོ་ན་ལ་དགོངས་པར་གསུངས་པའི་ཕྱིར་རོ། །ལུགས་འདི་ལ་
ཡུལ་གྱི་སྒོ་ནས་ཀུན་རྫོ་བ་གཉིས་སུ་ཕྱེ་བའི་ཚེ་ཡུལ་ཅན་ལ་ཡང་ངེས་པར་ཕྱེ་དགོས་ཏེ།
འདི་གཉིས་ཀྱི་ཁྱད་པར་འཇིག་རྟེན་ན་བདེན་རྫུན་དུ་གྲགས་པའི་སྒོ་ནས་ཕྱེ་བ་ཡིན་ཞིང་།
འཇིག་རྟེན་ན་ཡུལ་བདེན་རྫུན་གྱི་ཁྱད་པར་གྲགས་པ་བཞིན། ཡུལ་ཅན་ལ་ཡང་བདེན་
རྫུན་གྱི་ཁྱད་པར་གྲགས་པའི་ཕྱིར་རོ། །དེ་ཡང་ཡུལ་སྐྲ་ཤད་ལོག་པའི་ཀུན་རྫོབ་ཡིན་པ་
བཞིན། ཡུལ་ཅན་སྐྲ་ཤད་སྣང་བའི་བློ་དེ་ཡང་ལོག་པའི་ཀུན་རྫོབ་ཡིན་ཞིང་། དམིགས་
ཡུལ་གང་ཟག་ཡང་དག་ཀུན་རྫོབ་ཡིན་པས་ཡུལ་ཅན་བདག་འཛིན་ལྷན་སྐྱེས་དེ་ཡང་ཡང་
དག་ཀུན་རྫོབ་ཡིན་པ་དང་། དམིགས་ཡུལ་གྲུབ་མཐས་སྒྲོ་བཏགས་པའི་གང་ཟག་ལོག་
པའི་ཀུན་རྫོབ་ཡིན་པས་ཡུལ་ཅན་བདག་འཛིན་ཀུན་བཏགས་དེ་ཡང་ལོག་པའི་ཀུན་རྫོབ་ཡིན།
ཡིད་དབང་སྐྱོན་ལྡན་གྱི་ལོག་པའི་ཀུན་རྫོབ་གྱི་མཚན་གཞིར་ཕྱི་རོལ་པའི་གྲུབ་མཐས་
བཏགས་པའི་ཤེས་པ་ཡུལ་བཅས་གསུངས་ཀྱང༌། དབུ་མའི་རིག་པས་དགག་བྱ་སེམས་
ཙམ་པའི་གཟུང་འཛིན་གཉིས་སྟོང་གི་ཤེས་པ་བདེན་གྲུབ་མན་ཆད་གྲུབ་མཐས་བཏགས་པ་
ཐམས་ཅད་ལུགས་འདི་ལ་ལོག་པའི་ཀུན་རྫོབ་ཏུ་ཁས་ལེན་དགོས་པར་སྣང་སྟེ། དེ་དག་ནི་
ལྷན་སྐྱེས་ཀྱི་ཆོས་དང་གང་ཟག་མ་ཡིན་གྱི་ཀུན་བཏགས་ཀྱི་ཆོས་དང་གང་ཟག་ཡིན་པའི་
47



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ཕྱིར་རོ་ཞེས་ཀུན་མཁྱེན་རིན་པོ་ཆེས་གསུངས་སོ། །དེ་ལྟར་ཐལ་འགྱུར་བའི་རིག་པ་ཁྱད་
པར་ཅན་གྱིས་ཡུལ་སྟོང་པར་རྟོགས་ན་དོན་གྲུབ་པ་ཡིན་མོད། གདུལ་བྱ་ཕལ་ཆེར་ལ་སྣང་
བ་སེམས་སུ་བསྒྲུབ་ན་དེ་ཁོ་ན་ཉིད་རྟོགས་སླ་བ་དང་། ཁྱད་པར་རྣམ་རིག་པའི་བག་ཆགས་
ཅན་ནམ། དེའི་གཞུང་ལ་སྦྱངས་པ་ལ་ནི་ཁོ་རང་གི་ལུགས་ཀྱིས་སྣང་བ་སེམས་སུ་འདོད་པ་
དེ་དོན་དམ་དུ་འདོད་ཀྱང་། དེ་ཉིད་དོན་དམ་རྟོགས་པའི་རྟེན་དུ་བྱས་ནས་དེ་ཁོ་ན་ཉིད་
བསྟན་པར་འང་གསུངས་པས་ན། ཕྱི་རོལ་གྱི་སྣང་བ་སེམས་ཀྱི་རྟོག་པའི་བག་ཆགས་
བརྟས་པའི་སྣང་བར་ངོ་སྤྲོད་པར་བྱ་སྟེ། འཇམ་དཔལ་རྣམ་པར་རོལ་བའི་མདོ་ལས། ལྷའི་
བུ་པདྨ་རྣམ་པར་རོལ་པས་འཇམ་དཔལ་ལ་སྨྲས་པ། འཇམ་དཔལ་ཕྱི་རོལ་གྱི་ཡུལ་འདི་
བྱེད་པ་པོས་བྱས་པའམ། ཇི་ལྟར་བལྟ་བར་བྱ། འཇམ་དཔལ་གྱིས་སྨྲས་པ། ལྷའི་བུ་ཕྱི་
རོལ་གྱི་ཡུལ་འདི་ཐམས་ཅད་ནི་བྱེད་པ་པོས་བྱས་པ་མ་ཡིན་ཏེ། སེམས་ཀྱི་རྟོག་པའི་བག་
ཆགས་བརྟས་པའི་སྣང་བ་ཡིན་ནོ། ། །
བག་ཆགས་ཇི་ལྟར་བརྟས་ཀྱང་རི་དང་རྒྱ་མཚོ་དང་གཟའ་སྐར་ལ་སོགས་པ་སྲ་ཞིང་
འཐས་པ་འདི་ལྟར་སྣང་དུ་ག་ལ་རུང་། འཇམ་དཔལ་གྱིས་སྨྲས་པ། རྣམ་པར་རྟོག་པ་
བརྟས་པའི་དབང་གིས་དེ་ལྟར་སྣང་དུ་རུང་སྟེ། གྲོང་ཁྱེར་ཝ་ར་ཎ་སིར། བྲམ་ཟེ་མོ་ཞིག་
གིས་རང་ལུས་སྟག་ཏུ་བསྒོམ་པས་གྲོང་ཁྱེར་གྱི་མི་ཐམས་ཅད་ཀྱིས་ཀྱང་སྟག་ཏུ་དངོས་སུ་
མཐོང་སྟེ། མི་ཐམས་ཅད་བྲོས་ནས་གྲོང་ཁྱེར་སྟོང་པར་བྱུང་ངོ་ཞེས་སོགས་རྒྱ་ཆེར་གསུངས་
པ་དང་། གཞན་ཡང་ཐ་སྙད་དུ་ཕྱི་དོན་ཁས་ལེན་པ་རག་པ་ཕྱིའི་དབུ་མ་དང༌། སྣང་བ་
སེམས་ཉིད་སྒྱུ་མ་ཙམ་དུ་ཁས་ལེན་པ་ཕྲ་བ་ནང་གི་དབུ་མ་གཉིས་སུ་འཇོག་པའི་དང་པོ་ནི་
རྩོད་པ་དང་གཞུང་ལུགས་འཆད་པའི་སྐབས་སུ་ཁས་ལེན་པ་དང་། གཉིས་པ་ནི་བསྒོམ་
42



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པས་ཉམས་སུ་ལེན་པའི་སྐབས་ཡིན་པར་ཇོ་བོ་ཆེན་པོ་རྗེས་གསུངས་ཏེ། །ཇོ་བོ་རྗེ་ཉིད་
ཀྱིས་ཀྱང་དབུ་མ་རིན་པོ་ཆེའི་སྒྲོན་མར་སྣང་བ་སེམས་སུ་གསུངས་པས་སོ། །ཡུལ་དོན་དུ་
སྣང་བ་ཐམས་ཅད་བདེན་པ་གཉིས་སུ་ཕྱེ་བ་ལྟར། ཡུལ་ཅན་གྱི་ཤེས་པའམ་ཤེས་བྱ་ཤེས་
མཁན་གྱི་བློ་དེ་ཡང་བདེན་པ་གཉིས་སུ་གནས་ཏེ་ཀུན་རྫོབ་སྣང་ལ་རང་བཞིན་མེད་པ་སྒྱུ་
མ་ལྟ་བུ་དང་། དོན་དམ་པ་ཡོད་མེད་ཅིར་ཡང་མ་གྲུབ་པ་ནམ་མཁའ་ལྟ་བུར་རྟོགས་པའི་བློ་
དེ་ཀུན་རྫོབ་ཡིན་ཞིང་། རྟོགས་པའི་བློ་དང་རང་བཞིན་དོན་དམ་པ་སྟེ། སྤྱོད་འཇུག་ལས།
དོན་དམ་བློ་ཡི་སྤྱོད་ཡུལ་མིན། །བློ་ནི་ཀུན་རྫོབ་ཡིན་པར་འདོད། །ཅེས་གསུངས་ཏེ། གོང་
དུ་བདེན་པ་གཉིས་ཀྱི་དབྱེ་གཞི་བློ་ཙམ་ལ་བཞག་པ་དེ་བློས་གནས་ལུགས་མ་མཐོང་བ་དང་།
མཐོང་བའི་སྒོ་ནས་དབྱེ་བ་ཡིན་པས་སོ། །ཀུན་རྫོབ་ཀྱི་རང་བཞིན་ཡོད་མེད་སོགས་ཀྱི་
སྤྲོས་པ་ལས་འདས་པ་དོན་དམ་པའི་བདེན་པ་དེ་ཉིད་བསྒྲུབ་བྱའམ། རྟོགས་བྱའམ། དོན་
དུ་གཉེར་བྱ་མཐར་ཐུག་པ་ཡིན་ལ། དེ་ཉིད་སྒྲུབ་བྱེད་ཀྱི་དབྱེ་བ་དགག་བྱའི་སྒོ་ནས་མཐའ་
བཞིའི་སྤྲོས་པ་འགོག་པའི་རིག་པ་བཞི། གཏན་ཚིགས་ཀྱི་སྒོ་ནས་གཅིག་དང་དུ་བྲལ་ལ་
སོགས་པའི་རིག་པ་ལྔ། འགྲེལ་ཚུལ་གྱི་སྒོ་ནས་ཐལ་འགྱུར་དང་རང་རྒྱུད་ཀྱི་རིག་པ་གཉིས།
བསྒྲུབ་བྱའི་སྒོ་ནས་ཆོས་ཀྱི་བདག་མེད་དང་། གང་ཟག་གི་བདག་མེད་སྒྲུབ་པའི་རིག་པ་
གཉིས་ཏེ་བཞི་འབྱུང་བ་ལས་ཉེར་མཁོ་མདོར་བསྡུས་ཏེ་བསྙད་ན། དང་པོ་ལ་མཐའ་དང་པོ་
འགོག་པའི་རིག་པ་དང་། མཐའ་ཕྱི་མ་གསུམ་འགོག་པའི་རིག་པ་སྟེ་གཉིས་ཀྱི་དང་པོ་
བདེན་པ་ཡོད་པ་འགོག་པ་ནི། འགོག་བྱེད་ཀྱི་རིག་པ་གཅིག་དང་དུ་བྲལ་ལ་སོགས་པ་གཞུང་
ནས་འབྱུང་བའི་རིག་པ་ཕལ་ཆེ་བས། འགོག་གཞི་སྤྱིར་ཆོས་ཐམས་ཅད་དང་། བདེན་འཛིན་
ཞུགས་པ་གཙོ་ཆེ་བའི་དབང་དུ་བྱས་ན་དངོས་པོ་ཐམས་ཅད་དེ། དགག་བྱ་དེ་དག་གི་སྟེང་
43



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དུ་བདེན་པར་གྲུབ་པ། དོན་དམ་པར་གྲུབ་པ། ཡང་དག་པར་གྲུབ་པ། ངོ་བོ་ཉིད་ཀྱིས་གྲུབ་པ།
རང་བཞིན་གྱིས་གྲུབ་པ། རང་གི་མཚན་ཉིད་ཀྱིས་གྲུབ་པ། བདེན་པའི་སྐྱེ་བ། བདེན་པའི་
དངོས་པོ་ཡོད་པ་ཙམ་ལ་སོགས་པ་སྒྲུབ་པའི་སྒོ་ནས་བཟུང་བའི་ཆོས་ཐམས་ཅད་འགོག
དགོས་པ་གནས་སྐབས་སུ་སྡུག་བསྔལ་སྤོང་བའི་ཆེད་དུ་སྟེ། ཆོས་ཕུང་པོ་ལ་བདེན་པར་
འཛིན་པའི་བདེན་འཛིན་ཡོད་ན་དངོས་འབྲས་གང་ཟག་གི་བདག་འཛིན་ངེས་པར་འབྱུང་།
དེ་ཉིད་ཡན་ལག་བཅུ་གཉིས་ཀྱི་ཐོག་མའི་མ་རིག་པ་ཡིན་ཞིང་། དེ་ལས་ཡན་ལག་ཕྱི་མ་
རྣམས་འབྱུང་བས་སྡུག་བསྔལ་གྱི་རྒྱུའི་གཙོ་བོ་ནི་ཆོས་ལ་བདེན་པར་འཛིན་པའི་བདེན་
འཛིན་ཡིན་པས་སོ། །དེ་ཡང་དབུ་མའི་གཞུང་ལས་བཤད་པའི་མཐའ་དང་པོ་འགོག་པའི་
རིག་པ་ལ་བརྟེན་ནས་རྟེན་ཅིང་འབྲེལ་བར་འབྱུང་བ་སྐྱེ་མེད་ཀྱི་དོན་རྟོགས་ན་གང་ཟག་གི་
བདག་འཛིན་འགགས་ཤིང་། དེས་ཉོན་མོངས་པ་མི་བསྐྱེད། དེས་ལས་མི་སོགས་པས་
འབྲས་བུ་སྡུག་བསྔལ་གྱི་ཕུང་པོ་མཐའ་དག་འགགས་པའོ། །མཐར་ཐུག་གི་དགོས་པ་བྱང་
ཆུབ་ཐོབ་པའི་ཆེད་དུ་སྟེ། ཉན་རང་གི་བྱང་ཆུབ་ཐོབ་པ་ལ་རིམ་བཞིན་ཉེར་ལེན་གྱི་ཕུང་
པོའི་སྟེང་དུ་བདེན་པ་འགོགས་པ་དང་། དེའི་སྟེང་དུ་བཟུང་བ་ཕྱི་དོན་དང་། ཀུན་ནས་ཉོན་
མོངས་ཀྱི་ཆོས་སོགས་བདེན་མེད་དུ་རྟོགས་དགོས་པ་བཞིན། ཐེག་ཆེན་གྱི་བྱང་ཆུབ་ཐོབ་
པ་ལ་མཐའ་བཞི་ཆར་གྱི་སྤྲོས་པ་བཀག་དགོས་པའོ། ། །
གཉིས་པ་མཐའ་ཕྱི་མ་གསུམ་འགོག་པ་ལ། མཐའ་གཉིས་པ་བདེན་པར་མེད་པར་
འཛིན་པ་འགོག་པ་ནི། འགོག་བྱེད་རྩ་ཤེ་ལས། དངོས་པོ་ཡོད་པ་མ་ཡིན་ན། །དངོས་མེད་
གང་གི་ཡིན་པར་འགྱུར། །ཡོད་པར་མ་གྲུབ་པས་མེད་པར་འང་མི་འགྲུབ་པར་གསུངས་པ་
ལ་སོགས་པ་དང་། མཐའ་གསུམ་པ་བདེན་པར་ཡོད་མེད་གཉིས་ཀར་འཛིན་པ་འགོག་པ་ནི།
44



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འགོག་བྱེད་སྔར་བཤད་པའི་རིག་པ་གཉིས་ཆར་དང་། མཐའ་བཞི་པ་བདེན་པར་ཡོད་མེད་
གཉིས་ཀ་མ་ཡིན་པར་འཛིན་པ་འགོག་པ་ནི། ཏིང་འཛིན་རྒྱལ་པོ་ལས། སྟོང་དང་མི་སྟོང་
འདི་ཡང་མཐའ་ཡིན་ཏེ། ཞེས་སོགས་གསུངས་པས་མཐའ་གཉིས་སྤངས་པའི་དབུས་མ་
གྲུབ་པ་དང་། གྲུབ་ན་དེ་ཡང་མཐར་འགྱུར་བའི་རིག་པ་རྣམས་ཀྱིས། འགོག་གཞི་གང་ཡང་
རུང་བ་གཅིག་ལ་མཐའ་དང་པོ་བཀག་ཟིན་ནས་ཕྱི་མ་གསུམ་དུ་མངོན་པར་ཞེན་པ་སྟེ།
དགག་བྱ་མཐའ་དང་པོ་བཀག་པའི་རྗེས་སུ་ངན་རྟོག་གིས་གང་དུ་ཞེན་པའི་ཡུལ་དེ་ཉིད་དེ།
དགོས་པ་ཐེག་ཆེན་གྱི་བྱང་ཆུབ་ཐོབ་པ་ལ་མཚན་མེད་ཚང་བར་རྟོགས་དགོས་པ་དང་།
ཆོས་ཀྱི་བདག་མེད་གསལ་ལ་རྫོགས་པར་རྟོགས་དགོས་པའི་ཕྱིར་རོ། །གནད་དོན། སོ་སོ་
སྐྱེ་བོས་གནས་ལུགས་ལ་དཔྱོད་པའི་ཚེ་ཐོག་མར་གཅིག་དང་དུ་བྲལ་ལ་སོགས་པའི་གཏན་
ཚིགས་ཀྱིས་མཐའ་དང་པོ་བདེན་པ་བཀག་པའི་ཚེ། རིག་ཤེས་དེའི་བྱེད་པ་ནི་བདེན་པ་
བཀག་དོན་ཡིན་པས་བདེན་མེད་དུ་མངོན་པར་ཞེན་པ་སྐྱོན་མ་ཡིན་མོད། བློ་ཕྱི་མ་ལ་ལྟོས་
ན་དེ་ཉིད་སྐྱོན་མ་ཡིན་པས་ཞེན་ཡུལ་བདེན་མེད་ཉིད་ཀྱང་མ་རྙེད་པའི་སྒོ་ནས་བདེན་མེད་
དུ་ཞེན་པ་ཉིད་ཀྱང་བཀག་དགོས་ལ། བློ་དེའི་བྱེད་པ་ནི་བདེན་མེད་དུ་ཞེན་པ་བཀག་དོན་
ཡིན་པས་སྐྱོན་མ་ཡིན་པ་ནི་འདྲ་ལ། བློ་གསུམ་པ་ལ་ལྟོས་ན་དེ་ཡང་སྐྱོན་དུ་སོང་བས་བློ་
གསུམ་པས་དེར་ཞེན་པ་ཡང་དགག་ཅིང་། དེ་ཡང་བློ་བཞི་པ་ལ་ལྟོས་ན་སྐྱོན་དུ་སོང་བས་
བཞི་པས་དེ་ཡང་བཀག་སྟེ་མདོར་ན་མཐའ་བཞི་རིམ་པ་བཞིན་དུ་འགོག་པའོ། །བཞི་པ་
ཕན་ཆད་ཀྱི་འཛིན་སྟང་མི་སྲིད་པས་ཐུག་མེད་དུའང་མི་འགྱུར་རོ་གསུངས།
གཉིས་པ་གཏན་ཚིགས་ཀྱི་སྒོ་ནས་དཔྱད་པ་ལ་ལྔ་སྟེ། གང་ལ་དཔྱད་པར་བྱ་བའི་
དགག་བྱའི་ངོ་བོ་ལ་དཔྱོད་པ་གཅིག་དང་དུ་བྲལ། རྒྱུ་ལ་དཔྱོད་པ་རྡོ་རྗེའི་གཟེགས་མ།
45



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
འབྲས་བུ་ལ་དཔྱོད་པ་ཡོད་མེད་སྐྱེ་འགོག གཉིས་ཀ་ལ་དཔྱོད་པ་མུ་བཞི་སྐྱེ་འགོག
ཐམས་ཅད་ལ་དཔྱོད་པ་རྟེན་འབྲེལ་གྱི་རིག་པའོ། །དང་པོ་ནི། དགག་བྱ་སྣང་བ་ཙམ་གྱི་སྤྱི་
དང་བྱེ་བྲག་ཡུལ་ཡུལ་ཅན་སོ་སོའི་སྟེང་དུ་རིག་པས་དཔྱད་པའི་ཚེ་ཐ་སྙད་པའི་དོན་མངོན་
སུམ་གྱིས་གྲུབ་པ་ཉིད། བདེན་པའི་གཅིག་གམ་དུ་མ་ཡིན་སྙམ་ན། སྐྱེས་བུའི་ལུས་ལྟ་བུ་
ཡན་ལག་ཅན་ནི་བདེན་པའི་གཅིག་མ་ཡིན་ཏེ། དོན་དམ་པར་ཡན་ལག་དུ་མ་དང་དབྱེར་
མེད་ཡིན་པའི་ཕྱིར་ན་དུ་མར་འགྱུར་བའི་ཕྱིར་རོ། ། །
དེ་ལྟར་རགས་པ་ཡན་ལག་ཅན་གཅིག་ཡིན་པར་མ་གྲུབ་པ་ལྟར། དེ་རྩོམ་བྱེད་ཀྱི་
རྡུལ་ཕྲན་ཡང་ཕྱོགས་ཀྱི་ཆ་དུ་མ་དང་བཅས་པས་གཅིག་མ་ཡིན་ལ། སེམས་ཀྱི་རྒྱུན་རྩོམ་
བྱེད་ཀྱི་ཤེས་པའང་སྐད་ཅིག་སྔ་ཕྱིའི་ཆ་དང་བཅས་པས་གཅིག་ཡིན་པར་མི་འགྲུབ་བོ། །དེ་
ལྟར་ཕྱི་ནང་གི་དངོས་པོ་རྣམས་ལ་བདེན་པའི་གཅིག་མེད་པའི་ཕྱིར། བདེན་པའི་དུ་མ་ཡང་
མི་འགྲུབ་སྟེ། སོག་བྱེད་མེད་པས་བསགས་པ་ཅི་སྟེ་འགྲུབ། འདི་དག་ཕྱི་རོལ་པས་ཡན་
ལག་ཅན་ཡན་ལག་ལ་ཁྱབ་པས་བདེན་པའི་གཅིག་དང་རྟག་པར་འདོད་པ་དང༌། བྱེ་སྨྲས་
ཆ་མེད་ཀྱི་རྡུལ་ཕྲན་དང་། ཆ་མེད་ཀྱི་ཤེས་པ་བདེན་པའི་གཅིག་ཏུ་འདོད་པ་དགག་པ་
གཙོར་བྱས་ནས་གསུངས་པ་སྟེ། དབུ་མ་རྒྱན་ལས། བདག་དང་གཞན་སྨྲའི་དངོས་འདི་
དག །ཡང་དག་ཏུ་ནི་གཅིག་པ་དང་། །དུ་མའི་རང་བཞིན་བྲལ་བའི་ཕྱིར། །རང་བཞིན་
མེད་དེ་གཟུགས་བརྙན་བཞིན། ཞེས་དང་། འཕགས་པ་ལྷས། རྣམ་ཤེས་དམ་པའི་དོན་
ལྡན་པ། །དེ་ཡང་བརྟན་རྣམས་མི་འདོད་དེ། ། གཅིག་དང་དུ་མའི་རང་བཞིན་དང་། །བྲལ་
ཕྱིར་ནམ་མཁའི་པདྨོ་བཞིན། །ཞེས་གསུངས་སོ། །
གཉིས་པ་རྒྱུ་ལ་དཔྱོད་པ་རྡོ་རྗེ་གཟེགས་མ་ལ་བཞི་སྟེ། བདག་སྐྱེ་འགོག་པ། གཞན་
46



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སྐྱེ་འགོག་པ། གཉིས་ཀ་ལས་སྐྱེ་བར་འགོག་པ། རྒྱུ་མེད་པ་ལས་སྐྱེ་བ་འགོག་པའོ། །དང་
པོ་ནི་གྲངས་ཅན་པས་དངོས་པོ་རྣམས་རང་གི་བདག་ཉིད་གྱུར་པ་ལས་སྐྱེ་བར་སྨྲ་མོད། དེ་
ལྟར་ན་སྐྱེ་བ་དོན་མེད་པར་འགྱུར་ཏེ་རང་གི་བདག་ཉིད་དུ་ཡོད་པའི་ཕྱིར་དང༌། ས་བོན་སྐྱེ་
བ་ལས་དེ་ཉིད་དུ་སྐྱེ་བའམ། ས་བོན་ལས་སྐྱེ་བའི་དོན་མི་རུང་བའམ། ས་བོན་གྱི་ཆོས་ལྔ་
མྱུ་གུ་ལ་དམིགས་ཤིང་། མྱུ་གུ་ཆོས་ལྔ་ས་བོན་ལ་དམིགས་པས་རྒྱུ་འབྲས་འཆོལ་བར་
འགྱུར་བ་དང་། མྱུ་གུ་དམིགས་པའི་ཚེ་དེ་དང་བདག་ཉིད་གཅིག་པའི་ས་བོན་དམིགས་པར་
འགྱུར་བ་དང་། ས་བོན་མི་དམིགས་པའི་ཚེ་མྱུ་གུ་མི་དམིགས་པར་འགྱུར་བ་སོགས་ཀྱི་ཉེས་
པ་དང་བཅས་ཤིང་། རྒྱུ་དང་འབྲས་བུ་གཅིག་ཉིད་ན། བསྐྱེད་བྱ་སྐྱེད་བྱེད་གཅིག་ཏུ་འགྱུར། །
ཅེས་སོགས་ཀྱི་རིགས་པས་བདག་ལས་སྐྱེ་བ་ཁེགས་སོ། །
གཉིས་པ་ནི། ཉན་ཐོས་པ་དག་དངོས་པོ་རྣམས་དོན་དམ་པ་གཟུང་འཛིན་གཉིས་དང་།
རྣམ་རིག་པ་དག་གཉིས་མེད་ཀྱི་དངོས་པོ་གཞན་དུ་གྱུར་པའི་རྐྱེན་བཞི་ལས་སྐྱེ་བར་འདོད་
པ་དང་། རང་རྒྱུད་པ་ཐ་སྙད་དུ་གཞན་སྐྱེ་བཞེད་མོད། དེ་ལྟར་ན་འབྲས་བུ་མྱུ་གུ་གཞན་དུ་
གྱུར་པའི་ས་བོན་ལས་སྐྱེ་བ་ལྟར། གཞན་དུ་མཚུངས་པ་མེ་དང་སོལ་བ་ལས་ཀྱང་སྐྱེ་བར་
འགྱུར་བའི་ཕྱིར་དང་། དེ་དག་གཞན་དུ་མཚུངས་ཀྱང་མི་སྐྱེ་བར་རྒྱུར་གྱུར་པ་ས་བོན་ལས་
སྐྱེའོ་སྙམ་ན། རྒྱུ་འགགས་པ་ལས་སྐྱེ་ན་རྒྱུ་མེད་དུ་འགྱུར་ལ། མ་འགགས་པ་ལས་སྐྱེ་ན་རྒྱུ་
འབྲས་དུས་མཉམ་པར་འགྱུར་བའི་ཕྱིར་དང་། དེ་བཞིན་དུ་རྒྱུ་འབྲས་འཕྲད་ནས་སྐྱེ་ན་སྔར་
བཞིན་དུས་མཉམ་པར་འགྱུར་བ་དང་། མ་འཕྲད་ནས་སྐྱེ་ན་འབྲས་བུ་སྐྱེ་བའི་དུས་ན་རྒྱུ་
མེད་པས་རྒྱུ་མེད་ལས་སྐྱེ་བར་འགྱུར་བས་གཞན་ལས་སྐྱེ་བར་ཁེགས་སོ། །ཐ་སྙད་དུའམ།
མ་དཔྱད་པའི་ངོར་ཡང་གཞན་སྐྱེ་མི་འགྲུབ་སྟེ། འཇིག་རྟེན་གྱིས་རྒྱུ་ལས་འབྲས་བུ་སྐྱེ་བ་
47



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཙམ་ཞིག་མཐོང་གིས་རྒྱུ་འབྲས་རྫས་གཞན་དུ་མ་མཐོང་བ་སྟར་བུའི་ས་བོན་བཏབ་པ་དང་།
ཤིང་གི་ས་བོན་བཙུགས་པ་ལ་བརྟེན་ནས་ད་ལྟར་གྱི་འདི་བྱུང་ཞེས་པ་ཙམ་ཞིག་སྨྲ་ཞིང་རྟོག་
པར་བྱེད་པའི་ཕྱིར། དེས་ན་ཐ་སྙད་དུ་ཡང་གཞན་སྐྱེ་མི་བཞེད་པ་ཟླ་བའི་རིག་པ་ཕྲ་ཞིང་ཕྲ་
བ་རྟོགས་དཀའ་ཞིང་རྟོགས་ན་དོན་ཆེ་བ་ཞིག་ཏུ་སྣང་ངོ་ཞེས་ཀུན་མཁྱེན་རིན་པོ་ཆེས་
གསུངས་སོ། །ས་ལུ་ལྗང་པའི་མདོ་འགྲེལ་ལས། ས་བོན་ཡང་གཞན་ཉིད་ལ་མྱུ་གུ་ཡང་
གཞན་ཉིད་དེ་ཞེས་སོགས་དང་། མདོ་དངོས་དང་བསྟན་བཅོས་གཞན་ལས་ཀྱང་དེ་འདྲ་བ་
དུ་མ་ཞིག་གསུངས་པ་ནི། གཅིག་མ་ཡིན་པ་ལ་གཞན་ཞེས་བཏགས་པ་ཡིན་གྱི་བདག་གི་
ཟླས་དྲངས་པའི་གཞན་ནི་མ་ཡིན་ནོ། ། །
གསུམ་པ་ནི། གཙོ་བོ་དབང་ཕྱུག་དང་བཅས་པ་སྨྲ་བ་དག་འབྲས་བུའི་དངོས་པོ་
རྣམས་གཙོ་བོས་བྱས་པས་རང་ལས་སྐྱེ་ཞིང་། དབང་ཕྱུག་གིས་བྱས་པས་གཞན་ལས་ཀྱང་
སྐྱེའོ་ཞེས་སྨྲ་མོད། དེ་ལྟར་ན་སྔར་བཤད་པའི་རིགས་པ་གཉིས་ཆར་གྱིས་གནོད་ཅིང་།
གཞན་ཡང་རང་གཞན་གཉིས་ཀས་རེ་རེ་བསྐྱེད་ན་གཉིས་ཀ་ཚོགས་པས་ཀྱང་བསྐྱེད་ནུས་
པ་ཞིག་ན། སྔར་གྱི་རིག་པས་རེ་རེ་ལ་བསྐྱེད་པའི་ནུས་པ་ཁེགས་པས་ཚོགས་པས་བསྐྱེད་
པ་ཡང་ཁེགས་སོ། །བཞི་པ་ནི་རྒྱང་འཕེན་པ་ཚེ་འདིའི་རིག་པ་དང་། སྔ་མའི་དགེ་སྡིག་
སོགས་ལས་བྱུང་བ་མ་ཡིན་ཞེས་མ་མཐོང་བའི་རྒྱུ་མེད་པ་དང་། དཔྱོད་པ་བདག་ཉི་ཤར་ཆུ་
བོ་ཐུར་དུ་འབབས་པ་དང་། སོགས་མཐོང་བའི་རྒྱུ་མེད་པར་སྐྱེ་བ་འདོད་མོད། དེ་ལྟར་ན་
ཡུལ་དུས་ཀྱི་ཁྱད་པར་ལ་སོགས་པ་གང་ལ་ཡང་ལྟོས་པ་མེད་པར་འགྱུར་བ་དང་། འབྲས་
བུ་ལོ་ཏོག་ལ་སོགས་པའི་ཆེད་དུ་རྒྱུ་ཞིང་ལ་སོགས་པ་ལ་འཇུག་པ་དོན་མེད་པར་འགྱུར་བ་དང་།
དངོས་པོ་རྣམས་རྒྱུ་མེད་པའི་ཕྱིར་ནམ་མཁའི་མེ་ཏོག་ལྟར་ཤེས་པའི་བཟུང་ཡུལ་དུ་མི་སྣང་
A8



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བར་འགྱུར་བ་སོགས་ཀྱིས་རྒྱུ་མེད་པར་སྐྱེ་བ་ཁེགས་སོ། །དེ་ལྟར་རྒྱུ་ལ་དཔྱད་པའི་རིག་པ་
འདི་ནི་དངོས་པོ་ཀུན་མཐའ་བཞི་གང་རུང་ལས་སྐྱེ་བར་འདོད་པའི་ལོག་ཏོག་གི་བྲག་རི་
གཞོམ་པའི་རྡོ་རྗེའི་གཟེགས་མ་སྟེ། སློབ་དཔོན་ཀ་མ་ལ་ཤཱི་ལས། བདག་དང་གཞན་སྨྲས་
དངོས་པོ་ཡི། །བྲག་ནི་མ་ལུས་གཞོམ་པའི་ཕྱིར། །བཞི་ཅར་ཕྱིར་ནི་མི་ལྡོག་པའང་། །རྡོ་རྗེ་
ཕྲ་མོ་དེ་འདི་ཡིན་ཞེས་གསུངས། ཚུལ་འདི་ཉིད་རྩ་ཤེར། བདག་ལས་མ་ཡིན་གཞན་ལས་
མིན། །གཉིས་ལས་མ་ཡིན་རྒྱུ་མེད་མིན། །དངོས་པོ་གང་དག་གང་ལའང་། །སྐྱེ་བ་ནམ་
ཡང་ཡོད་མ་ཡིན། །ཞེས་གསུངས་པའོ། །
གསུམ་པ་འབྲས་བུ་ལ་དཔྱོད་པ་ཡོད་མེད་སྐྱེ་འགོག་ལ། དང་པོ་ཡོད་པ་སྐྱེ་བ་དགག་
པ་ནི། གྲངས་ཅན་པ་དག་འབྲས་བུ་རྒྱུའི་བདག་ཉིད་དུ་མི་གསལ་བར་ཡོད་པ་གསལ་བར་
སྐྱེ་བར་སྨྲ་མོད། དེ་ལྟར་ན་འབྲས་བུ་ནི་རྒྱུ་དེ་དག་ལ་ལྟ་རུང་གི་དམིགས་པར་འགྱུར་བའི་
ཉེས་པ་ཡོད་ཅིང་། བྱེ་སྨྲས་འབྲས་བུ་མ་འོངས་པ་ན་ཡོད་པ་ད་ལྟ་བར་སྐྱེ་བར་སྨྲ་མོད། མ་
འོངས་པ་ནི་བདག་ཉིད་ཀྱི་དངོས་པོ་མ་ཐོབ་པ་ཡིན་པས་ཡོད་པར་འགལ་བའི་ཕྱིར་དང་།
གཉིས་ཀ་ལ་ཐུན་མོང་དུ་ཡོད་པ་ནི་སྐྱེ་བར་མི་འགྱུར་ཏེ། སྐྱེ་བ་ནི་དངོས་པོ་གྲུབ་པའི་དོན་
དུ་ཡིན་ལ་དངོས་པོ་ཉིད་གྲུབ་ཟིན་པའི་ཕྱིར་རོ། ། །
གཉིས་པ་མེད་པ་སྐྱེ་བ་དགག་པ་ནི། མདོ་སྡེ་པ་དང་། རྣམ་རིག་པ་དག་འབྲས་བུ་
སྔར་མེད་གསར་དུ་སྐྱེ་བར་འདོད་མོད། དངོས་པོ་གང་སྐྱེ་ཡང་ཆོས་གཞན་ལ་སྐྱེ་བའི་བྱ་བ་
བརྟེན་པས་ཆོས་གཞན་སྐྱེ་བ་མི་རུང་བས་ན་འབྲས་བུ་དེ་ཉིད་ལ་བརྟེན་དགོས་ལ། འབྲས་
བུ་དེ་མེད་ན་བརྟེན་པས་སྐྱེ་བའི་བྱ་བ་མེད་པས་ཇི་ལྟར་སྐྱེ་བར་འགྱུར། དེས་ན་སྐྱེ་བའི་བྱ་
བ་དང་། རྟེན་འབྲས་བུའི་དངོས་པོ་ཕན་ཚུན་བརྟེན་པས་མཐར་གང་ཡང་མི་འགྲུབ་པར་
49



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
འགྱུར་བ་དང་། ཡང་འདི་ནི་འདིའི་རྒྱུ་ཡིན་ནོ། །འདི་ནི་འདིའི་འབྲས་བུ་ཡིན་ནོ་ཞེས་རྒྱུ་
འབྲས་ཀྱི་ཐ་སྙད་ཕན་ཚུན་ལྟོས་ནས་འཇོག་པས་ན་འབྲས་བུ་དེ་མེད་ན་གང་གི་རྒྱུར་
བརྟགས་ཏེ་རྒྱུའི་རྣམ་འཇོག་གི་རྒྱུ་མེད་པའི་ཕྱིར་དང་། འབྲས་བུའི་ངོ་བོ་སྔར་མེད་པའམ།
རྐྱེན་ལ་མེད་ཀྱང་སྐྱེ་ན་ནི། རི་བོང་གི་རྭ་ལ་སོགས་པ་ལས་སྐྱེ་བར་འགྱུར་ཏེ། མེད་པར་
ཁྱད་པར་མེད་པར་འགྱུར་བ་སོགས་ཀྱིས་ཁེགས་སོ། །དེ་དག་ཀྱང་རྩ་ཤེར། མེད་དམ་ཡོད་
པའི་དོན་ལ་ཡང་། །རྐྱེན་ནི་རུང་བ་མ་ཡིན་ཏེ། ཞེས་སོགས་གསུངས་སོ། །བཞི་པ་རྒྱུ་
འབྲས་གཉིས་ཀ་ལ་དཔྱོད་པ་མུ་བཞི་སྐྱེ་འགོག་ནི། སྣང་བ་འདི་དག་རང་བཞིན་གྱིས་མེད་
དེ་རྒྱུ་མཚན་རྒྱུ་གཅིག་གིས་འབྲས་བུ་གཅིག་མི་བསྐྱེད་པ་ནི། རྒྱུ་དང་འབྲས་བུ་ནི་རྡུལ་ཕྲན་
ལ་སོགས་པ་ཆ་དུ་མ་ཉིད་དུ་མཐོང་བས་གཅིག་ཏུ་མ་གྲུབ་ཅིང་། མིག་ལ་སོགས་པ་ལས་
མིག་གི་རྣམ་པར་ཤེས་པ་ལ་སོགས་པ་འབྱུང་བ་ཉིད་དུ་མཐོང་བས་ན་མིག་ལ་སོགས་པའི་
རྒྱུན་ཕྱི་མ་མི་འབྱུང་བར་འགྱུར་ན་འབྱུང་བ་ཡང་མཐོང་བའི་ཕྱིར་རོ། །རྒྱུ་གཅིག་གིས་
འབྲས་བུ་དུ་མ་བྱེད་པ་ཡང་མ་ཡིན་ཏེ། དབང་ཕྱུག་དང་གཙོ་བོ་ལ་སོགས་པ་རྟག་པ་གཅིག་
པུ་རྒྱུ་ཡིན་པ་ནི་སྔར་བཀག་ཟིན། རྒྱུ་གཅིག་ལས་ཀྱང་འབྲས་བུ་དུ་མ་འགྱུར་ན་འབྲས་བུ་
ཐ་དད་པའི་ཆོས་རྣམས་རྒྱུ་མེད་པ་ཉིད་དུ་འགྱུར་ཏེ། རྒྱུ་ལ་མི་འདྲ་བའི་ཁྱད་པར་མེད་པའི་
ཕྱིར་རོ། །རྒྱུ་དུ་མས་འབྲས་བུ་གཅིག་བསྐྱེད་པ་ཡང་མ་ཡིན་ཏེ། རྒྱུ་མི་འདྲ་བས་འབྲས་བུ་
མི་འདྲ་བར་བྱེད་པར་མི་འགྱུར་བ་དེ་ལྟར་ན་ཡང་མི་འདྲ་སྣ་ཚོགས་རྒྱུ་མེད་པར་འགྱུར་བའི་
ཕྱིར་རོ། །རྒྱུ་དུ་མས་འབྲས་བུ་དུ་མ་བྱེད་པ་ཡང་མ་ཡིན་ཏེ། དེ་ཡང་རྒྱུ་ཐམས་ཅད་ཀྱི་
འབྲས་བུ་ཐམས་ཅད་བྱེད་པ་པོ་ལ་འདོད་ན་དེ་ནི་མི་སྲིད་པའི་ཕྱིར་དང་། སྲིད་ཀྱང་དུ་མས་
གཅིག་བྱེད་པའི་ནང་དུ་འདུས་པས་བཀག་ཟིན་ལ། རྒྱུ་རེ་རེས་འབྲས་བུ་རེ་རེ་བྱེད་པ་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འདོད་ན་དེ་ནི་གཅིག་གིས་གཅིག་བྱེད་པ་ཡིན་པས་སྔར་བཀག་ཟིན་ཏེ། མདོར་ན་སྐྱེ་བ་མུ་
བཞི་ཁེགས་པས་སྐྱེ་བ་མེད་དེ་ནམ་མཁའ་བཞིན་ནོ། །དེ་དག་ཀྱང་བདེན་གཉིས་ལས། དུ་
མས་དངོས་པོ་གཅིག་མི་བྱེད། །དུ་མས་དུ་མ་བྱེད་མ་ཡིན། །གཅིག་གིས་དུ་མའི་དངོས་མི་
བྱེད། །གཅིག་གིས་གཅིག་བྱེད་པའང་མིན། །ཞེས་གསུངས་སོ། །ལྔ་པ་ཐམས་ཅད་ལ་
དཔྱོད་པ་རྟེན་འབྲེལ་གྱི་གཏན་ཚིགས་ནི། སྣང་བའི་ཆོས་རྣམས་རྒྱུ་མེད་དུ་འབྱུང་བའམ།
རྒྱུ་ངེས་མེད་ལས་འབྱུང་བ་མ་ཡིན་པར། ཆོས་འགའ་ཞིག་ལ་བརྟེན་ནས་འབྱུང་བ་ཡིན་ཏེ།
དེ་ལ་ངོ་བོ་ལྟོས་པ་དང་། རྣམ་འཇོག་ལྟོས་པ་གཉིས་ལས་དང་པོ་ནི། ཆོས་འགའ་ཞིག་ལས་
འགའ་ཞིག་གི་ངོ་བོ་གྲུབ་པ་མར་མེ་ལ་ལྟོས་ནས་འོད་འབྱུང་བ་ལྟ་བུ་དང་།
གཉིས་པ་ནི། ཆོས་ལ་འབྲས་བུའི་འཇོག་བྱེད་མེད་ཅིང་། འདིའི་རྒྱུའོ་ཞེས་འབྲས་བུ་
ལ་ལྟོས་པ་མ་ཡིན་ན། རྒྱུའི་འཇོག་བྱེད་མེད་པའི་ཕྱིར་རོ། །ཚུལ་འདི་ཉིད་ཀྱིས་མཚན་ཉིད་
དང་མཚོན་བྱ། གཏན་ཚིགས་དང་བསྒྲུབ་བྱ། ཤེས་པ་དང་ཤེས་བྱེད། ཡན་ལག་དང་ཡན་
ལག་ཅན། དགག་བྱ་དང་བཀག་ཆོས། རིང་པོ་དང་ཐུང་ངུ་། སྔ་མ་དང་ཕྱི་མ། ཕ་རོལ་དང་
ཚུ་རོལ་ལ་སོགས་པ་ཐམས་ཅད་ཕན་ཚུན་ལྟོས་པར་གྲུབ་བོ། །དེའི་ཕྱིར་སྣང་བའི་ཆོས་འདི་
ཉིད་ཀྱི་སྟེང་དུ་ངོ་བོའམ་ཐ་སྙད་ལ་མ་ལྟོས་པའི་ཆོས་ཅུང་ཟད་ཀྱང་མེད་པར་གྲུབ་པས་ཆོས་
ཅན་སྣང་བ་ལ་རྟེན་འབྲེལ་གྱི་སྒྲུབ་བྱེད་གྲུབ་པའོ། །ངོ་བོ་རྐྱེན་གྱིས་བསྐྱེད་པ་དང༌། རྣམ་
འཇོག་གཞན་ལ་ལྟོས་པ་དང་། གཞན་དུ་འགྱུར་བའི་ཆོས་གསུམ་སྤངས་པའི། མེ་ཡི་ཚ་བ་
དང་ཆུའི་གཤེར་བ་ལྟ་བུ་ཆོས་དེ་ལ་ངོ་བོའམ། རང་བཞིན་ནམ། གཤིས་ཀྱིས་གནས་པ་སྔ་
མ་ལས་ལྡོག་པའི་ཆོས་གསུམ་ལྡན་གྱི་རང་བཞིན་ལ་རྟེན་འབྲེལ་བཀག་པས་རྟེན་འབྲེལ་
གཉིས་སུ་ངེས་པར་གྲུབ་བོ། །རྟེན་འབྲེལ་གཉིས་པོ་དེ་ཡང་དཔྱད་ན་རང་བཞིན་མེད་པ་
51



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཡིན་ཏེ། རྣམ་འཇོག་ལྟོས་པ་དཔེར་ན། ཐུང་ངུ་ལ་ཐུང་ངུའང་གྲུབ་ན་རིང་པོ་ལ་ལྟོས་མི་
དགོས་ཤིང་། མ་གྲུབ་ན་དེ་ལ་ལྟོས་པའི་ལྟོས་ཆོས་རིང་པོ་ཉིད་མི་འགྲུབ་པ་དང་། དེ་བཞིན་
དུ་བཟློག་ཏེ་སྦྱར་བས་ཤེས་སོ། །ངོ་བོ་ལྟོས་པ་ངོ་བོ་གྲུབ་པ་ལྟོས་ན་ལྟོས་པ་དོན་མེད་པར་
འགྱུར་ལ། མ་གྲུབ་པ་ལྟོས་ན་རི་བོང་གི་རྭ་ལྟར་ལྟོས་པ་པོ་མེད་པས་གང་ཞིག་ལྟོས་པར་འགྱུར།
ལྟོས་ཚུལ་དེ་གཉིས་དུས་མཉམ་པ་ལ་ཕན་གདགས་བྱ་འདོགས་བྱེད་མེད་ལ། དུས་མི་
མཉམ་པ་ལ་ལྟོས་ས་ཡོད་པའི་ཚེ་ལྟོས་ཆོས་མེད་ཅིང་། ལྟོས་ཆོས་ཡོད་པའི་ཚེ་ལྟོས་ས་མེད་
པས་གང་ཞིག་གང་ལ་ལྟོས་པར་འགྱུར། དེས་ན་རྟེན་འབྲེལ་ནི་དཔྱད་ན་རང་བཞིན་མེད་
པར་གྲུབ་ཅིང་། རང་བཞིན་མེད་པ་ཉིད་ཀྱིས་སྐྱེ་བ་མེད་པ་ཡིན་ཏེ། ཏིང་འཛིན་རྒྱལ་པོ་ལས།
གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་བའི་རང་བཞིན་ཡོད་མ་ཡིན། ། རྐྱེན་ལ་
རག་ལས་གང་དེ་སྟོང་པ་ཉིད། །གང་གི་སྟོང་ཉིད་ཤེས་དེ་བག་ཡོད་ཡིན། ཞེས་དང༌། རིག་
པ་དྲུག་ཅུ་པ་ལས། དེ་དང་དེ་རྟེན་གང་འབྱུང་བ། །རང་གི་ངོ་བོར་དེ་མ་སྐྱེས། །རང་གི་ངོ་
བོར་གང་མ་སྐྱེས། །དེ་ལ་སྐྱེས་པས་ཇི་ལྟར་བྱ། །ཞེས་དང་། རྩ་ཤེར། རྟེན་ཅིང་འབྲེལ་
འབྱུང་མ་ཡིན་པའི། །ཆོས་འགའ་ཡོད་པ་མ་ཡིན་པ། །དེ་ཕྱིར་སྟོང་པ་མ་ཡིན་པའི། །ཆོས་
འགའ་ཡོད་པ་མ་ཡིན་ནོ། །ཞེས་གསུངས་ཏེ། སྐབས་དོན་སོ་སོའི་ལུང་རྣམས་བྲི་བར་མ་
ནུས་སོ། །
གསུམ་པ་འགྲེལ་ཚུལ་གྱི་སྒོ་ནས་ཐལ་རང་གི་རིག་པ་གཉིས་སུ་འགྱུར་བ་ནི། བདག་
ལས་མ་ཡིན་ཞེས་སོགས། སྟོང་ཉིད་སྒྲུབ་བྱེད་ཀྱི་རིགས་པ་ཐམས་ཅད་ཐལ་འགྱུར་བས་
གཞན་ལ་གྲགས་ཀྱི་རྟགས་སུ་འདོད་ལ། རང་རྒྱུད་པས་རང་རྒྱུད་ཀྱི་གཏན་ཚིགས་སུ་
འདོད་པར་སྒོ་ནས་ཕྱེ་བ་ལས། ཐལ་འགྱུར་བ་ཕལ་ཆེར་གྱིས་དེ་ཁོ་ན་ཉིད་གཏན་ལ་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འབེབས་པའི་ཚེ་རང་རྒྱུད་ཀྱི་རྟགས་མི་འཐད་པར་ཐལ་བ་ཙམ་འབའ་ཞིག་བྱ་བར་རིགས་ཏེ།
དབུ་མ་པ་རང་ཉིད་ལ་ཞེ་འདོད་ཀྱི་ཁས་ལེན་ཅུང་ཟད་ཀྱང་མེད་པའི་ཕྱིར་ཞེས་སོགས་
འཐད་པ་དང་བཅས་ཏེ་གསུངས་མོད། དབུ་མ་པ་ལ་ཞེ་འདོད་ཀྱི་དམ་བཅའ་ཅུང་ཟད་ཀྱང་
མེད་ན། མཐའ་བཞིའི་སྐྱེ་བ་དགག་པའི་དམ་བཅའ་བཞི་གསུངས་པ་དེ་ཉིད་རང་ཉིད་ཞེ་
ནས་མི་འདོད་བཞིན་དུ་དམ་བཅས་པར་འགྱུར་ཞིང་། དེ་ལྟར་ན་མཐའ་བཞིའི་སྐྱེ་བ་ཡོད་
པ་ཡང་དམ་བཅར་རིགས་པར་འགྱུར་ཏེ། ཞེ་ནས་མི་འདོད་པར་མཚུངས་པའི་ཕྱིར་རོ། །
དེ་ནས་ཐ་སྙད་ལ་དཔྱོད་པའི་ཚེ་བདེན་གཉིས་ཀྱི་ཡུལ་ལ་དབུ་མའི་ངག་སྦྱར་བ།
འདི་ལྟར་དོན་དམ་པར་ཆོས་ཐམས་ཅད་སྤྲོས་པ་དང་བྲལ་ལོ་ཞེས་པ་དང་། ཀུན་རྫོབ་ཏུ་
ཆོས་རྣམས་སྒྱུ་མ་ལྟ་བུ་ཡིན་ནོ་ཞེས་པ་ལྟ་བུ་ཐ་སྙད་དུ་དབུ་མའི་ལྟ་བ་དང་། དགག་སྒྲུབ་དང་།
དམ་བཅའ་དང་། གཏན་ཚིགས་ཐམས་ཅད་ཁས་ལེན་པར་འཐད་ཅེས་གསུངས་སོ། ། བཞི་
པ་བསྒྲུབ་བྱའི་སྒོ་ནས་བདག་མེད་གཉིས་ཏེ། སྔར་བཤད་པའི་རིགས་པ་ཐམས་ཅད་ཀྱང་
འདི་གཉིས་ཀྱི་ནང་དུ་འདུས་པས་ན། སློབ་དཔོན་ཀླུས། བདག་མེད་རྣམ་པ་གཉིས་མཐོང་
ན། །སྲིད་པའི་ས་བོན་ལྡོག་པར་འགྱུར། །ཞེས་དང་། འཇུག་པར། བདག་མེད་གཉིས་སྒྲུབ་
པ་གཙོ་བོར་མཛད་པའི་གནད་ཀྱང་འདི་ཉིད་ཡིན་ནོ། །དེས་ན་དེ་གཉིས་ཅུང་ཟད་རྒྱས་
པར་བཤད་ན། ཐོག་མར་དགག་བྱའི་བདག་གཉིས་པོ་ངོས་བཟུང་བ་ནི། མདོ་ལས། ཇི་
ལྟར་ཡན་ལག་རྣམས་བརྟེན་ནས། །ཀུན་རྫོབ་ཤིང་རྟར་འདོགས་པ་ལྟར། །དེ་བཞིན་ཕུང་
པོ་རྣམ་བརྟེན་ནས། །ཀུན་རྫོབ་སེམས་ཅན་ཞེས་བྱའོ། །ཞེས་དང་། རྒྱལ་པོ་ཆེན་པོ། སྐྱེས་
བུ་གང་ཟག་འདི་དག་ནི་ཁམས་དྲུག་པ་ཅན་ཞེས་གསུངས་པའི་སེམས་ཅན་དང༌། གང་
ཟག་དང་། སྐྱེས་བུ་རྣམས་འཇུག་པ་རྩ་འགྲེལ་དུ་བདག་གི་མིང་གི་རྣམ་གྲངས་སུ་བྱས་ནས་
53



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ཤིང་རྟའི་ཡན་ལག་ལ་བརྟེན་ནས་ཤིང་ལྟར་འདོགས་པ་ལྟར། ཕུང་པོ་ལ་བརྟེན་ནས་བདག་
ཏུ་འདོགས་པ་དང་། ཁམས་དྲུག་ལ་བརྟེན་ནས་བདག་ཏུ་འདོགས་པའང་ཡོད་ལ། གཞན་
ཡང་བདག་དང་ཕུང་པོ་གཉིས་ཀྱི་ཟླས་ཕྱེ་བའི་བདག་དེ་གང་ཟག་ལ་འཇོག་པས་ཐ་སྙད་དུ་
ཡོད་པ་སྟེ། ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །ཅེས་པ་ལྟར་
ཐོག་མ་མེད་པ་ནས་ཕུང་པོ་དམིགས་ཡུལ་དུ་བྱས་པའི་བློ་སྐད་ཅིག་མ་རེ་རེས་གཞི་མེད་ལ་
ངའོ་སྙམ་དུ་འཛིན་པ་ལྷན་སྐྱེས་ཀྱི་བློ་སྐད་ཅིག་མ་རེ་རེ་བསྐྱེད་པའི་དམིགས་ཡུལ་དུ་གྱུར་
པའི་ཕུང་པོ་ཙམ་དང་། ང་ཙམ་ནི་ཆོས་དང་གང་ཟག་ཡིན་པས་ཐ་སྙད་དུ་ཡོད་དེ། ཉེ་བར་
བླང་བྱ་དང་ལེན་པ་པོ་དང་། ཆ་ཤས་དང་ཆ་ཤས་ཅན་དང་། ཡན་ལག་དང་ཡན་ལག་ཅན་
ལ་སོགས་པའི་ཐ་སྙད་གསུངས་ཤིང་དེ་དག་ཕན་ཚུན་ལྟོས་ནས་གྲུབ་པར་ཡང་གསུངས་
པའི་ཕྱིར་རོ། །
དེ་ལྟ་བུའི་ཆོས་དང་གང་ཟག་གཉིས་ཐ་སྙད་དུ་ཡོད་པ་དགག་བྱ་མ་ཡིན་ཏེ། འཇིག་
རྟེན་གྲུབ་མཐའ་ལ་མ་ཞུགས་པའམ། ཞུགས་ཀྱང་གྲུབ་མཐས་མ་དཔྱད་པར་རང་དགར་
གནས་པའི་ཚེ། འདི་ནི་ལྷ་སྦྱིན་ནོ། །འདི་ནི་མཆོད་སྦྱིན་ནོ་ཞེས་སོགས་ཕུང་པོ་ལ་བརྟེན་
ནས་གང་ཟག་ཙམ་དང་འདི་ནི་ཤིང་རྟའོ། །འདི་ནི་བུམ་པའོ་ཞེས་སོགས་ཡན་ལག་དང་ཆ་
ཤས་ལ་བརྟེན་ནས་ཆོས་ཙམ་དུ་འཛིན་པ། དེ་ལྟར་ཆོས་དང་གང་ཟག་ཙམ་དུ་འཛིན་པ་དེ་
གཉིས་དཔྱད་པ་མེད་པར་བག་ཆགས་ལ་བརྟེན་ནས་བདེན་པར་བཟུང་བའི་ཡུལ་ནི་ལྷན་
སྐྱེས་ཀྱི་བདག་གཉིས་ཡིན་ལ། གྲུབ་མཐའ་ལ་ཞུགས་པ་ཆོས་དང་གང་ཟག་དེ་དག་ལ་
རིག་པ་ལྟར་སྣང་གི་འཐད་པ་བཅུག་ནས་སྒྲུབ་བྱེད་དང་བཅས་པའི་སྒོ་ནས་བདེན་པར་
ཁས་ལེན་པ་ནི་ཀུན་བརྟགས་ཀྱི་བདག་གཉིས་ཏེ་སྐབས་འདིའི་དགག་བྱ་ཡིན་པ་ལ་ཁྱད་
54



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པར་མེད་དོ། །དགག་བྱའི་བདག་དེ་དག་གིས་སྟོང་པ་ལ་ངོ་བོ་ཉིད་མེད་པའམ། རང་
བཞིན་མེད་པ་ཞེས་བྱ་སྟེ། སངས་རྒྱས་བསྐྱངས་ཀྱིས། བདག་མེད་པ་ཞེས་བྱ་བ་ནི་ངོ་བོ་
ཉིད་མེད་པའི་དོན་ཏེ། བདག་ཅེས་བྱ་བའི་སྒྲ་ནི་ངོ་བོ་ཉིད་ཀྱི་ཚིག་ཡིན་པའི་ཕྱིར་རོ་ཞེས་
དང་བཞི་བརྒྱ་བའི་འགྲེལ་པ་ལས་ཀྱང་དེ་ལྟར་གསུངས་པའི་ཕྱིར་རོ། །འདི་དག་གི་ཚིག་
ཟུར་གྱི་བདག་གཉིས་དང་། ཆོས་ཀྱི་སྡོམ་བཞིའི་ནང་གི་ཆོས་ཐམས་ཅད་བདག་མེད་པ་
ཞེས་པའི་བདག་དོན་གཅིག་པས་ངོ་བོ་ཉིད་ཀྱིས་མ་གྲུབ་པ་ལ་འཇོག་ཅིང་། བདག་དང་
ཕུང་པོ་ཞེས་པའི་ཚིག་ཟུར་གྱི་བདག་གི་ཁྱད་གཞི་གང་ཟག་ཙམ་ལ་འཇོག་གོ། ཀུན་
བརྟགས་ཀྱི་བདག་དེ་ཡང་རྟོག་གེ་པ་དག་བདག་ཡོད་ངེས་པའི་སྒྲུབ་བྱེད་ཚད་མ་ཞེས་བྱ་བ་
དངོས་པོའི་སྟོབས་ཀྱིས་ཞུགས་པ་ཡང་དག་པའི་དོན་ལ་མི་འཁྲུལ་བ་ཞིག་རང་དང་གཞན་
གྱི་རྒྱུད་ལ་བསྐྱེད་པས་འདོད་པའི་དོན་གྲུབ་པར་སྨྲ་མོད། ཡང་དག་པའི་ཚད་མ་ཉིད་མ་
གྲུབ་པ་དང་། གྲུབ་ཀྱང་རྒྱུད་ལ་བསྐྱེད་པར་མི་ནུས་པ་དང་། ནུས་ཀྱང་འདོད་པའི་དོན་མི་
གྲུབ་རྣམས་ཀྱིས་བཀག་པའི་ཚུལ་རྒྱས་པ་གཞན་དུ་ཤེས་ཤིང་། བདག་མེད་ངེས་པའི་རྒྱུ་
གནོད་བྱེད་ཀྱི་རིགས་པ་ལ་ཀུན་བརྟགས་ཀྱི་བདག་གཙོ་བོར་དགག་པ་དང་། ཀུན་
བརྟགས་དང་ལྷན་སྐྱེས་སོ་སོར་མ་ཕྱེ་བར་དཔྱད་གཞིའི་ཆོས་ཅན་གྱི་སྟེང་དུ་གཙོ་བོར་
དགག་པ་གཉིས་ལས་དང་པོ་ལ། རྣལ་འབྱོར་པ་ཡང་བློ་ཁྱད་ཀྱིས། གོང་མ་གོང་མ་རྣམས་
ཀྱིས་གནོད། །ཅེས་གྲུབ་མཐའ་གོང་མ་གོང་མས་དགག་པ་ནི། ཡེ་ཤེས་སྙིང་པོ་ཀུན་ལས་
བཏུས་པ་ལས་བཤད་པའི་རིག་པ་ལྟ་བུ་སྟེ། ཕྱི་རོལ་པས་བརྟགས་པའི་གང་ཟག་གི་བདག་
རྟག་པ་གཅིག་པུ་དང་། ཆོས་ཀྱི་བདག་རྡུལ་དྲན་རྟག་པ་སོགས་བྱེ་བྲག་སྨྲ་བའི་རིགས་པས་
བཀག །དེས་བརྟགས་པའི་ལྡན་མིན་འདུ་བྱེད་དང་
། འདུས་མ་བྱས་ཀྱི་གཞི་མདོ་སྡེ་པའི་
དད



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
རིགས་པས་བཀག །དེས་བརྟགས་པའི་ཕྱི་རོལ་གྱི་དོན་བདེན་གྲུབ་རྣམ་རིག་པའི་རིགས་
པས་བཀག །དེས་བརྟགས་པའི་གཉིས་སྟོང་གི་ཤེས་པ་དང་། སྟོང་ཉིད་བདེན་གྲུབ་དབུ་མ་
པའི་རིགས་པས་བཀགས་སྟེ། མཐའ་བཞིའི་སྤྲོས་བྲལ་ཉིད་སྦྱོར་བར་མཛད་པའོ། །ཀུན་
བརྟགས་ཐམས་ཅད་དབུ་མ་ཉིད་ཀྱི་རིག་པས་བཀག་པ་ནི་བྱང་ཆུབ་སེམས་འགྲེལ་ལྟ་བུ་སྟེ་
དགག་བྱ་བདེན་དངོས་ཐམས་ཅད་བཞིར་བསྡུས་ནས་བཀག་སྟེ་སྤྲོས་བྲལ་ལ་སྦྱོར་བའོ། །
གཉིས་པ་ནི་རིགས་ཚོགས་ནས་གསུངས་པའི་རིག་པ་རྣམས་ཏེ། དབུ་མ་རྩ་བར།
རྐྱེན་དང་འགྲོ་འོང་སོགས་དཔྱད་གཞི་འཇིག་རྟེན་ན་གྲགས་པའི་ཐ་སྙད་ཉི་ཤུ་རྩ་བདུན་དུ་
བསྡུས་ནས་དེ་དག་ལ་བདེན་པར་འཛིན་པའི་ཞེན་ཡུལ་འགོག་པ་སྟེ། རྐྱེན་དང་ཕུང་ཁམས་
སྐྱེ་མཆེད་སོགས་འགའ་ཞིག་ལ་ཀུན་བརྟགས་ཀྱི་བདག་དགག་པ་གཙོ་ཆེ་ཞིང་དེས་ལྷན་
སྐྱེས་ཀྱི་ཡུལ་ཡང་ལེགས་ལ། འགྲོ་འོང་དང་། ལས་དང་། བྱེད་པོ་སོགས་འགའ་ཞིག་ལ་
ལྷན་སྐྱེས་ཀྱི་བདག་དགག་པ་གཙོ་ཆེ་ཞིང་། དེས་ཀུན་བརྟགས་ཀྱི་བདག་ཀྱང་ཁེགས་པ་ལྟ་
བུའོ། །དེ་དག་གི་དོན་མདོར་བསྡུ་ན་ཆོས་ཀྱི་བདག་འགོག་པའི་རིག་པ་ལ། འགྲོ་བ་དང་
འོང་བ་ལ་སོགས་པ་བྱ་བ་བྱེད་པའི་ཐ་སྙད་དང་། བློས་དོན་རིག་པ་ལ་སོགས་པ་ཡུལ་ཡུལ་
ཅན་གྱི་ཐ་སྙད་དང་། མཚན་གཞི་དང་མཚན་ཉིད་ལ་སོགས་པ་རྟེན་དང་བརྟེན་པའི་ཐ་
སྙད་དང་། ཤིང་རྟ་དང་། ཕྲེང་བ་དང༌། དམག་ལྟ་བུ་ཡན་ལག་འདུས་པ་ལུས་དང་ཡན་
ལག་གི་ཐ་སྙད་དང་། སྔ་ཕྱི་ལ་སོགས་པ་དུས་དང་། ཤར་ལ་སོགས་པ་ཕྱོགས་དང་། ཆེ་ཆུང་།
རིང་ཐུང་། རྒན་གཞོན། མཆོག་དམན་ལ་སོགས་པ་ལྟོས་པའི་ཐ་སྙད་དེ། དེ་དག་ཀྱང་དབུ་
མའི་རིགས་པས་རང་གི་མཚན་ཉིད་རྣམ་པར་བརྟགས་ན་བདག་གམ། ངོ་བོ་ཉིད་དམ།
བདེན་པར་མི་རུང་ལ། གཞན་ཡང་སྣང་བའི་ཆོས་རྣམས་ཕན་ཚུན་ཐ་སྙད་ཀྱི་རྒྱུ་མཚན་ཡོད་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པར་མཚུངས་པ་དང་། ཡང་དག་པའི་རྒྱུ་མཚན་མེད་པར་མཚུངས་པ་དང་། སྤྱི་ལྡོག་གཅིག་
པ་ཡིན་པས་བཀག་པ་རྣམས་ནི་གཞན་དང་ཁྱད་པར་བརྟགས་པས་སམ། མགོ་སྙོམས་
པའི་སྒོ་ནས་དང་། དེ་བཞིན་དུ་ཐལ་ངག །གལ་ཏེ་ཆོས་རྣམས་རང་བཞིན་འགའ་ཡོད་ན། །
རྒྱལ་བ་ཉན་ཐོས་བཅས་པས་དེ་མཁྱེན་འགྱུར། །ཞེས་དང་། གལ་ཏེ་གཟུགས་དངོས་པོ་
ཡོད་ཅིང་མེད་པ་མ་ཡིན་ན་ནི་ཐེག་པ་ཆེན་པོ་འདིས་ཀྱང་ལྷ་དང་མི་དང་ལྷ་མ་ཡིན་དང་
བཅས་པའི་འཇིག་རྟེན་ཟིལ་གྱིས་མནན་ཅིང་འབྱུང་བར་མི་འགྱུར་ཏེ་ཞེས་པ་ལྟ་བུའི་ཐལ་
སྦྱོར་མདོ་ལས་ཀྱང་གསུངས་པས་བདག་ཁེགས་པ་དང༌། སྲིད་པ་རྣམས་ནི་ཡོང་ཡེ་སྟོང་པ་
སྟེ། །ཉི་ཚེའི་སྟོང་པ་མུ་སྟེགས་ཅན་རྣམས་ཀྱི། །ཞེས་པའི་ཚུལ་གྱིས་གང་ཞིག་མ་ཁེགས་ན་
དབུ་མ་པར་མི་འགྱུར་བའི་དགག་བྱ་ལ་སྤྱི་ལྡོག་ནས་ཁྱབ་བྱེད་དགག་པ་གཅིག་དང་དུ་
བྲལ་ལ་སོགས་པའི་གཏན་ཚིགས་ཀྱི་སྒོ་ནས་བདག་ཁེགས་པ་སྟེ་ཞིབ་ཏུ་ཡི་གེས་འཇིགས་
ནས་མ་སྤྲོས་སོ། །
གཉིས་པ་གང་ཟག་གི་བདག་དགག་པའི་རིགས་པ་ལ། འཇུག་པར། ཕུང་པོ་དང་།
དེ་ཉིད་དང་། གཞན་ཉིད་དང་། རྟེན་དང་། བརྟེན་པ་དང་། ལྡན་པ་དང་ལྔའི་སྟེང་དུ་ཕུང་པོ་
ཚོགས་ཙམ་དང་། ཕུང་པོའི་བཀོད་པ་དབྱིབས་ཏེ་རྣམ་པ་བདུན་དུ་དཔྱད་ནས་དགག་པར་
མཛད་པ་དང་། དེ་ཉིད་ལྔར་བསྡུས་པ་ནི། རྩ་ཤེར། ཤིང་ཉིད་མེ་ནི་མ་ཡིན་ཏེ། །ཞེས་
སོགས་རྣམ་པ་ལྔའི་སྒོ་ནས་དཔྱད་ཅིང་དེ་ཉིད་ཆོས་དང་གང་ཟག་ཐམས་ཅད་ལ་སྦྱར་བར་
གསུངས་པ་དང་། དེ་ཉིད་བཞིར་བསྡུས་པ་ཡང་། ཕུང་པོ་རེ་རེའི་སྟེང་དུ་ཡང་དེ་ཉིད་དང་།
རྟེན་དང་བརྟེན་པ་ལྡན་པ་བཞི་བཞིར་དཔྱད་དེ་དགག་པར་གསུངས་པ་དང༌། དེ་ཉིད་
གཉིས་སུ་བསྡུས་པ་ཡང་། ཕུང་པོ་རེ་རེའི་སྟེང་དུ་དེ་ཉིད་དང་གཞན་ཉིད་དུ་དཔྱད་པ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
གཉིས་སུ་བསྡུས་ནས་དགག་པ་མཛད་དེ་རྩ་བའི་ལུང་དང་སྦྱར་ཞིང་རྟོགས་པར་བྱ་སྟེ་ཡོད་
པ་སྒྲོ་འདོགས་ཀྱི་མཐའ་དགག་པ་གཙོར་བྱས་ཀྱི་མེད་པ་སྐུར་འདེབས་ཀྱི་མཐའ་དགག་པ་ནི།
གོང་དུ་ཅུང་ཟད་བཤད་ཟིན་ལ། དེ་གཉིས་བཀག་པའི་མཐར་སྤྲོས་པའི་མཐའ་ཐམས་ཅད་
འགོག་པ་ནི་ལུང་ལས། ཡོད་པ་མིན་པའི་ཟླས་དྲངས་ཏེ། །མེད་པའང་ཡོད་པའི་ཟླས་
དྲངས་ཏེ། ཞེས་དང་། སློབ་དཔོན་གྱིས། དགག་བྱ་ཅི་ཡང་མེད་པས་ན། །ང་ནི་ཅི་ཡང་མི་
འགོག་གོ། ཞེས་དང་། བདེན་གཉིས་ལས། དགག་བྱ་ཡོད་པ་མ་ཡིན་པས། །ཡང་དག་ཏུ་
ནི་བཀག་མེད་གསལ། །ཞེས་དབུ་མའི་གཞུང་ལུགས་རྣམས་ལས་ཡོད་མེད་གང་རུང་
གཅིག་དགག་བྱར་བྱེད་པའི་ཚེ་ན། ཅིག་ཤོས་ཀྱང་དགག་བྱར་བྱེད་དགོས་པར་གསུངས་
པས་མཐར་ཡོད་མེད་སོགས་གང་དུ་ཡང་བཟུང་དུ་མེད་པ་གྲུབ་བོ། དེ་དག་ནི་རིགས་པའི་
རྣམ་གྲངས་ཇི་སྙེད་ཅིག་གསུངས་པ་རྐང་གྲངས་ཙམ་དུ་སྨོས་པ་ཡིན་ལ་རིགས་པའི་གཙོ་བོ་
ཆོས་ཀྱི་བདག་འགོག་པ་ལ་གཏན་ཚིགས་ཆེན་པོ་ལྔ་གོང་དུ་སྨོས་པ་བཞིན་དང་། དེ་བཞིན་
དུ་གང་ཟག་གི་བདག་དགག་པའི་རིགས་པའི་གཙོ་བོ་དང་། དགག་བྱ་འཇིག་ཚོགས་ལ་ལྟ་
བའི་ངོ་བོ་ནི། ཕུང་པོ་ལ་བརྟེན་ནས་ངར་འཛིན་པ་ཉིད་ཡིན་ལ། དེར་མ་ཟད་པའི་གཟུགས་
ཕུང་སྙམ་པ་ལྟ་བུ་ངས་ཁྱད་པར་དུ་བྱས་ནས་ཕུང་པོར་འཛིན་པ་ཡང་འཇིག་ཚོགས་ལ་ལྟ་བ་
ཡིན་པར་གསུངས་སོ། །དེ་ཉིད་ཆོས་ཀྱི་བདག་འཛིན་མ་ཡིན་ནམ་སྙམ་ན། ངས་ཁྱད་པར་
དུ་མ་བྱས་པ་སྤྱིར་ཕུང་པོ་ཙམ་དུ་འཛིན་པ་ཆོས་ཀྱི་བདག་འཛིན་དུ་འཇོག་པས་ཁྱད་པར་
ཤིན་ཏུ་ཆེ་སྟེ། དང་པོར་ང་ཞེས་བདག་ལ་ཞེན་གྱུར་ཅིང་། །བདག་གི་འདི་ཞེས་དངོས་ལ་
ཆགས་བསྐྱེད་པ། །ཞེས་པའི་སྐབས་ཀྱི་ཕུང་པོའི་དངོས་པོ་ལ་ཆགས་པའི་བློ་དང་། ཇི་སྲིད་
ཕུང་པོར་འཛིན་ཡོད་པ། །ཞེས་པའི་སྐབས་ཀྱི་ཕུང་པོར་འཛིན་པའི་བློའི་ཁྱད་པར་ལྟ་བུའོ། །



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
དེ་ལྟ་བུ་དེ་དགག་པ་ལ་གཉིས་ཏེ། གང་ཟག་རྣམ་པ་བདུན་དུ་གྲུབ་པ་དགག་པ་དང་།
བརྗོད་དུ་མེད་པའི་གང་ཟག་དགག་པའོ། །དང་པོ་ལ་དགག་པ་ཚན་ལྔ་སྟེ། གང་ཟག་ཕུང་
པོ་ལས་གཞན་དུ་གྲུབ་པ་དགག །ཕུང་པོ་དང་གཅིག་ཏུ་གྲུབ་པ་དགག །རྟེན་དང་བརྟེན་
པའི་ཕྱོགས་གཉིས་དགག །ལྡན་པའི་ཕྱོགས་དགག །ཚོགས་པ་དང་དབྱིབས་དགག་པའོ། །
དང་པོ་ནི། ཕྱི་རོལ་པ་ཐམས་ཅད་མཐུན་པར་བདག་ཕུང་པོ་ལས་གཞན་དུ་གྲུབ་པ་དང་རྟག་
པའི་དངོས་པོར་འདོད་ཅིང་། ནང་གསེས་ཀྱི་འདོད་ཚུལ་ཐ་དད་པ་དང་བཅས་ཏེ་སྨྲ་མོད། མི་
འཐད་པའི་ཚུལ་རྒྱས་པ་གཞན་དུ་ཤེས་ཤིང་། མདོར་བསྡུ་ན། བདག་ཕུང་པོ་ལས་གཞན་དུ་
མེད་དེ། དེར་སྣང་རུང་མ་དམིགས་པའི་ཕྱིར་དང་། ཕུང་པོ་སོ་སོར་བསལ་ན་བདག་ཀྱང་མི་
རྙེད་པར་འགྱུར་པ་སོགས་མཐའ་ཡས་སོ། །
གཉིས་པ་ནི་རང་སྡེ་མང་བཀུར་བ་དག་བདག་ཕུང་པོ་དང་གཅིག་ཏུ་གྲུབ་ཅིང་། ཕུང་
པོ་རྫས་སུ་ཡོད་པ་བདག་ལྟའི་དམིགས་པར་འདོད། དེ་ལ་ཡང་ཕུང་པོ་ལྔ་ཆར་བདག་ཏུ་
འདོད་པ་དང་། སེམས་འབའ་ཞིག་བདག་ཏུ་འདོད་པའི་ལུགས་གཉིས་འབྱུང་བ་ལ།
དགག་པའི་རིགས་པ་བདུན་ཏེ། དང་པོ་ཕུང་པོ་ལྔ་ཆར་བདག་ཏུ་འདོད་པ་མི་འཐད་དེ།
ཕུང་པོ་དུ་མ་ཡིན་པས་གང་ཟག་གཅིག་གི་བདག་ཀྱང་དུ་མར་འགྱུར་བ་དང་། གཉིས་པ་
སེམས་ཁོ་ན་བདག་ཏུ་འདོད་པའང་མི་འཐད་དེ། མིག་གི་རྣམཤེས་སོགས་སམ། སྐད་ཅིག་
སྔ་ཕྱིའི་དབྱེ་བས་དུ་མ་ཡོད་པས་བདག་ཀྱང་དུ་མར་འགྱུར་ལ། དེ་ཡང་འདོད་ན། ལུང་ལས།
འཇིག་རྟེན་སྐྱེ་བ་ན་གང་ཟག་ཉག་གཅིག་སྐྱེས་སོ། །ཞེས་པས་ཁེགས་སོ། །
གཉིས་པ་ནི། ཕུང་པོ་རྫས་སུ་འདོད་པས་བདག་ཀྱང་རྫས་སུ་འགྱུར་བར་འདོད་ན།
མདོ་ལས། དགེ་སློང་དག་ལྔ་པོ་འདི་དག་ནི་མི་ཙམ་ཐ་སྙད་ཙམ་བཏགས་པ་ཙམ་ཏེ། གང་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
འདི་ལྟ་སྟེ། འདས་པའི་དུས་དང༌། མ་འོངས་པའི་དུས་དང་། ནམ་མཁའ་དང་། མྱ་ངན་
ལས་འདས་པ་དང་། གང་ཟག་གོ། ཞེས་འབྱུང་བ་དང་འགལ་ལོ། ། །
གསུམ་པ་ནི། ཕུང་པོ་དམིགས་ཡུལ་དུ་བྱས་པའི་ཤེས་པ་ལྟར་བདག་ཀྱང་རྫས་ཀྱི་
ཡུལ་ཅན་ཡིན་པས། འཇིག་ཚོགས་ལ་ལྟ་བ་ཕྱིན་ཅི་ལོག་ཏུ་མི་འགྱུར་ལ། འདོད་ན། དེ་
སྤངས་པར་མི་འགྱུར་པའམ། དེ་ལ་དམིགས་པའི་འདུན་པའི་འདོད་ཆགས་སྤངས་པ་ཁོ་
ནས་སྤོང་བར་འགྱུར་རོ། །བཞི་པ་ནི། ལྷག་མེད་མྱ་ངན་ལས་འདས་པའི་ཚེ་ཕུང་པོ་རྒྱུན་
ཆད་པས། བདག་ཀྱང་ཆད་པར་འགྱུར་ལ། འདོད་ན་ཆད་པའི་མཐར་འཛིན་པས་མཐར་
འཛིན་པ་དབུ་མའི་ལྟ་བར་ཐལ་བར་འགྱུར་རོ། །ལྔ་པ་ནི། མྱ་ངན་ལས་འདས་པའི་སྔ་རོལ་
དུ་ཕུང་པོ་སྐད་ཅིག་གིས་སྐྱེ་འཇིག་བྱེད་པས། བདག་ཀྱང་སྐད་ཅིག་གིས་སྐྱེ་འཇིག་བྱེད་
པར་འགྱུར་ལ། འདོད་ན། ཅི་ལྟར་ངའི་ལུས་འདི་འབྱུང་བར་འགྱུར་རོ་ཞེས་པ་དང་། དེའི་
ཚེ་དེའི་དུས་ན་ང་རྒྱལ་པོ་ང་ལས་ནུ་ཞེས་བྱ་བར་གྱུར་ཏོ་ཞེས་སོགས་གསུངས་པར་མི་
འགྱུར་ཏེ། དེའི་ཚེ་བདག་ཀྱང་ལུས་ལྟར་ཞིག་པའི་ཕྱིར་རོ། །གཞན་ཡང་ལས་བྱེད་པའི་ཚེ་
རྣམ་སྨིན་མྱོང་བ་པོ་མེད་ཅིང་། རྣམ་སྨིན་མྱོང་བའི་ཚེ་ལས་བྱེད་པ་པོ་མེད་པར་འགྱུར་བ་
སོགས་སྐྱོན་དུ་མ་དང་བཅས་སོ། །དྲུག་པ་ནི། བདག་ཕུང་གཅིག་ཡིན་ན་འཇིག་རྟེན་གྱི་
སྒྲས་ཕུང་པོ་འཛིན་དགོས་པས། ལུང་དུ་མ་བསྟན་པ་བཅུ་བཞི་ལས། འཇིག་རྟེན་མཐའ་
དང་ལྡན་པ་དང་། མི་རྟག་པ་དང་། དེ་བཞིན་གཤེགས་པ་གྲོང་ཕན་ཆད་འབྱུང་བར་ཁས་
ལེན་དགོས་པར་འགྱུར་བས། དེ་དག་ལ་ལུང་མ་བསྟན་དུ་བཞག་པ་མི་འཐད་པར་འགྱུར་
རོ། །
འཇིག་རྟེན་གྱི་སྒྲས་ཕུང་པོ་འཛིན་དགོས་པ་ཡང་། ལུང་ལས། འཇིག་བརྟེན་ཕུང་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པོར་གང་གྲགས་པ། །དེ་ལ་འཇིག་རྟེན་རྣམ་པར་བརྟེན། །ཞེས་པའི་དོན་ཏེ། སློབ་དཔོན་
ཟླ་བས། ལུང་མ་བསྟན་དང་པོ་བརྒྱད་ལ་བདག་དང་འཇིག་རྟེན་ཞེས་པའི་ཚིག་གཉིས་ཀ་
མི་སྨོས་པ་འཇིག་རྟེན་ཁོ་ན་སྨོས་པར་བཞེད་ཅིང་། དེའི་ཚེ་འཇིག་རྟེན་གྱི་སྒྲས་བདག་
བསྟན་པར་བཞེད་པ་ནི། ཚིག་གསལ་ལས། འཇིག་རྟེན་ཀུན་རྫོབ་ཅེས་པའི་འཇིག་རྟེན་དེ་
གང་ཟག་ལ་འཇུག་པར་གསུངས་པ་དང་དོན་གཅིག་ཏུ་སྣང་ངོ་། །བདུན་པ་ནི། བདག་ཕུང་
གཅིག་ཡིན་ན། རྣལ་འབྱོར་མངོན་སུམ་ཀྱིས་བདག་མེད་པར་མཐོང་བའི་ཚེ་ཕུང་པོ་མེད་
པར་མཐོང་བར་འགྱུར་ཞིང་། གལ་ཏེ་ལས་དང་འབྲས་བུ་འབྲེལ་བའི་དུས་སུ་བདག་གི་སྒྲ་
ཕུང་པོ་ལ་འཇུག་ལ། རྣལ་འབྱོར་པས་བདག་མེད་མཐོང་བའི་ཚེ་གཞན་གྱིས་ཀུན་བརྟགས་
པའི་ནང་གི་བྱེད་པའི་སྐྱེས་བུ་ལ་འཇུག་པས་དེ་མེད་པར་མཐོང་བའི་ཕྱིར་སྐྱོན་མེད་དོ་སྙམ་ན།
ཆོས་ཐམས་ཅད་བདག་མེད་ཅེས་པའི་ཚེ་ཡང་ཕུང་པོ་བདག་ཏུ་འདོད་དགོས་པར་འགྱུར་
བས་མི་འཐད་དོ། །གཞན་ཡང་རྣལ་འབྱོར་པས་བདག་མེད་མཐོང་པའི་ཚེ་གཟུགས་སོགས་
ཀྱི་དེ་ཁོ་ན་ཉིད་རྟོགས་པར་མི་འགྱུར་བའི་སྐྱོན་ཡོད་དེ། དེའི་ཚེ་བདག་གི་སྒྲ་གཟུགས་
སོགས་ལས་དོན་གཞན་དུ་གྱུར་པའི་གཞན་གྱི་ཀུན་བརྟགས་པའི་བདག་ཁོ་ན་ལ་འཇུག་
པའི་ཕྱིར་རོ། །འདོད་ན། དེའི་ཚེ་ཡང་གཟུགས་སོགས་ལ་དམིགས་ནས་ཆགས་སྡང་སྐྱེ་
བས་གྲོལ་བ་མི་འཐད་པར་འགྱུར་རོ། །བདག་ཕུང་གཅིག་ཏུ་འདོད་པ་ལུང་གི་དོན་ཡང་མ་
ཡིན་ཏེ། ལུང་ལས། ཕུང་པོ་རྣམས་བདག་གོ་ཞེས་གསུངས་པ་ཡན་ལག་ཚོགས་ཙམ་ཤིང་
རྟར་འཇོག་པ་ལྟར། །ཕུང་པོ་ཚོགས་ཙམ་བདག་ཏུ་འཇོག་པ་སྟེ། །ཇི་ལྟར་ཡན་ལག་ཚོགས་
རྣམས་ལ། །བརྟེན་ནས་ཤིང་རྟར་བརྗོད་པ་ལྟར། །དེ་བཞིན་ཕུང་པོ་རྣམས་བརྟེན་ནས། །
ཀུན་རྫོ་བ་སེམས་ཅན་ཞེས་བྱ་བའོ། །ཞེས་སོ། །དེ་ཡང་ཕུང་པོ་འདུས་པ་ཙམ་བདག་མ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཡིན་པར་ཕུང་པོ་ལ་བརྟེན་ནས་བཏགས་པའི་དོན་དུ་བཞེད་དོ། །ཁྱད་པར་བདག་ལྟའི་
དམིགས་པ་ཕུང་པོ་ཡིན་པ་ཉིད་མི་འཐད་དེ། རྒྱལ་པོ་ཆེན་པོ་སྐྱེས་བུ་གང་ཟག་དེ་དག་ནི་
ཁམས་དྲུག་དང་། རེག་པའི་སྐྱེ་མཆེད་དྲུག་དང༌། ཡིད་ཉེ་བར་རྒྱུ་བ་བཅོ་བརྒྱད་དོ། །ཞེས་
ཆོས་དེ་རྣམས་ཉེ་བར་བཟུང་ནས་བདག་ཏུ་བཏགས་པར་གསུངས་པའི་ཕྱིར་རོ། །རིགས་
པས་ཀྱང་གནོད་དེ། ཕུང་པོ་བདག་ལྟའི་དམིགས་པ་ཡིན་པས། ཕུང་པོ་ཇི་སྲིད་དུ་ཡོད་པས་
དེ་སྲིད་དུ་ངར་འཛིན་འཇུག་པར་འགྱུར་ལ། འདོད་ན། བདག་མེད་མངོན་སུམ་དུ་མཐོང་
བའི་ཚེ་བཏགས་པའི་བདག་སྤོང་བ་ཙམ་ལས་ཕུང་པོ་མ་སྤངས་པས་ངར་འཛིན་ལྷན་སྐྱེས་
ཀྱི་དམིགས་ཡུལ་སུན་ཕྱུང་མི་ནུས་པར་འགྱུར་བའི་སྐྱོན་གནས་སོ། ། །
གསུམ་པ་རྟེན་དང་བརྟེན་པའི་ཕྱོགས་གཉིས་དགག་པ་ནི་ཕུང་པོ་ལ་བདག་བརྟེན་
པའི་ཚུལ་དུ་ཡོད་པ་ཡང་མ་ཡིན། བདག་ལ་ཕུང་པོ་བརྟེན་པའི་ཚུལ་དུ་ཡོད་པ་ཡང་མ་ཡིན་ཏེ།
གཞན་ཉིད་དུ་ཡོད་ན་མཁར་གཞོང་ན་ཞོ་ཡོད་ཅེས་པ་ལྟར་རྟེན་དང་བརྟེན་པར་འཐད་ཀྱང་
གཞན་ཉིད་བཀག་ཟིན་པའི་ཕྱིར་རོ། །བཞི་པ་ལྡན་པའི་ཕྱོགས་དགག་པ་ནི། བདག་ནི་
གཟུགས་སོགས་ཕུང་པོ་དང་ལྡན་པར་ཡང་མི་འདོད་དེ། ལྷ་སྦྱིན་གཟུགས་དང་ལྡན་ཞེས་པ་
ལྟ་བུ་ཐ་དད་མ་ཡིན་པའི་ལྡན་པ་དང་། ལྷ་སྦྱིན་པ་ཡང་དང་ལྡན་ཞེས་པ་ལྟ་བུ་ཐ་དད་པའི་
ལྡན་པ་གཉིས་ཀ་ཡང་མི་འཐད་པའི་ཕྱིར་ཏེ། དེ་ཉིད་དང་གཞན་ཉིད་བཀག་ཟིན་པའི་ཕྱིར་
རོ། །ལྔ་པ་ཚོགས་པའི་དབྱིབས་དགག་པ་ནི། བདག་དང་ཤིང་རྟའི་འཇོག་ཚུལ་མཚུངས་པ་
གང་ཞིག །ཤིང་རྟའི་ཚོགས་ཙམ་ཤིང་རྟ་ཡིན་ན་ཡན་ལག་སིལ་བུར་གནས་པ་ལ་ཡང་ཤིང་
རྟ་ཡོད་པར་ཐལ་བའི་ཕྱིར་རོ། །གལ་ཏེ་ཚོགས་ཙམ་མ་ཡིན་ཡང་ཡན་ལག་གི་བཀོད་པ་
ཁྱད་པར་ཅན་གྱི་དབྱིབས་ཤིང་རྟ་ཡིན་ནོ་ཞེ་ན་དེ་ཡང་མི་འཐད་དེ། ཡན་ལག་ཅན་མེད་



རབ]མ
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པའི་ཡན་ལག་མེད་པའི་ཕྱིར་རོ། །གཞན་ཡང་དབྱིབས་ཤིང་རྟར་འདོད་ན་ཡན་ལག་རེ་
རེའི་དབྱིབས་སམ་ཚོགས་པའི་དབྱིབས་ཡིན་གྲངས། །དང་པོ་ལྟར་ན་སྔར་གྱི་དབྱིབས་ཀྱི་
ཁྱད་པར་མ་བཏང་བ་ཡིན་ནམ། བཏང་བ་ཡིན། མ་བཏང་བ་ཡིན་ན་ཡན་ལག་བྱ་བ་ལ་
ཤིང་རྟ་མེད་པ་ལྟར་། ཤིང་རྟ་ཉིད་ཀྱི་དུས་སུའང་ཤིང་རྟ་མེད་པར་འགྱུར་ཏེ། སྔར་གྱི་ཡན་
ལག་རེ་རེའི་དབྱིབས་ཀྱི་ཁྱད་པར་མ་བཏང་བའི་ཕྱིར་རོ། །བཏང་བ་ཡིན་ན་དེ་ཡང་མི་
འཐད་དེ། ཤིང་རྟ་ཉིད་ཀྱི་དུས་སུ་སྔར་མེད་པའི་དབྱིབས་ཀྱི་ཁྱད་པར་ཡོད་ན་གཟུང་དུ་
རིགས་པ་ལས་མ་གཟུང་བའི་ཕྱིར། གལ་ཏེ་ཕྱོགས་གཉིས་པ་ལྟར་ཡན་ལག་ཚོགས་པའི་
དབྱིབས་ཤིང་རྟ་ཡིན་ནོ་ཞེ་ན། དེ་ཡང་མི་རིགས་ཏེ། ཚོགས་པ་ནི་ཁྱོད་ཀྱི་རྫས་སུ་མི་འདོད་
པས་དེ་ལ་བཏགས་པའི་དབྱིབས་མི་འཐད་པའི་ཕྱིར་ཏེ། ཁྱོད་བཏགས་པ་ལ་གདགས་
གཞི་རྫས་སུ་ཡོད་པར་འདོད་དགོས་པའི་ཕྱིར་རོ། །དེ་ལྟར་ཤིང་རྟ་ལ་དཔྱད་པའི་རིགས་པ་
དེ་དག་བདག་དང་ཕུང་པོ་ལ་སྦྱར་བར་བྱ་ཞིང་། ཁྱད་པར་ཕུང་པོའི་དབྱིབས་བདག་ཡིན་ན་
སེམས་བདག་མ་ཡིན་པར་གཟུགས་ཁོ་ན་བདག་ཏུ་འདོད་དགོས་པར་འགྱུར་ཏེ། དབྱིབས་
དེ་གཟུགས་ཁོ་ན་ལ་ཡོད་པའི་ཕྱིར་རོ། །
གཉིས་པ་བརྗོད་དུ་མེད་པའི་བདག་དགག་པ་ནི། གནས་མ་བུའི་སྡེ་པ་རྣམས་ལས་
བྱེད་པ་པོ་དང་རྣམ་སྨིན་མྱོང་བའི་རྟེན་ཡིན་པས་བདག་རྫས་སུ་ཡོད་དགོས་ཤིང་ཕུང་པོ་
དང་། དེ་ཉིད་དང་། གཞན་ཉིད་དང་། རྟག་པ་དང་། མི་རྟག་པ་གང་དུ་ཡང་བརྗོད་དུ་མེད་
པས་བརྗོད་དུ་མེད་པའི་གང་ཟག་ཅེས་བྱ་བ་རྫས་སུ་ཡོད་པར་འདོད་མོད། མི་འཐད་དེ།
བདག་རྫས་སུ་ཡོད་ན་ཕུང་པོ་དང་། དེ་ཉིད་དང་། གཞན་ཉིད་དུ་མེད་པ་འགལ་བའི་ཕྱིར་ཏེ།
དཔེར་ན་སེམས་རྫས་སུ་ཡོད་པར་འདོད་པས་གཟུགས་ལས་རྫས་གཞན་དང་སེམས་དང་
63



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
རྫས་གཅིག་ཏུ་འདོད་པ་བཞིན་ནོ། །དེས་ན་ཁྱོད་ཀྱི་འདོད་པ་འདིས་བདག་རྫས་སུ་མ་གྲུབ་
པར་བཏགས་ཡོད་དུ་འདོད་པར་རིགས་ཏེ། དེ་ཉིད་དང་། གཞན་ཉིད་དུ་མ་གྲུབ་པས་ཀྱང་
བཏགས་ཡོད་དུ་འདོད་པའི་ཕྱིར་རོ། །དེ་ལྟར་རྣམ་པ་བདུན་དང་། བརྗོད་དུ་མེད་པའི་
བདག་དགག་པའི་རིག་པ་དེ་དག་གིས་བདག་ཏུ་གདགས་པའི་རྒྱུ་ཕུང་པོ་ཉིད་ཀྱང་རང་
བཞིན་མེད་པར་གྲུབ་སྟེ། ཚུལ་དེ་ལྟར་དཔྱད་ན་ནང་ཉེར་ལེན་གྱི་ཕུང་པོ་དང་། ཕྱི་རོལ་
བུམ་སྣམ་སོགས་གང་ཡང་མི་རྙེད་པའི་ཕྱིར་རོ། །དེ་ལྟར་བདག་གཉིས་བཀག་པའི་གྲུབ་
དོན་ཐ་སྙད་དུ་ཆོས་དང་གང་ཟག་བཏགས་ཡོད་ཙམ་དུ་གྲུབ་སྟེ། འཇིག་རྟེན་གྱི་ཐ་སྙད་དུ་
ས་བོན་ལས་མྱུ་གུ་སྐྱེ་བ་བདེན་པའི་དོན་དུ་སྐྱེ་མེད་མཐའ་བཞིར་དཔྱད་པ་ན། མ་རྙེད་པའི་
ཚེ་ས་བོན་ལས་མྱུ་གུ་སྐྱེ་བ་དེ་ཡང་མ་དཔྱད་པའི་ངོར་བདེན་པར་སྣང་བ་ཙམ་ཡིན་གྱི་དཔྱད་
ན་བདེན་པ་མེད་པའི་ཚོགས་པ་ཡིན་པས། སྒྱུ་མ་ལ་སོགས་པ་བཞིན་དུ་བརྟེན་ནས་
བཏགས་པ་ཙམ་དུ་གྲུབ་ཅིང་ཀུན་རྫོབ་ཀྱི་འཇོག་ཚུལ་འདི་ཉིད་ཡོད་པར་སྨྲ་བ་རྣམས་ཀྱི་
ལུགས་ལས་ཁྱད་པར་དུ་གྱུར་པ་དབུ་མ་པ་རང་ལུགས་ཀྱི་ཀུན་རྫོབ་ཀྱི་བདེན་པ་དང་། དེ་
བཞིན་དུ་འཇིག་རྟེན་གྱི་ཐ་སྙད་དུ་ངའོ་བདག་གོ་ཞེས་གང་ཟག་བདེན་པའི་ཐ་སྙད་བྱེད་
པའི་དོན་ལ་རིགས་པ་རྣམ་པ་བདུན་གྱིས་བཙལ་བའི་ཚེ་མ་རྙེད་པས་ང་དང་། བདག་དང་།
སྐྱེས་བུ་སོགས་བརྟེན་ནས་བཏགས་པ་ཙམ་གྱི་ཀུན་རྫོབ་ཏུ་གྲུབ་སྟེ། ཤིང་རྟ་རྣམ་པ་བདུན་
གྱིས་བཙལ་ན་མ་རྙེད་ཀྱང་། མ་དཔྱད་པའི་ངོར་རང་གི་ཡན་ལག་ལ་བརྟེན་པའི་ཤིང་རྟ་
འདོགས་ཚུལ་དང་བདག་ཕུང་པོ་ལ་བརྟེན་ནས་འདོགས་ཚུལ་གཉིས་མཚུངས་པར་
གསུངས་པའི་ཕྱིར་དང་། བདག་བརྟེན་ནས་བཏགས་པ་འདི་ཡང་དབུ་མ་པའི་ལུགས་ཀྱི་
ཐུན་མོང་མ་ཡིན་པའི་ཀུན་རྫོབ་ཀྱི་བདེན་པ་ཡིན་པར་གསུངས་སོ། །དེ་ལྟར་བདག་གཉིས་
64



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འགོག་པའི་རིགས་པ་གཉིས་དགག་བྱ་སོ་སོ་ལ་སྦྱར་བ་འདི་ཡང་། རང་གཞན་གྱི་སྡེ་པ་
རྣམས་མཐའ་བཞིའི་སྐྱེ་བ་ཆོས་ཀྱི་སྟེང་དུ་འདོད་པ་དང་། རྣམ་པ་ལྔའམ་བདུན་གྱིས་གྲུབ་
ཚུལ་གང་ཟག་གི་སྟེང་དུ་འདོད་པ་གཙོ་ཆེ་བས་གསུང་པ་རྣམས་ལས་སོ་སོའི་བཤད་པ་ཙམ་
ཡིན་གྱི་གཉིས་ཀས་ཀྱང་གཉིས་ཀ་དགག་ནུས་ཏེ། གང་ཟག་ལ་བདེན་སྐྱེ་འགོག་པ་ན། རྡོ་
རྗེ་གཟེགས་མའི་རིགས་པ་སོགས་ཀྱིས་འགོག་དགོས་ཤིང་། བུམ་སྣམ་སོགས་ཀྱི་ཡན་
ལག་ལ་བརྟེན་ནས་ཡན་ལག་ཅན་དུ་འཛིན་པ་འགོག་པ་ན་རྣམ་པ་བདུན་གྱིས་བཙལ་བའི་
རིགས་པས་དགག་དགོས་པའི་ཕྱིར་དང༌། གང་ཟག་གི་བདག་དགག་པའི་རིགས་པ་བུམ་
སྣམ་སོགས་དངོས་པོ་ཀུན་ལ་སྦྱར་བའང་གསུངས་བས་སོ། །མདོར་ན་ཆོས་དང་གང་ཟག་
ཐ་སྙད་བདེན་པས་བསྡུས་པ་འདི་རྣམས་ལ་ཇི་སྐད་བཤད་པའི་རིགས་པ་གཉིས་ཀྱིས་
བཙལ་བ་ན་བདེན་པའི་དངོས་པོ་གང་ཡང་མ་རྙེད་པ་འདི་ནི་ཆོས་ཀྱི་བདག་མེད་རགས་པ་
རྟོགས་པ་ཞེས་བྱ་བར་འཇོག་སྟེ། སྤྲོས་པའི་མཐའ་བཞིའི་ནང་གི་ཐོག་མ་བདེན་པ་བཀག་
པའི་རིགས་པ་ཡིན་པའི་ཕྱིར་རོ། །དེའི་འོག་ཏུ་བདེན་པ་མེད་པ་དང་། གཉིས་ཀ་དང་།
གཉིས་ཀ་མ་ཡིན་པ་སྟེ། སྤྲོས་པའི་མཐའ་ཕྱི་མ་རྣམས་འགོག་པའི་རིག་པས་སྤྲོས་པའི་
མཐའ་གང་ཡང་མ་རྙེད་པ་ནི་ཆོས་ཀྱི་བདག་མེད་གསལ་བར་རྟོགས་པའམ། ཚང་བར་
རྟོགས་པར་ཞེས་བྱ་བར་འཇོག་སྟེ། མགོན་པོ་བྱམས་པས། བདེན་པ་བཀག་ནས་བཏགས་
ཡོད་ཀྱི་དངོས་པོར་མངོན་པར་ཞེན་པ་ལ་ཆགས་པ་ཕྲ་མོར་གསུངས་པས་ཤེས་སོ། །དེས་ན་
ཉན་རང་གིས་གང་ཟག་གི་བདག་དང་གང་ཟག་ཏུ་གདགས་པའི་རྒྱུ་ཕུང་པོ་བདེན་མེད་དུ་
རྟོགས་ཀྱང་ཆོས་ཀྱི་བདག་མེད་གསལ་ལ་རྫོགས་པར་མ་རྟོགས་པས་བདེན་པ་ཙམ་དུ་ཞེན་
པ་དེའི་དགག་བྱར་མི་འགྱུར་ཡང་། བྱང་ཆུབ་སེམས་དཔས་ནི་བློས་འདིའོ་སྙམ་དུ་ཞེན་
དུ



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པའི་ཡུལ་དུ་སྤྲོས་པ་མ་ལུས་པ་བཀག་པའི་མཉམ་བཞག་གི་ལྟ་བ་དང་། དེས་དྲངས་པའི་
རྗེས་ཐོབ་ཀྱི་ཆོས་ཅན་ཇི་སྙེད་པའི་དངོས་པོ་ཐམས་ཅད་བཏགས་ཡོད་དུ་ཤེས་པ་ནི་ཐོས་
བསམ་གྱི་སྒྲོ་འདོགས་བཅད་ཡུལ་གཞི་དབུ་མ་བདེན་གཉིས་ཟུང་དུ་འཇུག་པ་ཞེས་བྱ་བ་
ཡིན་ལ་བཅད་དོན་སྒོམ་པས་ཉམས་སུ་བླང་བའི་ཚུལ་ནི། དེ་ལྟར་ཐོས་བསམ་གྱིས་རྒྱུད་
སྦྱངས་པས། བདེན་པ་གཉིས་ཀྱི་རྣམ་དབྱེ་ལེགས་པར་ཕྱེད་པའི་གང་ཟག་དེས་སོ་སོར་
རྟོགས་པའི་ཤེས་རབ་ཀྱིས་དཔྱད་བསྒོམ་སྔོན་དུ་འགྲོ་བས་བསམ་གཏན་གྱི་ཚེར་མ་ཅ་ཅོ་
དང་འདུ་འཛི་མཐའ་དག་སྤངས་ཏེ། དམིགས་རྟེན་མི་གཡོ་བ་སོགས་ཀྱི་སྦྱོར་བ་དང་།
སེམས་གནས་པའི་ཐབས་དགུའི་སྒོ་ནས་ཞི་གནས་ཀྱི་ཉམས་ལྔ་མཐར་ཕྱིན་པར་བསྒྲུབ་པ་
མར་མེའི་རླུང་ཡོལ་ལྟ་བུར་ཚགས་སུ་ཚུད་པ་དང༌། དངོས་གཞི་མཉམ་པར་འཇོག་པ་ན།།
ཇོ་བོས། ཆོས་ཉིད་སྤྲོས་དང་བྲལ་བ་ལ། །ཤེས་པའང་སྤྲོས་དང་བྲལ་བར་བཞག །ཅེས་
གསུངས་པ་ལྟར་རྟོགས་བྱ་ཆོས་ཀྱི་དབྱིངས་དང་། རྟོགས་བྱེད་ཀྱི་ཤེས་པ་རོ་གཅིག་ཏུ་
བསྲེས་ཏེ། ཤེས་པ་དང་ཤེས་བྱའམ། བལྟ་བྱ་དང་ལྟ་བྱེད་དམ། བསྒོམ་བྱ་སྒོམ་བྱེད་སོགས་
གཉིས་འཛིན་གྱི་སྤྲོས་པས་ནམ་ཡང་མི་ཕྱེད་པའི་སྤྲོས་བྲལ། བདག་མེད་རྟོགས་པའི་ཡེ་
ཤེས་རང་བཞིན་གྱིས་འོད་གསལ་བ། སྨྲ་བསམ་བརྗོད་པའི་ཡུལ་ལས་འདས་པ་ནམ་
མཁའི་མཚན་ཉིད་ཅན། སྤང་གཉེན་ངོ་བོས་མ་གྲུབ་པས། རྣམ་རྟོག་བསལ་བ་དང་ཡེ་ཤེས་
བཞག་རྒྱུ་མེད་པའི་ཚུལ་གྱིས་སྐྱོང་ཞིང༌། བྱིང་རྒོད་བྱུང་ན་ཐབས་ཀྱིས་བསལ་བ་དང༌།
ཐུན་མཚམས་སུ་དམིགས་མེད་ཀྱི་སྙིང་རྗེ་ཆེན་པོ་བསྐྱེད་དེ་རྩེ་གཅིག་ཏུ་སྒྲུབ་བོ། །དེ་དག་
ཀྱང་ཞིབ་ཏུ་བདག་ཉིད་ཆེན་པོ་ཀ་མ་ལ་ཤཱི་ལས་བསྒོམ་རིམ་ཐ་མར་རྒྱས་པར་གསུངས་པ་དང་།
ཉམས་ལེན་གདམས་པའི་བཀའ་བབས་ཇོ་བོ་རྗེ་ལྷ་གཅིག་གི་བཞེད་པ་ལྟར་ཀུན་མཁྱེན་བླ་
66



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
མས་སྤྱི་དོན་ཆེན་མོར་བཀོད་པ་ལས་ཤེས་པར་བྱའོ། །སྦྱིན་སོགས་དྲུག་པོ་དེ་དག་ཀུན་ཀྱང་
སྦྱོར་བ་བྱང་ཆུབ་མཆོག་ཏུ་སེམས་བསྐྱེད་པ་དང་། དངོས་གཞིར་སྦྱིན་པ་ལ་དཔེར་མཚོན་ན།
སྦྱིན་པ་པོ་དང་། ལེན་པ་པོ་དང༌། སྦྱིན་པ་ཉིད་དེ་འཁོར་གསུམ་པོ་དེ་དང་དེར་རྣམ་པར་མི་
རྟོག་པ་སྟེ། འདུ་ཤེས་སམ་མཚན་འཛིན་དང་བྲལ་བའི་ཤེས་རབ་ཀྱིས་ཟིན་པ་ཚུལ་ཁྲིམས་
སོགས་ལའང་བསྲུང་བྱ། སྲུང་བྱེད། བསྲུང་བའི་ཚུལ་ལྟ་བུས་རིགས་བསྒྲེ་བ་དང་། རྗེས་ནི།
བསྔོ་བྱ། སྔོ་བྱེད། བསྔོ་ཡུལ་གྱི་དམིགས་པ་དང་བྲལ་བའི་ཡོངས་སུ་བསྔོ་བས་ཟིན་པ་ནི་
ཤིན་ཏུ་གཅེས་ཏེ། ཐེག་ཆེན་གྱི་ཁྱད་ཆོས་ཡིན་པར་མ་ཟད། སྦྱིན་སོགས་ལྔ་པོ་ཤེས་རབ་
ཟབ་མོས་ཟིན་ན་གདོད་ཕ་རོལ་ཏུ་ཕྱིན་པའི་མིང་ཉིད་ཐོབ་པར་ཡུམ་ལས་གསུངས་པ་དང་།
ལྟ་སྤྱོད་ཟུང་དུ་འབྲེལ་པ་ནི་ལམ་དབུ་མ་ཚོགས་གཉིས་ཟུང་དུ་འཇུག་པ་ཞེས་བྱ་བ་ཡིན་ལ།
ལམ་དེས་སྒྲུབ་པའི་འབྲས་བུ་དབུ་མ་སྐུ་གཉིས་ཟུང་དུ་འཇུག་པ་ནི་མདོ་སྔགས་གཉིས་ཐོབ་
བྱ་དོན་གཅིག་པའི་དབང་གིས་འབྲས་བུའི་སྐབས་ཉིད་དུ་འཆད་པར་འགྱུར་རོ། ། །
གཉིས་པ་ཤེས་བྱའི་གནས་མཐའ་དག་ལ་སློབ་པ་ནི། གཞན་ཡང་རྒྱལ་བའི་སྲས་
ཀྱིས་སོགས་ཏེ། སྤྱོད་འཇུག་ལས། རྒྱལ་བའི་སྲས་ཀྱིས་མི་སློབ་པའི། །དངོས་དེ་གང་ཡང་
ཡོད་མ་ཡིན། །དེ་ལྟར་གནས་པའི་མཁས་པ་ལ། །བསོད་ནམས་མི་འགྱུར་གང་ཡང་མེད། །
ཅེས་གསུངས་པའི་བསླབ་བྱའི་གནས་གང་ཞེ་ན། མདོ་སྡེ་རྒྱན་ལས། རིག་པའི་གནས་ལྔ་
དག་ལ་མཁས་པར་མ་བྱས་ན། །འཕགས་མཆོག་གིས་ཀྱང་ཐམས་ཅད་མཁྱེན་ཉིད་མི་
འགྱུར་ཏེ། །གཞན་དག་ཚར་གཅད་རྗེས་སུ་བཟུང་ཕྱིར་དང༌། །རང་ཉིད་ཀུན་ཤེས་བྱ་ཕྱིར་
དེ་ལ་དེ་བརྩོན་བྱེད། །ཅེས་པ་ལྟར་རིག་པའི་གནས་ལྔ་སྟེ། ལོག་སྨྲ་ཚར་གཅོད་པ་སྒྲ་དང་
ཚད་མ། དོན་གཉེར་རྗེས་སུ་འཛིན་པ་བཟོ་དང་གསོ་བ། རང་ཉིད་ཀུན་ཤེས་པར་བྱ་བ་ནང་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
རིག་པའི་སྡེ་སྣོད་བཅས་ལ་རིག་གནས་ལྔ་ཡོངས་སུ་གྲགས་པ་དང་དེ་དག་གི་ཆར་
གཏོགས་པ། སྐར་རྩིས། སྙན་ངག སྡེབ་སྦྱོར། མངོན་བརྗོད། ཟློས་གར་བཅས་ལ་རིག་
གནས་ཆུང་བ་ལྔར་བཞག་པ་རྣམས་ལའང་ལེགས་པར་བསླབ་དགོས་ཏེ། འབྲས་དུས་སུ་
ཤེས་བྱ་ཇི་སྙེད་པ་མཁྱེན་པའང་སློབ་ལམ་གྱི་གནས་སྐབས་སུ་སྦྱངས་པ་ལས་བྱུང་བ་ཡིན་ཏེ།
འཇམ་དབྱངས་བླ་མས། མ་བསླབ་པ་ལས་ཀུན་མཁྱེན་དུ། །འགྲོ་ན་རྒྱུ་འབྲས་ག་ལ་བདེན། །
རྒྱུ་འབྲས་བསླུ་བ་མེད་པ་འདི། །ཐམས་ཅད་མཁྱེན་པའི་ཁྱད་ཆོས་ཡིན། །ཞེས་དང་། རྒྱན་
གྱི་ལུང་དོན་ཡང་། ཤེས་བྱ་མ་སྦྱངས་ན་དགྲ་བཅོམ་རང་རྒྱལ་སོགས་འཕགས་པ་ཙམ་ལས་
མཆོག་ཏུ་གྱུར་པའི་བྱང་ཆུབ་སེམས་དཔའ་རྣམས་ཀྱིས་ཀྱང་ཐམས་ཅད་མཁྱེན་པའི་གནས་
བརྙེས་པ་མ་ཡིན་ལ། ཀུན་མཁྱེན་གྱི་རྒྱུ་ཁྱད་པར་བ་དེ་ལ་བྱང་ཆུབ་སེམས་དཔའ་དེ་དག་
བརྩོན་པར་བྱེད་དོ་ཞེས་འགྱུར་བ་ཡིན་ནོ། །
གསུམ་པ་སེམས་ཅན་དོན་བྱེད་ཀྱི་ཚུལ་ཁྲིམས་བཤད་པ་ལ་གཉིས་ཏེ། མཚན་ཉིད་
དང་དབྱེ་བའོ། །དང་པོ་ནི། གསུམ་པ་སེམས་ཅན་དོན་བྱེད་སོགས་ཏེ། བྱང་སེམས་ཀྱི་
བསླབ་བྱ་གང་ཞིག སེམས་ཅན་གཞན་གྱི་རྒྱུད་ཡོངས་སུ་སྨིན་པར་བྱེད་པའི་ཐབས་ལ་
མཁས་པའི་སྤྱོད་པ་ཁྱད་པར་བ། ཕན་པར་ལྷུར་ལེན་པའི་སེམས་པ་མཚུངས་ལྡན་དང་
བཅས་པའོ། ། །
གཉིས་པ་དབྱེ་བ་ནི། དབྱེ་ན་བཞི་སོགས་ཏེ། སྦྱིན་པ། སྙན་པར་སྨྲ་བ། དོན་སྤྱོད་པ།
དོན་མཐུན་པའོ། །དེ་དག་ཀྱང་སྔར་བཤད་པ་ལྟར་གྱི་དག་པའི་སྦྱིན་པའི་གཡབ་མོས་ཆོས་
ཀྱི་ཆེད་དུ་འཁོར་ལེགས་པར་བསྡུས་པ་ལ། སྙན་པར་སྨྲ་བའི་གཏམ་གྱིས་མགུ་བར་བྱས་ཏེ།
དལ་འབྱོར་རྙེད་དཀའ་ལ་སོགས་པས་རིམ་གྱིས་བློ་དྲངས་ནས་སྣོད་དང་མཚུངས་པར་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཆོས་བཤད། དེ་ཡང་ལུང་རིགས་དང་མི་འགལ་བ། དྲང་དོན་དང་ངེས་དོན་མ་འཁྲུགས་པ།
དགོངས་པ་དང་། ལྡེམ་དགོངས་དག་ཕན་ཚུན་མ་འཆོལ་བ། གང་ཟག་མཆོག་དམན་ལ་
ཆོས་ཐ་དད་དུ་གསུངས་པ་རྣམས་མ་འཁྲུགས་པ། ཉན་ཐོས་དང་ཐེག་པ་ཆེན་པོའི་ཆོས་
མཐུན་པ་རྣམས་མི་འགལ་བ། མི་མཐུན་པ་རྣམས་མ་འདྲེས་པ། ཕ་རོལ་ཏུ་ཕྱིན་པ་དང་།
གསང་སྔགས་ཀྱི་དོན་སྤྱི་དང་སྦས་པའི་དོན་གཅིག་དང་ཁྱད་པར་རབ་ཏུ་གསལ་བ་དང་
བཅས་ཏེ་བཤད། དེ་ལྟར་བཤད་ཀྱང་ཉམས་སུ་ལེན་པར་མི་སྤྲོ་ན་ཐབས་མཁས་པས་དེ་
ལེན་དུ་འཇུག་སྟེ་དཔེར་ན་སེམས་བསྐྱེད་བླངས་ཀྱང་མི་ཐུབ་སྙམ་པའི་གང་ཟག་ལ་ཁྱོད་
སྐྲག་མི་དགོས་འཕགས་པ་འཇམ་དཔལ་ལས་བདུད་སྡིག་ཅན་གྱིས་གཡོ་སྒྱུས་བླངས་པ་དང་།
ཕྱག་ན་རྡོ་རྗེས་བསྡིགས་ནས་སེམས་བསྐྱེད་པའང་འཚང་རྒྱ་བར་གསུངས་ན། ཁྱོད་མོས་
ནས་སེམས་བསྐྱེད་པ་ལྟ་ཅི་སྨོས་ཞེས་ལེན་དུ་འཇུག་པའམ། ད་ལྟ་བླངས་ཀྱང་བརྗེད་དེ་
འོང་སྙམ་པ་ལ། བདག་གིས་བརྗེད་ཀྱང་སེམས་བསྐྱེད་ཀྱིས་མི་གཏོང་སྟེ། སློབ་དཔོན་
ཐོགས་མེད་ཀྱིས་སྨོན་པ་བྱང་ཆུབ་ཀྱི་སེམས་དང་མ་བྲལ་ན། སྟེང་དང་འོག་དང་ཐད་ཀ་
གང་དུ་སྐྱེས་ཀྱང་བྱང་ཆུབ་ཀྱི་སེམ ས་མི་བརྗེད་དོ་ཞེས་གསུངས་པ་སོགས་ཀྱིས་སྤྲོ་བསྲིང་
བ་དང་། མགོ་དང་རྐང་ལག་གཏོང་བ་སོགས་ཐབས་སྤྱད་དཀའ་བ་དང་། བསྐལ་པ་གྲངས་
མེད་གསུམ་ལ་སོགས་པ་ཡུན་རིང་བས་ཐེག་པ་ཆེན་པོའི་ལམ་སྒྲུབ་པ་དཀའོ་སྙམ་པ་ལ།
གོང་སྦྱིན་པའི་སྐབས་སུ་བཤད་པ་བཞིན་ཆུ་རྗེའུ་རེ་ཙམ་མམ། ཚོད་ཕོར་གང་ཙམ་ནས་
རིམ་གྱིས་བསླབ་པས་ཆོག་པ་དང་། ཚུལ་ཁྲིམས་ཀྱང་བསྙེན་གནས་ཙམ་མམ། རྩ་བ་བཞི་
ཉིན་གཅིག་གམ། ཟླ་བ་འམ། ལོ་ལ་སོགས་པ་རིམ་གྱིས་བསྲིངས་ཏེ་བསྲུང་པས་ཆོག་པ་
སོགས་སྒྲུབ་སླ་བའི་གཏམ་གྱིས་བག་ཕབ་པ་ནི་དོན་སྤྱོད་པ་ཡིན་ལ། གཞན་དག་དགེ་བ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ལ་གཞུག་པའི་ཆེད་དུ། རང་ཉིད་ཀྱང་དེ་ལ་འཇུག་པ་ནི་དོན་མཐུན་པའི་གྲོས་ཆེན་གདབ་པ་སྟེ།
དེ་དག་ཀྱང༌། སྦྱིན་པའི་གཡབ་མོས་ལེགས་བོས་ཏེ། །སྙན་པར་སྨྲ་བས་མགུ་བྱས་ཏེ། །
དོན་སྤྱོད་པ་ཡིས་བག་ཕབ་ལ། །དོན་མཐུན་གྲོས་ཆེན་གདབ་པར་བྱ། །ཞེས་སོ། ། གཞན་
ཡང་གདུལ་བྱ་ཆོས་ལ་དད་འདུན་མོས་པའི་རྒྱུར་འགྱུར་བའི་ཀུན་སྤྱོད་གཉའ་ཤིང་གང་ཙམ་
ལྟ་ཞིང་འགྲོ་ལ་སེམས་འཁྲུལ་མེད་ཅེས་སོགས་དང་། མིག་ནི་ཕབ་སྟེ་ལྟ་བྱ་ཞིང་། །ཞེས་
སོགས་བསྒྲུབ་པའི་བསླབ་བྱ་ཇི་སྙེད་ཅིག་གསུངས་པ་རྣམས་ཀྱང་། ཚུལ་འཆོས་སྤངས་
པར་ལྷག་པའི་བསམ་པས་སྤྱད་པར་བྱའོ། །ཞར་ལས་འོངས་པ་ལ་གཉིས་ཏེ་བསླབ་པ་
རྣམས་མྱུར་དུ་འགྲུབ་པའི་རྒྱུ་དང་། མ་བཤད་པ་གཞན་དུ་ཁ་འཕངས་པའི་ཚུལ་ལོ། །དང་
པོ་ནི། བསླབ་པ་ཐམས་ཅད་སོགས་ཏེ། གོང་དུ་བཤད་པའི་དགག་སྒྲུབ་ཀྱི་བསླབ་པ་དེ་
ཐམས་ཅད་མྱུར་དུ་འགྲུབ་པའི་རྒྱུ་ནི་སེམས་བསྲུང་བ་ཁོ་ན་ཡིན་ཏེ། སྤྱོད་འཇུག་ལས།
བསླབ་པ་བསྲུང་བར་འདོད་པ་ཡིས། །རབ་ཏུ་བསྒྲིམས་ནས་སེམས་བསྲུང་སྟེ། །སེམས་དེ་
བསྲུང་བར་མ་བྱས་ན། །བསླབ་པ་བསྲུང་བར་ཡོངས་མི་ནུས། །ཞེས་སོགས་མང་དུ་
གསུངས་པས་སེམས་བསྲུང་བ་ལ་འབད་དགོས་ཤིང་། སེམས་བསྲུང་བ་ལ་ཡང་དྲན་ཤེས་
བཞིན་གྱིས་བསྐྱང་བ་གལ་ཆེ་སྟེ། སྤྱོད་འཇུག་ལས། སེམས་བསྲུང་འདོད་པ་རྣམས་ལ་ནི། །
དྲན་པ་དང་ནི་ཤེས་བཞིན་དག སྲོག་ལ་བབ་ཀྱང་སྲུངས་ཤིག་ཅེས། །བདག་གིས་དེ་ལྟར་
ཐལ་མོ་སྦྱོར། །ཞེས་སོགས་གསུངས་ཤིང་དྲན་ཤེས་བཞིན་གྱི་བསམ་པ་ཤུགས་འབྱུང་དུ་སྐྱེ་
བའི་རྒྱུ་ནི། ཕྱིའི་བཤེས་གཉེན་བསླབ་བྱ་འདོམས་པ་ལ་མཁས་པའི་སློབ་དཔོན་དང་། ནང་
གི་བཤེས་གཉེན་བླང་དོར་གྱི་གནད་ལ་དཔྱོད་པའི་བློ་གྲོས་ཉིད་ཡིན་པས་དེ་དག་རྒྱུན་དུ་
བསྟེན་པར་ཤིན་ཏུ་གཅེས་སོ། ། །



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གཉིས་པ་མ་བཤད་པ་གཞན་དུ་ཁ་འཕངས་པའི་ཚུལ་ནི། རྒྱས་པར་བསླབ་བཏུས་
སོགས་ཏེ། གོང་དུ་བསྟན་པ་དེ་དག་ནི་བསླབ་བྱའི་གནས་ཆེ་ལོང་ཙམ་སྟེ། རྒྱས་པར། སློབ་
དཔོན་ཞི་བ་ལྷའི་བསླབ་བཏུས་དང་། སྤྱོད་འཇུག་དང་། མགོན་པོ་ཀླུ་སྒྲུབ་ཀྱི་རིན་ཆེན་
ཕྲེང་བ་དང་། མདོ་ཀུན་ལས་བཏུས་དང་། འཕགས་པ་ཐོགས་མེད་ཀྱི་བྱང་ཆུབ་སེམས་
དཔའི་ས་དང་། སློབ་དཔོན་ཙནྡྲ་གོ་མིའི་སྡོམ་པ་ཉི་ཤུ་པ་ལ་སོགས་པའི་བསྟན་བཅོས་
རྣམས་དང༌། དེ་དག་ལ་ངེས་ཤེས་བསྐྱེད་པའི་ཕྱིར། དཀོན་མཆོག་སྤྲིན་དང་། ནམ་མཁའི་
སྙིང་པོའི་མདོ་དང་། སྡོང་པོ་བཀོད་པ་དང་། བྱང་ཆུབ་སེམས་དཔའི་སྡེ་སྣོད་དང༌།
འཕགས་པ་སྤྱན་རས་གཟིགས་ཀྱིས་ཞུས་པའི་མདོ་སོགས་སྤྱོད་ཕྱོགས་སྟོན་པའི་ཐེག་པ་
ཆེན་པོའི་མདོ་སྡེ་འགའ་ཞིག་དང་། ཀྲྀ་ཡ་དཔུང་བཟང་དང་། རྣམ་སྣང་མངོན་བྱང་གི་རྒྱུད་
ལས་འབྱུང་བ་བཞིན་བསླབ་པར་བྱའོ། །
གཉིས་པ་བསྡུས་ཏེ་བསླབ་པའི་ཚུལ་ནི། བརྩོན་པ་ཐ་མས་སོགས་ཏེ། གང་ཟག་
བརྩོན་འགྲུས་ཐ་མར་གྱུར་པ་དག་གིས་ནི་དེ་ཙམ་གྱི་བསླབ་བྱ་མཐའ་དག་ལ་བསླབ་པ་མི་
ལྕོགས་ན། སྨོན་པ་བྱང་ཆུབ་གྱི་སེམས་མི་འདོར་བ་གཞིར་བཞག་ནས། ཐེག་པ་ཆེན་པོའི་
ལྟ་སྤྱོད་ལ་ལོག་ལྟ་མི་བསྐྱེད་ཅིང་། ནག་པོའི་ཆོས་བཞི་སྤང་བ་ཙམ་ལ་བསླབ་པོ། ཤིན་ཏུ་
ཐ་མས་ཀྱང་སྨོན་སེམས་དང་ལྡན་པའི་ཁར། དོན་མེད་ཀྱི་སྡིག་པ་སྤངས་ཤིང་། བསོད་
ནམས་ཀྱང་ཅི་ནུས་བསགས་པ་རྒྱལ་པོ་ལ་གདམས་པའི་མདོ་དང་། གསང་ཆེན་ཐབས་ལ་
མཁས་པའི་མདོ་དང་། ལག་བཟང་གིས་ཞུས་པའི་མདོ་རྣམས་ལས་གསལ་བར་གསུང་ཞིང་།
བསླབ་བཏུས་སུ་ཡང་། སྡོམ་པ་བདག་ཉིད་ཀྱི་སྟོབས་དང་སྦྱར་ནས་བླང་བར་བྱ་སྟེ། དེ་ལྟ་
བུ་མ་ཡིན་ན་སངས་རྒྱས་བྱང་སེམས་ཐམས་ཅད་དང་བཅས་པའི་འཇིག་རྟེན་བསླུས་པར་
ད་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
འགྱུར་རོ། །ཞེས་དང་། བསླབ་པ་གཅིག་སྒྲུབ་པ་ན་བསླབ་པ་གཞན་བསྲུང་མ་ནུས་ཀྱང་
ལྟུང་བར་མི་འགྱུར་ཏེ་ཞེས་རང་སྟོབས་དང་སྦྱར་ཏེ་སྡོམ་པ་བླང་བར་བཤད་པ་དང་། སྤྱོད་
འཇུག་གི་ལེན་ཚིག་ལས་ཀྱང་། བྱང་ཆུབ་སེམས་ནི་བསྐྱེད་བགྱི་ཤིང་། །ཞེས་སྨོན་པ་
བླངས་ནས། བྱང་ཆུབ་སེམས་དཔའི་བསླབ་པ་ལ། །རིམ་པ་བཞིན་དུ་བསླབ་པར་བགྱི། །
ཞེས་འཇུག་པ་ལ་རིམ་གྱིས་སློབ་པར་བཤད་པའི་ལུང་དང་། ལྷ་ཀླུ་བཤན་པ་སོགས་འགྲོ་
བ་ཀུན་ལ་སྐྱེ་བར་བཤད་པའི་རིགས་པས་ཀྱང་ལེགས་པར་གྲུབ་བོ། ། ། །
སྤྱི་དོན་གཉིས་པ་རྩ་ལྟུང་སོགས་ཀྱི་རྣམ་གཞག་བྱེ་བྲག་ཏུ་བཤད་པ་ལ་གཉིས་ཏེ་སྤྱི་
དང༌། ཡན་ལག་གི་དོན་ནོ། །དང་པོ་ལ་གཉིས་ཏེ་མཚན་ཉིད་དང་། དབྱེ་བའོ། །དང་པོ་ནི།
སྡོམ་པའི་ཚུལ་ཁྲིམས་སོགས་ཏེ། ཉེས་སྤྱོད་སྡོམ་པའི་ཚུལ་ཁྲིམས་ཀྱི་བྱེ་བྲག་གང་ཞིག །
སྤྱད་ན་དགེ་རྩ་ཆད་པའི་རྩ་ལྟུང་ངམ་ཕམ་འདྲར་འགྱུར་བ་དང་། ལམ་བགྲོད་པ་ལ་འགོར་
བའི་ཉེས་བྱས་སུ་འགྱུར་བ་དག་གོ། །
གཉིས་པ་དབྱེ་བ་ནི། རྣམ་གཞག་སོགས་ཏེ། དེ་གཉིས་ཀྱི་རྣམ་པར་བཞག་པ་
གཞུང་སོ་སོ་ནས་བཤད་ཚོད་ཀྱི་དབང་གིས་སྲོལ་གཉིས་ཀྱི་བཞེད་པ་ཐ་དད་དུ་འཇོག་སྟེ།
བསླབ་བཏུས་ནས་བཤད་པ་དབུ་མ་པའི་ལུགས་དང་། བྱང་སའི་དགོངས་པ་སྡོམ་པ་ཉི་ཤུ་
པ་ནས་བཤད་པ་སེམས་ཙམ་པའི་ལུགས་སོ། ། །
གཉིས་པ་ཡན་ལག་གི་དོན་ནི། དང་པོ་དབུ་མ་པའི་ལུགས་བཤད་པ་ལ་གཉིས་ཏེ།
རྩ་ལྟུང་བཤད་པ་དང་། ཉེས་བྱས་བཤད་པའོ། །དང་པོ་ལ་གཉིས་ཏེ་མདོར་སྨོས་པ་དང་།
བཤད་པ་དངོས་སོ། །དང་པོ་ནི། དང་པོའི་སོགས་ཏེ། དང་པོ་དབུ་མ་པའི་ལུགས་ཀྱི་རྩ་
ལྟུང་ལ་དབང་པོའི་བྱེ་བྲག་གིས་བཅུ་བཞིར་དབྱེ་བ་དང་། བཞི་རུ་བསྟན་པ་དང་། གཅིག་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཏུ་འདུས་སོ་ཞེས་པའོ། །
གཉིས་པ་བཤད་པ་དངོས་ལ་དང་པོ་དབང་སྣོན་ལ་བཅུ་བཞིར་དབྱེ་བ་ནི། དཀོན་
མཆོག་དཀོར་འཕྲོག་སོགས་ཏེ། སངས་རྒྱས་ཀྱི་སྐུ་གཟུགས་དང་མཆོད་རྟེན་གྱི་རྫས་དང་།
གླེགས་བམ་དང་ཆོས་སྨྲ་བའི་ཆ་རྐྱེན་དང་། དགེ་འདུན་གྱི་རྫས་རིན་ཐང་མ་ཚང་ཡང་རུང་།
མཐུའམ་འཇབ་བུས་བདག་གིར་བྱེད་པའམ་བྱེད་དུ་འཇུག་པ་དང་། དམ་པའི་ཆོས་ཐེག་པ་
ཆེ་ཆུང་གི་སྡེ་སྣོད་གསུམ་དང་བསླབ་པ་གསུམ་གང་རུང་ལ་སྟོན་པའི་བཀའ་དང་ཐར་པ་
ཐོབ་པའི་ཐབས་མ་ཡིན་ནོ་སྙམ་པས་སྤོང་ངམ་སྤོང་དུ་འཇུག་པ་དང་། དགེ་སྦྱོང་སྟེ་བསླབ་
པ་བཟུང་ངམ་མ་བཟུང་ཀྱང་རུང་། ཚུལ་ཁྲིམས་དང་ལྡན་ནམ་མི་ལྡན་ཡང་རུང་སྟེ། རབ་
བྱུང་གི་རྟགས་ཙམ་འཛིན་པ་ལ། ཞེ་སྡང་བས་དེའི་གོས་ངུར་སྨྲིག་འཕྲོག་གམ། བརྡེག་གམ།
བཙོན་དུ་འཇུག་གམ། ཁྱིམ་སར་འབེབས་པའམ། གསོད་དུ་འཇུག་པ་དང༌། དེ་དག་བྱེད་
དུ་འཇུག་པ་དང་། མཚམས་མེད་དེ་ཕ་དང་མ་དང་། དགྲ་བཅོམ་པ་གསོད་པ། དགེ་འདུན་
གྱི་དབྱེན་བྱེད་པ། དེ་བཞིན་གཤེགས་པ་ལ་ངན་སེམས་ཀྱི་ཁྲག་འབྱིན་པ་ལྔ་ལས། གང་
རུང་བྱེད་པ་དང་། ལས་རྒྱུ་འབྲས་མེད་ཅེས་ལོག་པར་ལྟ་བ་འཛིན་པ་སྟེ། ལྔ་ནི་བྱང་སེམས་
རྒྱལ་པོ་ལ་ངེས་པ་ཞེས་བྱ་ལ། དང་པོ་བཞིའི་སྟེང་དུ། གྲོང་དང་ལྗོངས་དང་སོགས་ཁོང་
ནས་གྲོང་ཁྱེར་དང༌། གྲོང་རྡལ་དང་། ཡུལ་འཁོར་རྣམས་བསྟན་ཅིང་། དེ་དག་གང་རུང་
མེའམ། དམག་གིས་འཇོམས་པར་བྱེད་པ་དང་ལྔ་ནི་བློན་པོ་ལ་ངེས་པ་ཞེས་བྱ་ལ། དེ་ལ་
གྲོང་ནི་ཁྱིམ་གཅིག་པ་ལ་སོགས་པ་དང་། ལྗོངས་ནི་མི་རིགས་བཞི་ཚང་བ་དང་། གོང་ཁྱེར་
ནི་བཟོ་སྣ་བཅོ་བརྒྱད་ཡོད་པའི་གནས་ཏེ། ཚོང་༡པ་རྫ་མཁན་༢ཕྲེང་བརྒྱུད་མཁན ༣། །
ཆང་༤ འཚོང་ཕྱུགས་(འཚོ་འདྲེག་སྤྱད་༦མཁན། །འབྲུ་མར་༧འཚིར་དང་མགར་༨ཤིང་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
མཁན༩། །ཕྱུ་༡༠མཁན་ཐ་༡༡ག་ཀོ་ལྤགས་༡༢མཁན། །རྒྱལ་༡༣ཆེན་བཙོ་བླག་༡༤ སྨུག་
མ་༡༥མཁན། །བཤན་༡༦པ་གདོལ་༡༧པ་ཤིང་རྟ་༡༨མཁན། །ཞེས་འབྱུང་ལ། གྲོང་བརྡལ་
ནི་ཚོང་པ་མང་པོ་འདུ་བའི་གནས་དང་། ཡུལ་འཁོར་ནི་ཙམ་པ་ཀ་སོགས་རྒྱ་གར་གྱི་ཡུལ་
ཆེན་དུ་གྲགས་པ་རྣམས་སོ། །བློ་སྦྱོང་མ་བྱས་པ་སྟེ་ཡུལ་བྱང་སེམས་ཡིན་ཀྱང་། རྡུལ་ཕྲན་
དང་རྣམ་རིག་སོགས་ལྟ་བ་འོག་མས་བློ་མ་བསྒྱུར་བའམ། བདག་གཞན་མཉམ་པ་སོགས་
ཀྱིས་མ་གོམས་པ་ལ་ཟབ་མོ་སྟོང་པ་ཉིད་བསྟན་པས་སྐྲག་ནས་སྨོན་སེམས་བཏང་ན་
གཉིས་ཀ་ལ་ལྟུང་བར་འགྱུར་ཞིང་། ཡུལ་སེམས་བསྐྱེད་བླང་པ་མིན་ཡང་སྟོན་པ་པོ་ལ་ལྟུང་
བ་འབྱུང་བ་དང་། ཡུལ་རྫོགས་པའི་བྱང་ཆུབ་ཏུ་ཞུགས་པ་ལ་བསམ་བཞིན་དུ་ཁྱོད་ཀྱིས་རྒྱུ་
ཕྱིན་དྲུག་ལ་སྤྱོད་པ་དང་འབྲས་བུ་སངས་རྒྱས་ཐོབ་པར་མི་ནུས་པས་ཉན་རང་གི་སར་
སེམས་བསྐྱེད་ཅིག་དང༌། དེས་ཁྱོད་འཁོར་བ་ལས་ངེས་པར་འབྱུང་བར་འགྱུར་རོ་ཞེས་
བསྐུལ་བ་དང་། ཡུལ་ཉན་ཐོས་ཀྱི་རིགས་ཅན་ལ་དགོས་པ་ཁྱད་པར་ཅན་མ་མཐོང་བར་
ཉན་ཐོས་ཀྱི་ལམ་དང་འབྲས་བུ་ལ་སྨད་དེ་ཐེག་པ་ཆེན་པོ་ལ་སྦྱོར་བ་དང་། སློབ་པ་སྟེ་ཉན་
ཐོས་ཀྱི་ཐེག་པས་ཆགས་སོགས་ཉོན་མོངས་པ་སྤོང་མི་ནུས་པར་རང་འཛིན་ཅིང་གཞན་
ཡང་འཛིན་དུ་གཞུག་པ་དང་། རྙེད་པ་དང་བཀུར་སྟི་དང་ཚིགས་སུ་བཅད་པའི་རྒྱུས་བྱང་
སེམས་གཞན་ལ་སྨོད་ཅིང་། བདག་ཉིད་ལ་བསྟོད་པ་དང་། མ་རྟོགས་བཞིན་དུ་ཆོས་ཟབ་
མོ་སྟོང་པ་ཉིད་ལ་བཟོད་པ་ཐོབ་པར་རློམ་ཞིང་། རྙེད་བཀུར་གྱི་ཕྱིར་གཞན་ལའང་བསྒྲག་
ཅིང་གོ་བ་དང་། རྒྱལ་རིགས་ལྟ་བུ་དབང་པོ་ཆེ་དང་། དགེ་སྦྱོང་ཕྲ་མས་ཕྱེ་ནས་དགེ་སྦྱོང་ལ་
ཆད་པས་གཅོད་དུ་གཞུག་པ་དང་། དེའི་རྐྱེན་གྱིས་དགེ་སྦྱོང་གིས་དཀོན་མཆོག་གི་དཀོར་
བརྐུས་ནས་ཕག་སུག་ཏུ་སྟེར་བ་ཕྲ་མ་བྱེད་པ་རང་གིས་ལེན་ནམ། ཕྲ་མ་བྱེད་པ་ལ་སྟེར་ན་
74



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
དེ་བྱང་སྡོམ་ཅན་ཡིན་ན་གཉིས་ཀ་ལ་ལྟུང་བར་འགྱུར་བ་དང་། དགེ་སྦྱོང་ཆོས་དང་ལྡན་པ་
ལ་གནོད་པའི་ངན་ཁྲིམས་བཅས་ཏེ། ཞི་གནས་ལ་སོགས་པའི་རྣལ་འབྱོར་འདོར་དུ་འཇུག་
པ་དང་། དགེ་སློང་སྤོང་བ་བསམ་གཏན་པའི་ལོངས་སྤྱོད་ཕྲོགས་ནས་ཀློག་པ་ཁ་ཏོན་པར་
སྦྱིན་ནམ་སྦྱིན་དུ་འཇུག་པ་སྟེ། བྱང་སེམས་ལས་དང་པོ་ལ་ངེས་པའི་རྩ་ལྟུང་བརྒྱད་དོ། །
འདི་ལ་ལྔ་ཚན་གཉིས་དང་བརྒྱད་ཚན་གཅིག་སྟེ། བཅོ་བརྒྱད་དུ་གསུངས་པ་རྟེན་གྱི་སྒོ་
ནས་དབྱེ་བ་སྟེ། མཚམས་མེད་ལྔ་སོ་སོར་དབྱེ་ན་ཉི་ཤུ་རྩ་གཉིས་སུའང་འགྱུར་རོ། །ངོ་བོ་
བློན་པོ་ལ་ངེས་པའི་རྩ་ལྟུང་དང་པོ་བཞི། རྒྱལ་པོ་ལ་ངེས་པའི་རྩ་ལྟུང་དང་དོན་གཅིག་པས་
ངོ་བོའི་སྒོ་ནས་བཅུ་བཞི་ཡིན་ལ། དེ་དག་ཀྱང་རྒྱལ་བློན་དང་ལས་དང་པོ་པའི་རྟེན་ཙམ་
གྱིས་བྱང་སེམས་སོ་སོ་ལ་འབྱུང་བ་ཉེ་བས་འཇིགས་པའམ་བག་ཡོད་པ་བསྐྱེད་པའི་ཕྱིར་དེ་
དང་དེའི་ལྟུང་བ་ཞེས་འཇོག་མོད། གང་ཟག་གསུམ་པོ་སུས་སྤྱད་ཀྱང་ལྟུང་བར་འགྱུར་ཏེ།
བསླབ་བཏུས་ལས། གང་དུ་གང་ལ་མང་དུ་འབྱུང་བ་དེ་དག་ལ་དེ་རང་གི་མིང་ནས་སྨོས་ཏེ་
བསྟན་པས་འཇིགས་པ་བསྐྱེད་པའི་ཕྱིར་ཏེ། ཐམས་ཅད་ཀྱིས་ཕན་ཚུན་དུ་ལྟུང་བ་ཐམས་
ཅད་སྤང་བར་བྱའོ་ཞེས་གསུངས་པ་དང་། བྱང་སྡོམ་བླང་ཕྱིན་མི་དང་མི་མ་ཡིན་པའི་རྟེན་
གང་ལ་ཡང་ལྟུང་བ་འབྱུང་མོད། བསླབ་བཏུས་སུ། རིགས་ཀྱི་བུའམ་བུ་མོ་ཞེས་འབྱུང་ཉེ་
བའི་དབང་དུ་མཛད་ནས་མིའི་རྟེན་ཁོ་ན་སྨོས་པས་ཀྱང་ཤེས་ཤིང་། དེ་ལྟར་མིན་ན་ཐམས་
ཅད་ཀྱང་བྱང་སེམས་དབང་རྣོན་གྱི་དབང་དུ་བྱས་པ་དང་འགལ་ལོ། །དེ་ལྟར་རྒྱས་པར་ཕྱེ་
བ་འདི་ནི་ནམ་མཁའི་སྙིང་པོའི་མདོ་སྡེའི་དགོངས་པ་བསླབ་བཏུས་སུ་ཚིགས་སུ་བཅད་དེ།
དཀོན་མཆོག་གསུམ་གྱི་དཀོར་འཕྲོག་པ། །ཕས་ཕམ་པ་ཡི་ལྟུང་བར་འདོད། །དམ་པའི་
ཆོས་ནི་སྤོང་བྱེད་པ། །གཉིས་པར་ཐུབ་པས་གསུངས་པ་ཡིན། །ཚུལ་ཁྲིམས་འཆལ་བའི་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
དགེ་སློང་ལའང་། །ངུར་སྨྲིག་འཕྲོག་ཅིང་རྡེག་པ་དང་། །བཙོན་རར་འཇུག་པར་བྱེད་པ་དང་། །
རབ་ཏུ་བྱུང་བ་འབེབས་པ་དང་། །མཚམས་མེད་ལྔ་པོ་བྱེད་པ་དང་། །ལོག་པར་ལྟ་བ་འཛིན་
པ་དང་། །གྲོང་ལ་སོགས་པ་འཇིག་པ་ཡང་། །རྩ་བའི་ལྟུང་བར་རྒྱལ་བས་གསུངས། །བློ་
སྦྱངས་མ་བྱས་སེམས་ཅན་ལ། །སྟོང་པ་ཉིད་ནི་སྟོན་པ་དང་། །སངས་རྒྱས་ཉིད་ལ་རབ་
ཞུགས་པ། །རྫོགས་པའི་བྱང་ཆུབ་བཟློག་པ་དང༌། །སོ་སོར་ཐར་པ་ཡོངས་སྤངས་ཏེ། །
ཐེག་པ་ཆེ་ལ་སྦྱོར་བ་དང༌། །སློབ་པའི་ཐེག་པས་ཆགས་ལ་སོགས། །སྤོང་བར་འགྱུར་བ་
མིན་ཞེས་འཛིན། །ཕ་རོལ་དག་ཀྱང་འཛིན་འཇུག་དང་། །རང་གི་ཡོན་ཏན་བརྗོད་པ་དང་། །
རྙེད་པ་དང་ནི་བཀུར་སྟི་དང་། །ཚིགས་བཅད་རྒྱུ་ཡིས་གཞན་སྨོད་དང་། །བདག་གི་ཟབ་མོ་
བཟོད་པའོ་ཞེས། །ལོག་པར་ཉིད་ནི་སྨྲ་བ་དང་། །དགེ་སྦྱོང་ཆད་པས་གཅོད་འཇུག་དང་། །
དཀོན་མཆོག་གསུམ་གྱི་སྦྱིན་བྱེད་དང་། །སྦྱིན་པ་ལེན་པ་བྱེད་པ་དང་། །ཞི་གནས་འདོར་
བར་བྱེད་པ་དང་། །ཡང་དག་འཇོག་པའི་ལོངས་སྤྱོད་རྣམས། །ཁ་ཏོན་བྱེད་ལ་སྦྱིན་པ་
རྣམས། །དེ་དག་རྩ་བའི་ལྟུང་བ་སྟེ། །སེམས་ཅན་དམྱལ་བ་ཆེན་པོའི་རྒྱུ། །ཞེས་གསུངས་སོ། །
གཉིས་པ་དབང་པོ་འབྲིང་ལ་བཞི་རུ་བསྟན་པ་ནི། བཞི་རུ་སོགས་ཏེ། རང་ཉིད་ཞི་
བདེ་དོན་གཉེར་གྱི་བློ་སྐྱེས་ཏེ། སྨོན་པའི་བྱང་སེམས་ཡལ་བར་འདོར་བ་དང་། སློང་ཡང་
ནོར་ལ་ཆགས་པ་དང་སེར་སྣའི་དབང་གིས་སྦྱིན་པར་མི་བྱེད་པ་དང་། རང་ཉིད་ཁྲོས་ཚེ་ཕ་
རོལ་པོས་བསྒྲིམས་ཏེ་དགའ་བར་བྱེད་པར་གྱུར་ཀྱང་མི་བཟོད་པས་སླར་ཡང་བརྡེག་ཅིང་
འཚོགས་པ་དང་། གང་ཟག་ཆོས་ལྟར་བཅོས་པས་ཡིད་དགའ་བའི་ཉོན་མོངས་པ་ལ།
གནས་མཐུན་པས་དམ་ཆོས་འདྲར་སྣང་སྟོན་པ་རྣམས་རྩ་ལྟུང་སྟེ། དེ་དག་བསྲུངས་པས་
དོན་འགྲུབ་པ་ཐབས་ལ་མཁས་པའི་མདོའི་དགོངས་པ་བསླབ་བཏུས་སུ། བྱང་ཆུབ་སེམས་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ནི་ཡོངས་འདོར་དང་། །ཆགས་དང་སེར་སྣ་མི་བཟད་པས། །སློང་ལ་སྦྱིན་པར་མི་བྱེད་དང་། །
བསྒྲིམས་ཏེ་དགའ་བར་བྱེད་པ་ན། །སེམས་ཅན་ལ་ནི་མི་བཟོད་པས། །ཁྲོས་པས་སེམས་
ཅན་རྡེག་པ་དང་། །ཉོན་མོངས་པ་དང་གནས་མཐུན་པས། །ཆོས་ལྟར་བཅོས་པ་སྟོན་པའོ། །
ཞེས་གསུངས་སོ། ། །
གསུམ་པ་དབང་རྟུལ་ལ་གཅིག་ཏུ་བསྡུ་བ་ནི། གཅིག་ཏུ་སོགས་ཏེ། སྨོན་པ་བྱང་
ཆུབ་ཀྱི་སེམས་མི་འདོར་བ་ཡིན་པར། རྒྱལ་པོ་ལ་གདམས་པའི་མདོ་ལས། རྒྱལ་པོ་ཆེན་པོ་
ཁྱོད་ནི་འདི་ལྟར་བྱ་བ་མང་བ་བྱེད་པ་མང་བ་སྟེ། ཐམས་ཅད་ཀྱིས་ཐམས་ཅད་དུ་སྦྱིན་པ་
ནས་ཤེས་རབ་ཀྱི་ཕ་རོལ་ཏུ་ཕྱིན་པའི་བར་ལ་བསླབ་པར་མི་ནུས་ཀྱི། དེ་བས་ན་རྒྱལ་པོ་
ཆེན་པོ་ཁྱོད་ཡང་དག་པར་རྫོགས་པའི་བྱང་ཆུབ་ལ་འདུན་པ་དང་། དད་པ་དང༌། དོན་དུ་
གཉེར་བ་དང་། སྨོན་པ་གསུམ་འགྲོ་ཡང་རུང་། འགྲེང་ཡང་རུང་། འདུག་ཀྱང་རུང་། ཉལ་
ཡང་རུང༌། སད་ཀྱང་རུང་། ཟ་ཡང་རུང་། བཏུང་ཡང་རུང་། རྟག་པར་རྒྱུན་དུ་དྲན་པས་ཡིད་
ལ་བཟུང་སྟེ་བསྒོམས་ཤིག །གཞན་གྱི་དགེ་བ་ལ་རྗེས་སུ་ཡི་རང་བར་གྱིས་རྗེས་སུ་ཡི་རང་
ནས་ཀྱང་སངས་རྒྱས་དང་བྱང་ཆུབ་སེམས་དཔའ་དང་ཉན་ཐོས་དང་རང་སངས་རྒྱས་
ཐམས་ཅད་ལ་ཕུལ་ཅིག །ཕུལ་ནས་སེམས་ཅན་ཐམས་ཅད་དང་ཐུན་མོང་དུ་གྱིས་ཤིག །དེ་
ནས་སེམས་ཅན་ཐམས་ཅད་སངས་རྒྱས་ཀྱི་ཆོས་ཡོངས་སུ་རྫོགས་པར་འགྱུར་བར་ཉིན་
གཅིག་བཞིན་དུ་བླ་ན་མེད་པའི་བྱང་ཆུབ་ཏུ་བསྔོས་ཤིགརྒྱལ་པོ་ཆེན་པོ་ཁྱོད་དེ་ལྟར་ན་རྒྱལ་
སྲིད་ཀྱང་བྱེད་ལ་རྒྱལ་པོའི་བྱ་བ་ཡང་ཉམས་པར་མི་འགྱུར་ལ་བྱང་ཆུབ་ཀྱི་ཚོགས་ཀྱང་
ཡོངས་སུ་རྫོགས་པར་འགྱུར་རོ། །ཞེས་གསུངས་སོ། །དེས་ན་སྨོན་པ་བྱང་ཆུབ་ཀྱི་སེམས་
སྤོང་བ་གང་ཟག་དབང་པོ་རྣོ་འབྲིང་རྟུལ་གསུམ་ཀའི་རྩ་ལྟུང་ཤིན་ཏུ་ལྕི་བའང་མདོ་སྡུད་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པའི་ལུང་གིས་གྲུབ་སྟེ། དེ་ཉིད་ལས། གལ་ཏེ་བསྐལ་པ་བྱེ་བར་དགེ་བའི་ལམ་བཅུ། །སྤྱོད་
ཀྱང་རང་རྒྱལ་དགྲ་བཅོམ་ཉིད་དུ་སེམས་བསྐྱེད་ན། །དེ་ནི་ཚུལ་ཁྲིམས་སྐྱོན་བྱུང་ཚུལ་
ཁྲིམས་འཆལ་བ་ཡིན། །སེམས་བསྐྱེད་དེ་ནི་ཕས་ཕམ་པས་ཀྱང་ཤིན་ཏུ་ལྕི། །ཞེས་དང་།
ཐབས་ལ་མཁས་པའི་མདོ་སོགས་ལས་ཀྱང་དེ་དང་མཐུན་པར་གསུངས་ཤིང་། སྤྱོད་འཇུག་
ལས་ཀྱང་། དེ་ནི་བྱང་ཆུབ་སེམས་དཔའ་ལ། །ལྟུང་བའི་ནང་ནས་ལྕི་བ་སྟེ། །འདི་ལྟར་དེ་
ནི་བྱུང་གྱུར་ན། །སེམས་ཅན་ཀུན་གྱི་དོན་ལ་དམན། །ཞེས་སོ། །མདོར་ན་བྱང་སེམས་ལ་
གོང་གི་ལྟུང་བ་དེ་དག་གང་བྱུང་ཀྱང་སྡོམ་པ་སླར་བླང་བའི་སྐལ་པ་མེད་ཅིང་། དགེ་བའི་རྩ་
བ་ཆད་པས་ན་རྩ་ལྟུང་ཞེས་བརྗོད་དེ། བསླབ་བཏུས་ལས། རང་བཞིན་གྱི་ཁ་ན་མ་ཐོ་བ་ཆེ་
བས་ན། གང་གིས་ཡང་དག་པར་བླངས་པ་ན་ཡང་སྐལ་བ་མེད་པ་དང་། དགེ་བའི་རྩ་བ་
ཆད་པར་འགྱུར་བ་དེས་སྡོམ་པ་ཅན་ལ་ཆེས་ཤིན་ཏུ་འགྱུར་ཏེ་ཞེས་སོགས་གསུངས་པས་སོ། །
གཉིས་པ་ཡན་ལག་གི་ཉེས་བྱས་བཤད་པ་ལ་གཉིས་ཏེ། བསླབ་བཏུས་ནས་དངོས་
སུ་བཤད་པ་དང་། སོགས་ཀྱིས་བསྡུས་པ་གཉིས་ཀྱི་དང་པོ་ནི། ཉེས་བྱས་ནི་སོགས་དང་།
དེ་ཉིད་ལས། བྱང་ཆུབ་སེམས་དཔའ་སེམས་ཅན་ཐམས་ཅད་ཀྱི་ད་ལྟ་དང་། མ་འོངས་པའི་
སྡུག་བསྔལ་དང་ཡིད་མི་བདེ་བ་ཐམས་ཅད་ཞི་བར་བྱ་བ་དང་། ཞེས་སོགས་གསུངས་པ་
ལྟར་གཞན་གྱི་སྡུག་བསྔལ་དང་། ཡིད་མི་བདེ་བ་ཞི་བར་ནུས་བཞིན་དུ་ཞི་བར་མི་བྱེད་པ་དང་།
བདེ་བ་དང་ཡིད་བདེ་བ་བསྐྱེད་ནུས་བཞིན་དུ་བསྐྱེད་པར་མི་བྱེད་པ་གཉིས་ནི་དབྱེ་གཞི་
ཡིན་ལ། དེ་གཉིས་ལ་ལུས་དང་སེམས་ཀྱི་རྟེན་སོ་སོས་དབྱེ་བས་བཞི། དེ་ཉིད་ད་ལྟ་བ་དང་
མ་འོངས་པའི་དུས་ཀྱིས་ཕྱེ་བས་བརྒྱད་དུ་འགྱུར་རོ། །དེ་དག་ཀྱང་སོ་སོའི་ཆེད་དུ་སྒོ་
གསུམ་མི་བརྩོན་པ་དང༌། སྒོ་གསུམ་གྱིས་ཕན་པའི་རྒྱུ་རྐྱེན་མི་ཚོལ་བ་དང་། སྒོ་གསུམ་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གྱིས་གཉེན་པོ་ལ་མི་འབད་པ་སྟེ། རྗེས་སྒྲུབ་ཀྱི་སྒོ་གསུམ་གྱིས་དབྱེ་བས་ཉི་ཤུ་རྩ་བཞིར་
འགྱུར་བ་ནི་བདེ་སྡུག་ཡལ་བར་འདོར་བ་ཞེས་སུ་བཤད་ལ། སྡུག་བསྔལ་དང་ཡིད་མི་བདེ་
བ་ཆེན་པོའི་གཉེན་པོར་གཏར་བསྲེག་དང་སྦྱང་གནས་ལྟ་བུ་ཆུང་ངུ་བསྐྱེད་དགོས་ཀྱང་མི་
བསྐྱེད་པ་གཞིར་བཞག་ནས། དེ་གཉིས་ལ་འདི་དང་ཕྱི་མའི་སྐྱེ་བས་ཕྱེ་བས་བཞི། དེ་
བཞིན་དུ་རང་གཞན་གྱི་རྒྱུད་ཀྱི་དབྱེ་བས་བཞི། ཡིད་བདེ་བ་དང་ཡིད་བདེ་བ་ཆེན་པོའི་
ཕྱིར་ཆུང་ངུ་ཉམས་པར་མི་བྱེད་པ་གཞིར་བཞག་ནས། སྔར་ལྟར་སྐྱེ་བ་དང་། རྒྱུད་ཀྱིས་ཕྱེ་
བས་བརྒྱད་དུ་འགྱུར་བའི་བཅུ་དྲུག་པོ་ལ་སྒྲུབ་པ་ཡལ་བར་འདོར་བ་ཞེས་སུ་བཤད་དོ། དེ་
ལྟ་བུའི་བཞི་བཅུ་ཐམ་པ་རེ་རེ་ནས་རེ་ཞིག་ཡལ་བར་འདོར་བ་དང་། གཏན་ཏུ་ཡལ་བར་
འདོར་བ་གཉིས་ཀྱི་དབྱེ་བས་བརྒྱད་ཅུ་ཐམ་པ་འབྱུང་སྟེ་བསླབ་བཏུས་སུ་དངོས་སུ་
གསུངས་པ་དེ་ཙམ་མོ། །
གཉིས་པ་ནི། སོགས་ཀྱིས་བསྡུས་པ་སོགས་ཏེ། སོགས་ཁོང་ནས་ཐེག་ཆེན་གྱི་
མདོ་སྡེ་སྣ་ཚོག་སུ་ཐོར་བུར་བཤད་པའི་ཉེས་པ་སྲིད་དོ་ཅོག་ཀུན་བསྟན་ཏེ། གང་ཞེ་ན། མི་
དགེ་བ་བཅུ་དང་། འཇིག་རྟེན་གྱི་ཆོས་བརྒྱད་དེ་རྙེད་མ་རྙེད། གྲགས་མ་གྲགས། བདེ་སྡུག་
བསྟོད་སྨད་རྣམས་ཀྱིས་ཡིད་དགའ་བ་དང་མི་དགའ་བ་བསྐྱེད་པ། ལོག་པའི་རྟོག་པ་བརྒྱད་
དེ་ཡུལ་མིའི་རྟོག་པ། ཉེ་དུའི། དགྲའི། གནོད་སེམས་ཀྱི། འཚེ་བའི། ཁྱད་གསོད་ཀྱི་ཁ་
ཟས་སོགས་ཀྱི། མི་འཆི་བའི་རྟོག་པ་རྣམས་དང་། ལོག་འཚོ་ལྔ་སྟེ། ཚུལ་འཆོས་ཁ་བསག་
ཐོབ་ཀྱིས་འཇལ། གཞོག་སློང་། རྙེད་པས་རྙེད་པ་འཚོལ་བ་རྣམས་དང་། སྤྱོད་ཡུལ་མིན་པ་
ལྔ་སྟེ་རྒྱལ་པོའི་ཕོ་བྲང་། གདོལ་པའི་གནས། བཤན་པའི་གནས། གཟུགས་འཚོང་མའི་གནས།
ཆང་འཚོང་གི་གནས་རྣམས་དང་། དགེ་བ་འཛད་པའི་རྒྱུ་བཞི་སྟེ། མུ་སྟེགས་ཀྱི་གསང་ཚིག་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
འཚོལ་བ། ཁྱིམ་ལ་ལྟ་ཞིང་འཁྲེན་པ། བྱང་སེམས་གཞན་ལ་ཕྲག་དོག་པ། མ་ཐོས་པའི་
མདོ་སྡེ་མི་ལྟ་བ་རྣམས་དང་། སྡིག་གྲོགས་དང་འགྲོགས་པ་དང་། ཉན་རང་གི་ཐེག་པ་ཡིད་
ལ་བྱེད་པ་སོགས་བདུད་ལས་རྣམས་དང་། ལྟ་བ་དང་ཚུལ་ཁྲིམས་སོགས་ལ་མཆོག་ཏུ་
འཛིན་པ་དང་། ཐོས་པ་དང་རྙེད་བཀུར་སོགས་ཀྱིས་ཁེངས་པ་རྣམས་སྤང་བར་བྱ་ཞིང་།
གཞན་ཡང་དོན་མེད་པར་རྒྱུག་པ་དང་། མཆོང་བ་དང༌། རྐང་པ་བརྐྱངས་ཏེ་འདུག་པ།
རྩེད་མོ་དང་། བྲེ་མོའི་གཏམ་དང་། བཞད་གད་དང་། ཀུ་ཅོ་འདོན་པ་དང་། མིག་གཡེངས་
ཏེ་འགྲོ་བ་དང་། ས་བརྐོ་བ་དང་། རྩ་གཅོད་པ་དང་། ས་ལ་རི་མོ་འདྲི་བ་དང་། སྐྱེས་པ་མེད་
པར་བུད་མེད་ལ་ཆོས་སྟོན་པ་སོགས་ཉན་ཐོས་ཀྱི་འདུལ་བར་བཤད་པ་ལས་དགོས་པ་
མེད་པར་འདའ་བ་སོགས་དགག་པའི་ཕྱོགས་མཐའ་དག་དང་། མིག་ཕབ་སྟེ་བལྟ་བ་དང་།
གཞན་དག་མཐོང་བ་ན་ལེགས་པར་འོངས་སོ་ཞེས་འཛུམ་གྱིས་བསུ་བ་དང་། གོས་ཚགས་
བསྡམས་པ་དང་། ལེགས་པར་བགོ་བ་དང་། ལེགས་པར་བཟའ་བ་དང་། དལ་གྱིས་འགྲོ་
བ་དང༌། ཆོས་ཉན་པ་དང་འཆད་པའི་ཀུན་སྤྱོད་སོགས་བསྒྲུབ་བྱའི་ཕྱོགས་ལས་ཉམས་པ་
རྣམས་ཀྱང་ཉེས་བྱས་ཉིད་དུ་འདུའོ། །
གཉིས་པ་སེམས་ཙམ་པའི་སེམས་བསྐྱེད་ཀྱི་རྩ་ལྟུང་སོགས་ཀྱི་རྣམ་གཞག་ལའང་
གཉིས་ཏེ་མདོར་སྨོས་པ་དང་། བཤད་པ་དངོས་སོ། །དང་པོ་ནི། བྱང་སའི་སོགས་ཏེ། འདི་
ལའང་སྔར་བཞིན་ངོ་བོ་བྱང་སེམས་ཀྱི་རྩ་ལྟུང་ཡིན་པ་ཉན་ཐོས་ཀྱི་ཕམ་པ་དང༌། འཇོག་
བྱེད་ཀྱིས་འདྲ་བའི་ཕམ་འདྲ་དང་། ཡན་ལག་གི་ཉེས་བྱས་གཉིས་སུ་ཡོད་པའི་དོན་ཏོ། །
གཉིས་པ་ལ་གཉིས་ཏེ་རང་རང་གི་ཡན་ལག་དང་། ཐུན་མོང་གི་ཡན་ལག་གོ། དང་
པོ་ནི། རྙེད་དང་སོགས་ཏེ། རྙེད་པ་དང་བཀུར་སྟི་ལ་ལྷག་པར་ཆགས་པས་ཀུན་ནས་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བསླངས་ཏེ། བདག་བསྟོད་ཅིང་རྙེད་བཀུར་ཅན་གཞན་ལ་སྨོད་པ་དང༌། ཡུལ་ཆོས་དང་
ནོར་གྱིས་བཀྲེན་པས་སྡུག་བསྔལ་ཞིང་མགོན་མེད་པར་གྱུར་པ་ལ། སེར་སྣ་དྲག་པོས་ཆོས་
དང་ནོར་མི་སྟེར་བ་དང་། གཞན་གྱིས་བྱ་བ་མི་རིགས་པ་བྱས་པ་བཤགས་ཤིང་ཤད་ཀྱིས་
སྦྱངས་ཀྱང་མི་ཉན་པར། སླར་དབྱུག་པ་སོགས་ཀྱིས་བརྡེག་ཅིང་ཐོ་འཚམས་པ་དང་། བྱང་
ཆུབ་སེམས་དཔའི་སྡེ་སྣོད་ལ་བཀའ་མ་ཡིན་ཞེས་སྐུར་འདེབས་ཀྱིས་སྤོང་བར་བྱེད་ཅིང་།
ཆོས་ལྟར་བཅོས་པ་ལ་མོས་ཤིང་དགའ་བའི་དབང་གིས་ཆོས་མ་ཡིན་པ་ཆོས་སུ་སྟོན་པ་
རྣམས་རང་རང་ཡན་ལག་གམ་ལྟུང་བའི་ངོ་བོ་སྟེ་རིམ་བཞིན་ཆགས་པ་དང་། སེར་སྣ་དང་།
ཞེ་སྡང་དང༌། ལོག་པར་ལྟ་བ་ལས་གྱུར་པ་ཡིན་ལ། མདོ་སྡེ་རྣམས་ན་འཐོར་ནས་བཞུགས་
པ་ཐོགས་མེད་ཞབས་ཀྱིས་བྱང་སར་བསྡུས་པ་ཡིན་ཏེ། དེ་ཉིད་ལས། བཅོམ་ལྡན་འདས་
ཀྱིས་མདོ་སྡེ་གཞན་དེ་དང་དེ་དག་ཏུ་འཐོར་བུར་གསུངས་པ་དེ་དང་བྱང་ཆུབ་སེམས་དཔའི་
སྡེ་སྣོད་ཀྱི་མདོ་འདིར་ཚང་བར་བཤད་དོ། །ཞེས་སོགས་ཀྱི་དོན་སྡོམ་པ་ཉི་ཤུ་པ་ལས། །
ཉོན་མོངས་དྲག་ལས་བྱུང་བ་ཡིས། །སྡོམ་པ་ཞིག་པར་གང་གྱུར་པ། །དེ་ཡི་ཉེས་པ་བཞི་པོ་ནི། །
ཕམ་པ་འདྲ་བར་དགོངས་པ་ཡིན། །རྙེད་དང་བཀུར་སྟིར་ཆགས་པ་ཡིས། །བདག་བསྟོད་
གཞན་ལ་སྨོད་པ་དང་། །སྡུག་བསྔལ་མགོན་མེད་གྱུར་པ་ལ། །སེར་སྣས་ཆོས་ནོར་མི་སྟེར་
དང༌། །གཞན་གྱིས་བཤགས་ཀྱང་མི་ཉན་པར། །ཁྲོས་པས་གཞན་ལ་འཚོག་པ་དང་། །
ཐེག་པ་ཆེན་པོ་སྤོང་བྱེད་ཅིང་། །དམ་ཆོས་འདྲར་སྣང་སྟོན་པའོ། །ཞེས་སོ། །
གཉིས་པ་ཐུན་མོང་གི་ཡན་ལག་ནི། བཞི་ཀར་སོགས་ཏེ། དེ་བཞི་ཀ་ལ་གང་ཟག་
སྡོམ་པ་དང་ལྡན་ཞིང་། ཤེས་པ་རྣལ་དུ་གནས་པ། ཀུན་དཀྲིས་ཏེ་ཉོན་མོངས་པ་ཆེན་པོས་
བསླངས་པ་གསུམ་ཐུན་མོང་གི་ཡན་ལག་ཡིན་པས། དེ་དག་ཚང་ན་ཉན་ཐོས་ཀྱི་ཕམ་པ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དང་འདྲ་བར་སྡོམ་པ་གཏོང་བའི་རྒྱུར་འགྱུར་བ་སྟེ། བྱང་ས་ལས། ཕམ་པའི་གནས་ལྟ་བུ་
བཞི་པོ་འདི་དག་ནི་ཀུན་ནས་དཀྲིས་པ་ཆུང་ངུ་དང་འབྲིང་གིས་ནི་ཚུལ་ཁྲིམས་ཀྱི་སྡོམ་པ་
ཡང་དག་པར་བླངས་པ་དེ་བྱང་ཆུབ་ཀྱི་སེམས་བཏང་བར་མི་འགྱུར་རོ་ཞེས་སོགས་
གསུངས་སོ། །ཀུན་དཀྲིས་ཆེ་འབྲིང་ཆུང་ངུའི་དབྱེ་བ་ནི། རྒྱུན་ཆད་མེད་པར་སྤྱོད་པ་དང་།
རྒྱུད་ངོ་ཚ་དང་ཁྲེལ་མེད་པ་དང་། ལས་དེས་རང་གི་སེམས་མགུ་བར་བྱེད་ཅིང་། དེ་ཉིད་ལ་
ཡོན་ཏན་དུ་བལྟ་བ་རྣམས་ནི་ཀུན་དཀྲིས་ཆེན་པོ་སྟེ། གང་གི་ཕྱིར་བྱང་ཆུབ་སེམས་དཔས་
ཕམ་པའི་གནས་ལྟ་བུའི་ཆོས་བཞི་པོ་རྒྱུན་མ་ཆད་པར་ཀུན་ཏུ་སྤྱོད་པ་དང་། ངོ་ཚ་ཤེས་པ་
དང་ཁྲེལ་ཡོད་པ་ཆུང་ངུ་ཡང་མི་བསྐྱེད་པ་དང༌། དེས་མགུ་བར་བྱེད་ཅིང་དེ་ལ་དགའ་བར་
བྱེད་པ་དང་། དེ་ཉིད་ལ་ཡོན་ཏན་དུ་ལྟ་བར་གྱུར་པ་འདི་ནི་ཀུན་ནས་དཀྲིས་པ་ཆེན་པོ་ཡིན་
པར་རིག་པར་བྱའོ་ཞེས་དངོས་སུ་གསུངས་ལ། དེ་ལས་ཉོན་མོངས་པ་སྟེ་རྒྱུན་ཆད་མེད་
པར་སྤྱོད་པ་སོགས་ཡན་ལག་གཉིས་ཚང་བ་ཀུན་དཀྲིས་འབྲིང་དང་། གང་རུང་ཚིག་ལྡན་
གྱིས་སྤྱོད་པ་ཀུན་དཀྲིས་ཆུང་ངུར་དབྱེ་བའང་ཤུགས་ལས་བསྟན་ཏོ། ། །
གནས་བརྟན་བྱང་བཟང་གིས་སྡོམ་པ་ཉི་ཤུ་པའི་འགྲེལ་པར། གང་གི་ཚེ་སླར་ངོ་ཚ་
དང་ཁྲེལ་ཅུང་ཟད་ཙམ་སྐྱེ་བ་དང་། ཕ་རོལ་གྱིས་གསོལ་བ་བཏབ་པས་བཟློག་པ་དེ་ནི་
འབྲིང་ལ་གནས་པའོ། །གང་གི་ཚེ་མྱུར་བ་ཉིད་དུ་ངོ་ཚ་བར་བྱེད་ཅིང་རང་ཉིད་ཀྱང་རུང་སྟེ་
སྐད་ཅིག་གིས་བཟློག་པ་དེ་ནི་ཆུང་ངུ་ལ་གནས་པར་རིག་པར་བྱའོ་ཞེས་གསུངས་པ་ལྟར་ངོ་
ཚ་བ་སྐྱེས་པ་རིང་བ་མྱུར་བས་ཀུན་དཀྲིས་འབྲིང་དང་ཆུང་ངུར་ཕྱེ་བ་དང་། གཞན་ཡང་ཉོན་
མོངས་པ་སྐྱེས་པ་དང་། དེ་ཉིད་ལ་གཞོལ་ཞིང་འབབ་པ་དང་། དེ་ཡི་དབང་དུ་གྱུར་ཏམ་
བས་པ་གསུམ་གྱིས་ཀུན་དཀྲིས་ཆུང་འབྲིང་ཆེན་པོར་དབྱེ་རུ་ཡོད་པ་ལས་ཕྱི་མ་འདི་ཉིད་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གཙོར་བཞེད་དོ། །
གཉིས་པ་ཡན་ལག་གི་ཉེས་བྱས་ལ་གཉིས་ཏེ། དགེ་བ་ཆོས་སྡུད་དང་འགལ་བ་དང་།
སེམས་ཅན་དོན་བྱེད་དང་འགལ་བའོ། །དེ་དག་བཤད་པ་ལ། ཉེས་བྱས་བཞི་བཅུ་རྩ་དྲུག་
གསུངས་པ་ལས། ཞེས་སྤྱིའི་གྲངས་ཀྱིས་ལམ་ཕྱེས་ནས་སོ་སོར་བཤད་པ་ལ། དགེ་བ་
ཆོས་སྡུད་སོགས་ཏེ། དགེ་བའི་ཆོས་ཀུན་སྡུད་བྱེད་ཕྱིན་དྲུག་གི་ཉམས་ལེན་དང་འགལ་
བའི་ཉེས་བྱས་སུམ་ཅུ་རྩ་བཞི་གསུངས་པ་ཚིག་ཟོར་ཡང་པའི་ཕྱིར་ས་བཅད་ལོགས་སུ་མ་
བྱས་པར་བཤད་པའི་མཇུག་སྡུད་དུ་སྦྱར་ཏེ་བརྗོད་ན། དཀོན་མཆོག་མི་མཆོད་པའམ་
མཆོད་ཀྱང་གསུམ་ལ་དེར་འདུ་ཤེས་པའམ་ཡོན་ཏན་དྲན་པའི་སྒོ་ནས་མི་མཆོད་པ་དང་།
འདོད་པ་ཆེ་ཞིང་ཆོག་མི་ཤེས་པའི་སེམས་ཀྱི་རྗེས་སུ་འཇུག་པས་རྙེད་པ་བཀུར་སྟི་དང་དུ་
ལེན་པ་དང་། རིགས་དང་ཡོན་ཏན་གྱིས་རྒན་པ་ལ་གུས་པ་མི་བྱེད་པ་དང་། འབེལ་བའི་
གཏམ་དྲིས་པ་ལ་ལན་མི་འདེབས་པ་དང་། གཞན་གྱིས་མགྲོན་དུ་བོས་པར་ང་རྒྱལ་ལམ་
ཁྲོ་བས་མི་འགྲོ་བ་དང་། གསེར་ལ་སོགས་པའི་ནོར་ཕུལ་བ་ཁྲོ་བ་སོགས་ཀྱིས་མི་ལེན་པ་དང་།
ཆོས་འདོད་པ་ལ་ཆོས་མི་སྟོན་པ་སྟེ་སྦྱིན་པ་དང་འགལ་བ་བདུན་ནོ། །གཞན་ཚུལ་ཁྲིམས་
འཆལ་བ་རྣམས་མནར་སེམས་དང་། ཁྱད་གསོད་ཀྱིས་ཡལ་བར་འདོར་བ་དང་། ཕ་རོལ་
མ་དད་པ་རྣམས་དད་པར་བྱ་བའམ། དད་པ་རྣམས་ཕྱིར་ཞིང་དད་པར་བྱ་བའི་ཕྱིར་ཉན་
ཐོས་གྱི་འདུལ་བ་བཞིན་སློབ་པར་མི་བྱེད་པ་དང་། ཉན་ཐོས་ལྟར་སེམས་ཅན་གྱི་དོན་ལ་བྱ་
བ་རྒྱ་ཆུང་བ་དང་། སྙིང་རྗེ་དང་ལྡན་ཞིང་གཞན་དོན་དུ་འགྱུར་ངེས་པ་ལ་ཐབས་མཁས་
པས་ལུས་ངག་གི་ཁ་ན་མ་ཐོ་བ་སྤྱད་པར་གནང་ཡང་མ་སྤྱད་པ་དང་། ལོག་པའི་འཚོ་བ་ལྔ་
བདག་གིར་བྱེད་པ་སྟེ་ལྷུར་ལེན་པ་དང་། ལུས་ངག་རྣམ་པར་མ་དུལ་བར་རྒོད་ཅིང་རྩེ་བས་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བདག་གཞན་གཡེང་བར་བྱེད་པ་དང་། བྱང་ཆུབ་སེམས་དཔའ་སེམས་ཅན་ཐམས་ཅད་
གྲོལ་བར་འདོད་པ་དག་ནི་ཉན་ཐོས་ལས་བརྩོན་པ་བྱེ་བ་འབུམ་འགྱུར་གྱིས་འཁོར་བ་ན་
གནས་བཞིན་དུ་མྱ་ངན་ལས་འདས་པ་ལ་སྤྲོ་བར་བྱ་དགོས་ན། སྲེད་པས་འཁོར་བ་རང་
གཅིག་པུ་བགྲོད་སེམས་ཏེ་གནས་པར་སྤྲོ་བ་སྙིང་ཐག་པ་ནས་སྟོན་ཅིང་སྤྱོད་པ་དང༌།
གཞན་གྱི་ཡིད་དང་འགལ་བ་སྤང་དགོས་པས་ན། རང་ལ་མི་སྙན་པ་དང་གཏམ་ངན་པར་
འགྱུར་བ་སོགས་ལ་མི་འཛེམ་པ་དང༌། ཉོན་མོངས་པ་ཅན་གཞན་ལ་ཐབས་དྲག་པོས་མ་
འོངས་པའི་ཕན་བདེར་འགྱུར་བ་ཤེས་བཞིན་དུ་དེའི་སེམས་བསྲུངས་ཏེ་མི་འཆོས་པ་སྟེ་
ཚུལ་ཁྲིམས་དང་འགལ་བ་དགུའོ། །
གཤེ་བའི་ལན་དུ་གཤེ་བ་དང་། ཁྲོ་བའི་ལན་དུ་ཁྲོ་བ་དང་། རྡེག་པའི་ལན་དུ་རྡེག་
པ་དང་། མཚང་འདྲུ་བའི་ལན་དུ་མཚང་འདྲུ་ཞིང་དགེ་སྦྱོང་གི་ཆོས་བཞི་མི་སྒྲུབ་པ་དང༌།
གཞན་དག་ཁྲོས་པ་ན་རང་ཉེས་ཀྱང་རུང་མ་ཉེས་ཀྱང་རུང་ཤད་ཀྱིས་སྦྱང་དགོས་པ་ལ་མི་
སྦྱངས་པར་ཡལ་བར་འདོར་བ་དང་། གཞན་ཉེས་པ་བྱུང་བ་བདག་ལ་ཆོས་བཞིན་དུ་
བཤགས་ཀྱང་ཁྲོ་བས་མི་ཉན་པ་དང་། གཞན་ལ་ཁྲོ་བའི་སེམས་སྐྱེས་པའི་རྗེས་སུ་འཇུག་
པ་སྟེ་སྤང་བའི་འདུན་པ་མི་ཕྱེ་བ་སྟེ་བཟོད་པ་དང་འགལ་བ་བཞིའོ། །རྙེད་བཀུར་འདོད་
པའི་ཕྱིར་ཟང་ཟིང་དང་བཅས་པའི་སེམས་ཀྱིས་འཁོར་བསྡུད་པ་དང་། ལེ་ལོ་དང་སོགས་
ཀྱིས་སྒྲས་སྙོམ་ལས་དང་གཉིད་དང་། ཉལ་བ་དང་གློས་འབེབ་པ་དུས་དང་ཚོད་མེད་པར་
བདག་གིར་བྱེད་ཅིང་སེལ་བར་མི་བྱེད་པ་དང་། འདུ་འཛིའི་གཏམ་གྱིས་ཉིན་མཚན་དུས་
དྲུག་གི་ཆ་གཅིག་ལོངས་པར་བྱེད་པ་སྟེ་བརྩོན་འགྲུས་དང་འགལ་བ་གསུམ་མོ། །ཏིང་ངེ་
འཛིན་ལ་མཉམ་པར་འཇོག་འདོད་ཀྱང་རང་གིས་མི་ཤེས་པ། མན་ངག་དང་ལྡན་པའི་གང་
84



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཟག་གཞན་ལ་ང་རྒྱལ་སོགས་ཀྱིས་འཚོལ་དུ་མི་འགྲོ་བ་དང་། བསམ་གཏན་གྱི་སྒྲིབ་པ་
འདོད་པ་དང་། གནོད་སེམས་དང་། རྒོད་པ་དང༌། འགྱོད་པ་དང་། རྨུགས་པ་དང་།
གཉིད་དང༌། ཐེ་ཚོམ་རྣམས་མི་སྤོང་བ་དང་། རང་ཉིད་བསམ་གཏན་གྱི་ས་ཐོབ་པ་ཞིག་
ཡིན་ན་ཏིང་ངེ་འཛིན་དེའི་རོ་མྱོང་བར་བྱེད་ཅིང་ཡོན་ཏན་དུ་བལྟ་བ་སྟེ། བསམ་གཏན་དང་
འགལ་བ་གསུམ་མོ། །དགོས་པ་མེད་པར་གཞན་ལ་ཉན་ཐོས་ཀྱི་ཐེག་པ་ཉན་པར་མི་བྱ།
བཟུང་བ་དང་བསླབ་པར་མི་བྱའོ་ཞེས་སྨྲ་བས་སྤོང་བ་དང་། ཐེག་ཆེན་གྱི་སྡེ་སྣོད་ཡོད་
བཞིན་དུ་དེ་སྤངས་ནས་ཉན་ཐོས་ཀྱི་སྡེ་སྣོད་ལ་བརྩོན་པ་དང་། དེ་བཞིན་དུ་ཕྱི་རོལ་བའི་
རིག་བྱེད་ཀྱི་བསྟན་བཅོས་ལ་བརྩོན་པ་དང་། དགོས་པའི་དབང་གི་དེ་ལ་མཁས་པར་གྱུར་
ཀྱང་དད་པར་མི་བྱ་བ་ཡིན་མོད་ལམ་དུ་བསམ་ནས་དགའ་བ་དང་། ཐེག་ཆེན་གྱི་རྟོགས་
པའི་ཁྱད་ཆོས་དེ་བཞིན་ཉིད་དམ། མཐུའི་ཁྱད་ཆོས་སྟོང་གསུམ་ཡུངས་འབྲུར་ཆུད་པ་
སོགས་ཟབ་པ་དང་རྒྱ་ཆེ་བ་ལ་རང་མ་མོས་སམ། གཞན་གྱི་ཡོན་ཏན་ལ་སྐུར་པ་འདེབས་
པ་དང་། ཁྲོ་བའི་སེམས་ཀྱིས་བདག་ལ་བསྟོད་ཅིང་གཞན་ལ་སྨོད་པ་དང་། ང་རྒྱལ་ལམ།
མནར་སེམས་སམ། ཁྲོ་བའི་སེམས་ཀྱིས་ཐོས་པའི་ཕྱིར་མི་འགྲོ་བ་དང་། ཆོས་སྨྲ་བ་ལ་སྨོད་
ཅིང་མ་གུས་པས་ཚིག་འབྲུ་ལ་རྟོན་པ་འཆད་པའི་ཚིག་ཟུར་ཆག་པ་དང་། ཚིག་འབྲེལ་པ་དང༌།
མ་འབྲེལ་བའི་སྐྱོན་ལ་རྟོག་པ་སྟེ། སྔ་མ་བཞིན་ཡུལ་དམན་པ་དང༌། དེ་ནས་གསུམ་དམ་པ་
དང་འབྲེལ་པ་སྟེ་ཤེས་རབ་དང་འགལ་བ་བརྒྱད་དོ། །དེ་དག་ཀྱང་སྡོམ་པ་ཉི་ཤུ་པ་ལས།
དཀོན་མཆོག་གསུམ་ལ་གསུམ་མི་མཆོད། །འདོད་པའི་སེམས་ཀྱི་རྗེས་སུ་འཇུག རྒན་པ་
རྣམས་ལ་གུས་མི་བྱེད། །དྲིས་པ་ལ་ནི་ལན་མི་འདེབས། །མགྲོན་པོས་བདག་གིར་མི་བྱེད་
དང༌། །གསེར་ལ་སོགས་པ་ལེན་མི་བྱེད། །ཆོས་འདོད་རྣམས་ལ་སྦྱིན་མི་བྱེད། །ཚུལ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཁྲིམས་འཆལ་པ་ཡལ་བར་འདོར། །ཕ་རོལ་དང་ཕྱིར་སློབ་མི་བྱེད། །སེམས་ཅན་དོན་ལ་
བྱ་བ་ཆུང་། །སྙིང་བརྩེར་བཅས་ན་མི་དགེ་མེད། །འཚོ་བ་ལོག་པ་དྭང་དུ་ལེན། །འཕྱར་
ནས་རབ་ཏུ་རྒོད་པ་སོགས། །འཁོར་བ་གཅིག་པུས་བགྲོད་པར་སེམས། །གྲགས་པ་མ་
ཡིན་མི་སྤོང་བ། །ཉོན་མོངས་བཅས་ཀྱང་འཆོས་མི་བྱེད། །གཤེ་ལ་ལན་དུ་གཤེ་ལ་སོགས། །
ཁྲོས་པ་རྣམས་ནི་ཡལ་བར་འདོར། །ཕ་རོལ་ཤད་ཀྱིས་འཆགས་པ་སྤོང་། །ཁྲོས་པའི་སེམས་
ཀྱི་རྗེས་སུ་འཇུག རྙེད་བཀུར་འདོད་ཕྱིར་འཁོར་རྣམས་སྡུད། །ལེ་ལོ་ལ་སོགས་སེལ་མི་
བྱེད། །ཆགས་པས་བྲེ་མོའི་གཏམ་ལ་བརྟེན། །ཏིང་ངེ་འཛིན་གྱི་དོན་མི་འཚོལ། །བསམ་
གཏན་སྒྲིབ་པ་སྤོང་མི་བྱེད། །བསམ་གཏན་རོ་ལ་ཡོན་ཏན་བལྟ། །ཉན་ཐོས་ཐེག་པ་སྤོང་
བར་བྱེད། །རང་ཚུལ་ཡོད་བཞིན་དེ་ལ་བརྩོན། །བརྩོན་མིན་ཕྱི་རོལ་བསྟན་བཅོས་བརྩོན། །
བརྩོན་པར་བྱས་ཀྱང་དེ་ལ་དགའ། །ཐེག་པ་ཆེན་པོ་སྤོང་བར་བྱེད། །བདག་ལ་བསྟོད་ཅིང་
གཞན་ལ་སྨོད། །ཆོས་ཀྱི་དོན་དུ་འགྲོ་མི་བྱེད། །དེ་ལ་སྨོད་ཅིང་ཡི་གེར་རྟོན། ཞེས་སོ། །
གཉིས་པ་སེམས་ཅན་དོན་བྱེད་དང་འགལ་བ་ནི། སེམས་ཅན་དོན་བྱེད་སོགས་ཏེ།
དེ་ལའང་བཅུ་གཉིས་ཡོད་པ་བཤད་ཚུལ་སྔར་ལྟར་ཏེ། སྦྱིན་པ་ལ་སོགས་པའི་བསོད་
ནམས་ཀྱི་གྲོགས་སམ། དབྱེ་ན་སྡུམ་པ་ལ་སོགས་པའི་གྲོགས་མི་བྱེད་པ་དང༌། ནད་པའི་
གཡོག་དང་སྨན་དཔྱད་སོགས་སྤང་བ་དང་། མནར་སེམས་པས་སྤོང་བ་དང་། དེ་བཞིན་དུ་
སྡུག་བསྔལ་གཞན་དང་ལྡན་པ་མི་སེལ་བ་དང༌། གཞན་བག་མེད་པའི་བྱ་བ་ལ་ཞུགས་པ་
མི་འཆོས་པ་རྣམས་ནི་དོན་བྱ་བ་སྤྱི་དང་འབྲེལ་བའི་ཉེས་བྱས་དང་། སྔར་ཕན་འདོགས་པ་
དག་ལ་བྱས་པ་མི་གཟོ་བ་དང་། གཞན་ཉེ་དུའམ་ལོངས་སྤྱོད་ལས་ཉམས་པ་དག་གི་མྱ་ངན་
མི་བསལ་བ་དང་། ནོར་དང་ཟས་སྐོམ་འདོད་པ་དག་ལ་ཁྲོ་བས་མི་སྦྱིན་པ་དང་། རང་གི་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འཁོར་ལ་ཁྲོ་བས་ཆོས་སམ་ཡོ་བྱད་ཅི་རིགས་པས་ཕན་མི་འདོགས་པ་དང་། ཁྲོ་བས་གཞན་
གྱི་བློ་དང་མི་བསྟུན་པ་དང༌། མནར་སེམས་ཀྱིས་གཞན་ཡོན་ཏན་ཅན་གྱི་བསྔགས་པ་མི་
བརྗོད་པ་རྣམས་ནི་དོན་བྱ་བའི་ཁྱད་པར་དང་འབྲེལ་བ་ཕན་མི་འདོགས་པའི་ཉེས་བྱས་དང་།
སེམས་ཅན་ལོག་པར་ཞུགས་པ་དགེ་བ་ལ་གཞུག་པའི་ཕྱིར་ཐབས་མཁས་པས་ཚར་མི་
གཅོད་པ་དང་། རྫུ་འཕྲུལ་གྱིས་གདུལ་འོས་པ་ཐབས་དེ་ལྟ་བུས་མི་འདུལ་བ་གཉིས་ནི་དོན་
བྱ་བའི་ཁྱད་པར་དང་འབྲེལ་བ་ཚར་མི་གཅོད་པའི་ཉེས་བྱས་ཏེ། དེ་དག་ཀྱང་། དགོས་
པའི་གྲོགས་སུ་འགྲོ་མི་བྱེད། །ནད་པའི་རིམ་གྲོ་བྱ་བ་སྤོང་། །སྡུག་བསྔལ་སེལ་བར་མི་བྱེད་
དང༌། །བག་མེད་པ་ལ་རིགས་མི་སྟོན། །བྱས་ལ་ལེན་དུ་ཕན་མི་འདོགས། །གཞན་གྱི་མྱ་
ངན་སེལ་མི་བྱེད། །ནོར་འདོད་པ་ལ་སྦྱིན་མི་བྱེད། །འཁོར་རྣམས་ཀྱི་ནི་དོན་མི་བྱེད། །
གཞན་གྱི་བློ་དང་མཐུན་མི་འཇུག །ཡོན་ཏན་བསྔགས་པ་སྨྲ་མི་བྱེད། །རྐྱེན་དང་འཚམ་པར་
ཚར་མི་གཅོད། །རྫུ་འཕྲུལ་བསྡིགས་ལ་སོགས་མི་བྱེད། །ཅེས་སོ། །བཞི་བཅུ་རྩ་དྲུག་པོ་
འདི་དག་ལ་བྱང་ས་ལས། ཉོན་མོངས་པ་ཅན་གྱི་ཉེས་པ་དང༌། ཉོན་མོངས་པ་ཅན་མ་ཡིན་
པའི་ཉེས་པ་དང་། ཉེས་པ་མེད་པ་གསུམ་དུ་ཕྱེ་བ་བཞིན། འདིའི་འགྲེལ་པར་ཡང་། གལ་
ཏེ་མ་གུས་པ་དང་སྙོམ་ལས་དང་། །ལེ་ལོས་ཉེས་པ་བྱུང་ན་ནི། །ཉོན་མོངས་པ་ཅན་གྱི་ཉེས་
པར་འགྱུར་རོ། །གལ་ཏེ་བརྗེད་པས་ཉེས་པ་བྱུང་ན་ནི་ཉོན་མོངས་པ་ཅན་མ་ཡིན་པའི་ཉེས་
པར་འགྱུར་རོ། །སེམས་འཁྲུགས་པ་ལ་ཉེས་པ་མེད་དོ། །ཞེས་གསུངས་ལ་རྣམ་གཞག་
རྒྱས་པ་རྗེ་བཙུན་ཆེན་པོས་མཛད་པའི་སྡོམ་པ་ཉི་ཤུ་པའི་འགྲེལ་པ་ལས་ཤེས་པར་བྱའོ། །
ཉེས་སྤྱོད་སྡོམ་པ་དང་འགལ་བ་འདིར་མ་བསྟན་པ་ནི། བྱང་ས་ལས། བྱང་ཆུབ་སེམས་
དཔའི་སྡོམ་པའི་ཚུལ་ཁྲིམས་ནི་སོ་སོ་ཐར་པའི་སྡོམ་པ་རིགས་བདུན་པོ་གང་ཡིན་པ་སྟེ།



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ཞེས་ཕལ་ཆེར་ཉན་ཐོས་མཐུན་པར་གསུངས་ཤིང་གཞུང་འདིར་ཡང་ཐེག་ཆེན་སོ་ཐར་
སྐབས་དང་། གོང་གི་མུ་བཞི་ལ་སོགས་པའི་རྣམ་གཞག་བསྟན་པ་རྣམས་ཀྱིས་ཤེས་ནུས་སོ། །
སྲོལ་གཉིས་ཀྱི་རྩ་ལྟུང་ལ་གྲངས་བཅོ་བརྒྱད་དང་བཞིའི་ཁྱད་པར་བྱུང་བ་ལ། གནས་བརྟན་
བྱང་བཟང་ནི། བྱང་སའི་བཞི་པོ་རྩ་ལྟུང་དངོས་ཡིན་ལ། དེ་ལས་གཞན་པ་བཅོ་བརྒྱད་པོ་
ནི་སྔར་བསྐུན་པའི་དགེ་རྩ་རྣམ་པར་གཅོད་པ་ལས་སྡོམ་པ་འཇིག་པའི་རྒྱུ་མ་ཡིན་པས་རྩ་
ལྟུང་བཏགས་པ་བའོ། །ཞེས་དངོས་བཏགས་ཀྱི་ཁྱད་པར་སྡོམ་པ་ཉི་ཤུ་པའི་འགྲེལ་པ་ལས་
བཤད་པ་དང་། སློབ་དཔོན་ཨ་བྷ་ཡ་ནི། སྡེ་སྣོད་ལས་གསུངས་པའི་བཞི་པོ་ཉིད་ཀྱིས་
གཞན་འདི་རྣམས་ཡང་དག་པར་བསྡུས་པས་སོ་ཞེས་ཕན་ཚུན་བསྡུ་བར་གསུངས་མོད།
རང་ལུགས་ལ་ཐམས་ཅད་ཀྱང་རྩ་ལྟུང་མཚན་ཉིད་པ་ཡིན་ལ། བྱང་སའི་རྩ་ལྟུང་དང་པོ་ནི།
བསླབ་བཏུས་ཀྱི་རང་གི་ཡོན་ཏན་བརྗོད་པ་དང་སོགས་དང་དོན་གཅིག ཕྱི་མ་གསུམ་གྱི་
ཐེག་ཆེན་སྤོང་བ་མ་གཏོགས་པ་རྣམས་ནི། ཆགས་དང་སེར་སྣ་མི་བཟད་པས། ཞེས་
སོགས་དང་མཚུངས་ཤིང་། ཐེག་ཆེན་སྤོང་བ་ནི་རྒྱལ་བློན་གྱི་རྩ་ལྟུང་གཉིས་པ་ཉིད་ཡིན་ནོ། །
སྤྱི་དོན་གསུམ་པ་ལྟུང་བའི་དུས་སྐབས་ལ་དཔྱད་པ་ནི། དབུ་སེམས་སོགས་ཏེ།
གོང་དུ་བཤད་པ་ལྟར་དབུ་སེམས་ཀྱི་གཞུང་རྣམས་སུ་ལྟུང་བ་ཐ་དད་དུ་གསུངས་ཀྱང་།
སྤྱོད་པ་ངོ་བོ་མཐུན་པའི་ཕྱིར་མདོར་བསྡུ་ན། མཐོང་བའི་ཆོས་ཚེ་འདིར་མྱོང་བར་འགྱུར་
བའི་འབྲས་བུ་ལ་བདེ་བ་དང་། མ་མཐོང་བའི་ཆོས་ཕྱི་མ་ཕན་ཆད་དུ་མྱོང་འགྱུར་ལ་ཕན་པ་
ཞེས་བྱ་སྟེ། ཕན་པ་དང་བདེ་བ་གཉིས་ཀའི་རྒྱུར་འགྱུར་བ་ནི་སྤྱད་པར་བྱ་ཞིང་། མི་བདེ་བ་དང་།
གནོད་པ་གཉིས་ཀའི་རྒྱུར་འགྱུར་བ་ནི་རྣམ་པ་ཀུན་ཏུ་སྤང་ངོ༌། །གལ་ཏེ་རང་དང་གཞན་ལ་
ཕན་པ་ཁྱད་པར་ཅན་དུ་འགྱུར་བར་མཐོང་ན། ཚེ་འདིར་མི་བདེ་བར་གྱུར་ཀྱང་སྤྱད་པར་
ང་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བྱ་སྟེ། ཚད་པའི་ནད་ལ་སྨན་ཁ་བ་བསྟེན་པའམ་རྩ་གཏར་བ་དང་མཚུངས་སོ། །ཚེ་འདིར་
བདེ་ཡང་ཕྱི་མ་ལ་མི་ཕན་པའི་རྒྱུར་མཐོང་ན་དེ་ཉིད་སྤྱད་པར་མི་བྱ་སྟེ། ཁ་ཟས་མཆོག་དུག་
གིས་སྦགས་པ་ཇི་ལྟ་བ་བཞིན་ནམ། ཚད་པའི་ནད་ལ་གཉིད་དང་ཆང་གཏོང་བ་བཞིན་སྟེ།
སྡོམ་པ་ཉི་ཤུ་པ་ལས། གཞན་རྣམས་དང་ནི་བདག་ལའང་རུང་། །སྡུག་བསྔལ་ཡིན་ཡང་
གང་ཕན་དང་། །ཕན་དང་བདེ་བ་རྣམས་བྱ་སྟེ། །བདེ་ཡང་མི་ཕན་མི་བྱ་སྟེ། །ཞེས་སོ། །རྒྱུ་
མཚན་དེ་དག་གི་ཕྱིར་ན་སྙིང་རྗེ་དང་ལྡན་པ་རྣམས་ཀྱིས་བྱ་བ་དང་བྱ་བ་མ་ཡིན་པའི་ཆ་
རྣམས་ལེགས་པར་ཤེས་པར་བྱས་ནས། གོང་དུ་སྨོས་པའི་མུ་བཞིའི་ལྟུང་བ་མེད་པ་དང་།
ལྟུང་བའི་གཟུགས་བརྙན་དག་ནི་སྤྱད་པར་བྱ་ལ། ལྟུང་བ་དང་། ལྟུང་བ་མེད་པའི་གཟུགས་
བརྙན་གཉིས་ནི་རྣམ་པ་ཀུན་ཏུ་སྤང་བར་བྱའོ། །ཉེས་སྤྱོད་སྡོམ་པ་དང་། དགེ་བ་ཆོས་སྡུད་དང་།
སེམས་ཅན་དོན་བྱེད་ཀྱི་ཚུལ་ཁྲིམས་གསུམ་ལས་སྔ་མ་གཉིས་འདོམ་ན། དགེ་བ་ཆོས་སྡུད་
ཀྱི་ཚུལ་ཁྲིམས་གཙོ་བོར་སྤྱད་དོ། །དེ་དང་སེམས་ཅན་དོན་བྱེད་ཀྱི་ཚུལ་ཁྲིམས་འདོམ་ན་ཕྱི་
མ་ཉིད་གཙོར་བྱ་སྟེ། དེ་ཡང་གཞན་དག་མཚམས་མེད་ལ་སོགས་པ་ཉེས་པ་ཆེན་པོ་ལ་
ཞུགས་པ་མཐོང་ཞིང་། བཟློག་ཐབས་གཞན་མེད་ན་རང་ཉིད་ངན་སོང་དུ་འགྲོ་བའི་སྡུག་
བསྔལ་བློས་བོར་ཏེ། གཞན་དེ་སྡིག་པ་ལས་བཟློག་པའི་ཕྱིར་བསད་ན་དགེ་བར་འགྱུར་ཏེ།
དེད་དཔོན་སྙིང་རྗེ་ཆེན་པོའི་སྐྱེས་རབས་ལས་འབྱུང་བ་བཞིན་ནོ། །ཐབས་བཙན་པོ་ཡོད་
བཞིན་དུ་བསད་ན་ནི་སྦྱོར་བ་བག་ཡངས་ཀྱི་ཉེས་པར་འགྱུར་བ་མ་བྱིན་པ་ལེན་པ་སོགས་
མི་དགེ་བ་གཞན་ལའང་རིགས་བསྒྲེའོ། ། །
སྤྱི་དོན་གསུམ་པ་ཉམས་པའི་ཉེས་དམིགས་བསྟན་པ་ལ་གཉིས་ཏེ། ལྟུང་བ་སྤྱིའི་
ཉེས་དམིགས་དང་། ཁྱད་པར་རྩ་ལྟུང་གི་ཉེས་དམིགས་སོ། །དང་པོ་ནི། ཉམས་ན་སོགས་ཏེ།



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཁས་བླངས་པ་ཉམས་པས་སྨད་པའི་གནས་སུ་འགྱུར་ཏེ། སྟོན་པ་སངས་རྒྱས་བསླུས་པས་
སངས་རྒྱས་མི་མཉེས་པ་དང་། ཡུལ་སེམས་ཅན་བསླུས་པས་དེ་དག་མི་མགུ། རང་བསླུས་
པས་རང་དོན་ཉམས་པ་དང་། གཞན་ཡང་བྱང་སེམས་ཀྱི་མིང་དོན་ཤོར་བས་རྒྱལ་པོ་རྒྱལ་
སྲིད་ཤོར་བ་ལྟར་མི་འདོད་པ་ཐམས་ཅད་འདུ་ཞིང་འཆི་ཁར་མྱ་ངན་གྱིས་གདུངས་པར་
གསུངས་སོ། ། །
གཉིས་པ་ཁྱད་ པར་རྩ་ལྟུང་གི་ཉེས་དམིགས་ནི། དགེ་རྩྭ་སོགས་ཏེ། གོང་དུ་བཤད་
པའི་རྩ་ལྟུང་གི་རིགས་གང་བྱུང་ཡང་དགེ་རྩ་གཅོད་ཅིང་དམྱལ་བ་ཆེན་པོར་འགྲོ་བར་
འགྱུར་ཏེ། བསླབ་བཏུས་ལས། ར་བའི་ལྟུང་བ་དེ་དག་གིས་དགེ་བའི་རྩ་བ་སྔོན་བསྐྱེད་པ་
ཐམས་ཅད་ཐལ་བར་རློག་གོ། ཞེས་དགེ་རྩ་གཅོད་པ་དངོས་སུ་བསྟན་པའི་ཤུགས་ལས་
བྱང་སྡོམ་གཏོང་བ་ཡང་རྟོགས་ནུས་ཏེ་སྡོམ་པའང་དགེ་བའི་ངོ་བོ་ཡིན་པས་དང་། བྱང་སར་
ཉན་ཐོས་ཀྱི་ཕམ་པ་དང་འདྲ་བར་གསུངས་པས་སོ། །དེ་བཞིན་དུ་བསླབ་བཏུས་སུ་རྩ་ལྟུང་
གི་མཇུག་སྡུད་དུ། འདི་དག་རྩ་བའི་ལྟུང་བ་སྟེ། །སེམས་ཅན་དམྱལ་བ་ཆེན་པོའི་རྒྱུ། །ཞེས་
གསུངས་སོ། །དེས་ན་མི་ཉམས་པའི་ཐབས་ལ་འབད་པར་བྱ་ཞིང་། ཁྱད་པར་ཁས་བླངས་
པ་བཞིན་སྒྲུབ་པ་དམ་པའི་བརྟུལ་ཞུགས་ཀྱི་གཙོ་བོ་སྟེ། མགོན་པོ་ཀླུ་སྒྲུབ་ཀྱིས། དམ་པ་
མང་པོ་ཁས་འཆེ་མི་བྱེད་ལ། །གལ་ཏེ་དཀའ་བ་ཁས་ནི་བླངས་གྱུར་ན། །རྡོ་ལ་རི་མོ་བྲིས་
པ་ཇི་བཞིན་དུ། །ཤི་ཡང་གཞན་དུ་བྱེད་པར་མི་འགྱུར་རོ། །ཞེས་དང་། སེམས་ནི་ཆུ་དང་ས་
དང་རྡོ་བ་ལ། །རི་མོ་བྲིས་པ་ཇི་བཞིན་འགས་མཁྱེན་མཛོད། །དེ་ལས་ཉོན་མོངས་ཅན་ལ་
དང་པོ་ཉིད། །མཆོག་སྟེ་ཆོས་འདོད་རྣམས་ལ་ཐ་མ་ལགས། །ཞེས་གསུངས་སོ། །སྤྱི་དོན་
བཞི་པ་མ་ཉམས་པའི་ཕན་ཡོན་ནི། མ་ཉམས་སོགས་ཏེ། འཇུག་སེམས་མ་ཉམས་ན་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འབྲས་བུའི་རྒྱུ་བསོད་ནམས་ཀྱི་ཤུགས་རྒྱུན་མི་འཆད་པར་འབྱུང་བ་ཡིན་ཏེ། སྤྱོད་འཇུག་
ལས། བྱང་ཆུབ་སྨོན་པའི་སེམས་ལས་ནི། །འཁོར་ཚེ་འབྲས་བུ་ཆེར་འབྱུང་ཡང་། །ཇི་ལྟར་
འཇུག་པའི་སེམས་བཞིན་དུ། །བསོད་ནམས་རྒྱུན་ཆགས་འབྱུང་བ་མིན། །གང་ནས་བཟུང་
སྟེ་སེམས་ཅན་ཁམས། །མཐའ་ཡས་རབ་ཏུ་བསྒྲལ་བྱའི་ཕྱིར། །མི་ལྡོག་པ་ཡི་སེམས་ཀྱིས་
ནི། །སེམས་དེ་ཡང་དག་བླངས་གྱུར་པ། །དེ་ནས་བཟུང་སྟེ་གཉིད་ལོག་གམ། །བག་མེད་
གྱུར་ཀྱང་བསོད་ནམས་ཤུགས། །རྒྱུན་མི་ཆད་པར་དུ་མ་ཞིག ནམ་མཁའ་མཉམ་པར་
རབ་ཏུ་འབྱུང་། །ཞེས་དང་། ཕན་པར་བསམ་པ་ཙམ་གྱིས་ཀྱང་། །སངས་རྒྱས་མཆོད་ལས་
ཁྱད་འཕགས་ན། །སེམས་ཅན་མ་ལུས་ཐམས་ཅད་ཀྱི། །བདེ་དོན་བརྩོན་པ་སྨོས་ཅི་དགོས། །
ཞེས་སོ། །
དེ་ལྟར་ན་སྨོན་པ་དང་ཁྱད་ཆེར་ཞུགས་མོད། འཇུག་པ་མི་ཉམས་པ་ཡང་སྨོན་པ་མ་
ཉམས་པ་ལ་རག་ལས་ཤིང་། སྨོན་པའི་འབྲས་བུ་སངས་རྒྱས་ཡིན་པར་མ་ཟད། འཁོར་ཚེ་
སོགས་ཀྱི་དོན་གནས་སྐབས་སུ་མངོན་མཐོའི་འབྲས་བུ་འབྱིན་པའི་ནུས་པ་མི་ཟད་ཅིང་
འཕེལ་བ་ཡིན་ཏེ། དེ་ཉིད་ལས། དགེ་བ་གཞན་ཀུན་ཆུ་ཤིང་བཞིན་དུ་ནི། །འབྲས་བུ་
བསྐྱེད་ནས་ཟད་པར་འགྱུར་བ་ཉིད། །བྱང་ཆུབ་སེམས་ཀྱི་ལྗོན་ཤིང་རྟག་པར་ཡང་། །
འབྲས་བུ་འབྱིན་པས་མི་ཟད་འཕེལ་བར་འགྱུར། །ཞེས་སོ། །དེས་ན་སྨོན་པ་བྱང་ཆུབ་ཀྱི་
སེམས་སྐྱེས་པ་ཙམ་ནས་རྒྱལ་བའི་སྲས་ཞེས་མིང་འཕོ་ཞིང་ཕྱག་བྱ་བའི་གནས་སུ་འགྱུར་ཏེ།
དེ་ཉིད་ལས། བྱང་ཆུབ་སེམས་བསྐྱེད་གྱུར་ན་སྐད་ཅིག་གིས། །འཁོར་བའི་བཙོན་རར་
བསྡམས་པའི་ཉམས་ཐག་རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་། །
འཇིག་རྟེན་ལྷ་མིར་བཅས་པས་ཕྱག་བྱར་འགྱུར། །ཞེས་སོ། །གལ་ཏེ་ཉེས་པ་འགའ་ཞིག་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བྱུང་ཡང་སྨོན་སེམས་མ་བཏང་ན་རིགས་ཀྱི་སྒོ་ནས་ཉན་རང་ཟིལ་གྱིས་གནོན་ཅིང་། བྱང་
སེམས་ཀྱི་མིང་ཡང་མི་འདོར་བ་ཡིན་ཏེ། མདོ་ལས། རིགས་ཀྱི་བུ་འདི་ལྟ་སྟེ། དཔེར་ན་རྡོ་
རྗེ་རིན་པོ་ཆེ་ནི་ཆག་ཀྱང་གསེར་གྱི་རྒྱན་ཐམས་ཅད་ཟིལ་གྱིས་གནོན་ཅིང་། རྡོ་རྗེ་རིན་པོ་
ཆེའི་མིང་ཡང་མི་འདོར་ལ་དབུལ་བ་ཡང་རྣམ་པར་བཟློག་གོ། དེ་བཞིན་དུ་རྣམ་པ་ཐམས་
ཅད་མཁྱེན་པར་སེམས་བསྐྱེད་པའི་རྡོ་རྗེ་རིན་པོ་ཆེ་ནན་ཏན་དང་བྲལ་ཡང་ཉན་ཐོས་དང་
རང་སངས་རྒྱས་ཀྱི་ཡོན་ཏན་ཐམས་ཅད་ཟིལ་གྱིས་གནོན་ཅིང་། བྱང་ཆུབ་སེམས་དཔའི་
མིང་ཡང་མི་འདོར་ལ། འཁོར་བའི་དབུལ་བ་ཐམས་ཅད་ཀྱང་རྣམ་པར་བཟློག་གོ། ཞེས་
སོ། །དེ་ལྟར་དུ་མ་ཟད་འཇུག་པ་མ་ཉམས་ཤིང་སྦྲེལ་བས་རིམ་གྱིས་རྒྱལ་བའི་སྲས་ཀྱི་ས་
ནས་སར་བསྒྲོད་དེ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་འགྱུར་ལ། བསྒྲོད་ཚུལ་
འདིར་མ་སྤྲོས་ཤིང་འོག་སྐབས་དོན་བཞི་པར་ཅུང་ཟད་ཞར་བྱུང་དུ་སྤྲོའོ། །སྤྱི་དོན་བཞི་པ་
ཉམས་ན་ཕྱིར་བཅོས་པའི་ཚུལ་ལ་གཉིས་ཏེ། དབུ་མ་པའི་ལུགས་ཀྱི་ཕྱིར་བཅོས་དང་།
སེམས་ཙམ་པའི་ལུགས་ཀྱི་ཕྱིར་བཅོས་སོ། །དང་པོ་ལ་གཉིས་ཏེ། རྩ་ལྟུང་གི་ཕྱིར་བཅོས་དང་།
ཉེས་བྱས་ཀྱི་ཕྱིར་བཅོས་སོ། །དང་པོ་ནི། དབུ་མའི་སོགས་ཏེ། གལ་ཏེ་ལས་དང་པོ་ལ་མི་
ཤིས་པ་དང་། བག་མེད་པ་སོགས་ཀྱི་དབང་གིས་རྩ་ལྟུང་བྱུང་ན་བྱང་ཆུབ་སེམས་དཔའ་
ནམ་མཁའི་སྙིང་པོ་ལ་གསོལ་བ་བཏབ་པས་དེའི་རྨི་ལམ་དུ་ནམ་མཁའི་སྙིང་པོ་བྱོན་པའི་
མདུན་དུ་བཤགས་པར་ནམ་མཁའི་སྙིང་པོའི་མདོ་ཉིད་ལས་གསུངས་ཤིང་བསླབ་བཏུས་
སུའང་། རྨི་ལམ་འཕགས་པ་མཁའི་སྙིང་པོའི། མདུན་དུ་འདུག་སྟེ་བཤགས་པར་བྱ། ཞེས་
འབྱུང་ལ། དག་པའི་ལྟས་མཐོང་ན་ལྟུང་བ་ལས་ལྡང་བར་འགྱུར་ཏེ། ལག་ཏུ་བླང་བའི་ཆོ་
ག་གཞན་དུ་ཤེས་པར་བྱའོ། །གོང་དུ་སྡོམ་པར་སླར་བླང་བ་བཀག་པ་ནི་བསླབ་བཏུས་སུ་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བསྐྱར་བར་མ་བཤད་པའི་དགོངས་པ་ཡིན་ལ། མཁས་པ་འགའ་ཞིག་གིས་དེར་ཉེ་བར་
འཁོར་གྱིས་ཞུས་པའི་མདོ་ལས། ཉན་ཐོས་ཀྱི་ཉེས་པ་རྣམས་ནི་སླར་བཅོས་སུ་མེད་པར་
ཟུང་ཤིག །བྱང་ཆུབ་སེམས་དཔའི་སྡོམ་པ་རྣམས་ནི་སླར་བཅོས་སུ་ཡོད་པར་ཟུང་ཤིག།
ཅེས་གསུངས་པ་དྲངས་ནས་ཉན་ཐོས་དང་བྱང་སེམས་ཀྱི་རྩ་ལྟུང་ལ་ཕྱིར་བཅོས་སུ་ཡོད་
མེད་ཀྱི་ཁྱད་པར་བཤད་པའི་ཕྱིར་བཅོས་ཀྱི་དོན་བཤགས་པ་དང་སྡོམ་པ་ལེན་པ་གང་རུང་
ལ་འབྲུ་བསྣོན་པར་མཛད་མོད། སྡོམ་པ་ཉི་ཤུ་པར་བཤད་པ་དང་ཆོས་མཚུངས་སྦྱར་ན་མ་
གཏོགས་བསླབ་བཏུས་ཀྱི་འགྲེལ་པ་རྣམས་སུ་གསལ་ཁ་མ་བྱུང་ངོ༌། ། །
གཉིས་པ་ནི། ལྟུང་བ་སོགས་ཏེ། ཉེས་བྱས་ཀྱི་ལྟུང་བ་གཞན་རྣམས་ནི། སྤྱོད་
འཇུག་ལས། ཉིན་དང་མཚན་མོ་ལན་གསུམ་དུ། །ཕུང་པོ་གསུམ་པ་གདོན་བྱ་ཞིང་། །རྒྱལ་
དང་བྱང་ཆུབ་སེམས་བརྟན་པས། །ལྟུང་བའི་ལྷག་མ་དེས་ཞི་བྱ། །ཞེས་གསུངས་པ་ལྟར་
ཉིན་མཚན་དུས་དྲུག་ཏུ་ཕུང་པོ་གསུམ་པའི་མདོ་གདོན་པ་དང་། ཉིན་མཚན་གཡེལ་བར་
མེད་པ་བྱང་ཆུབ་ཀྱི་སེམས་བརྟན་པོ་སྒོམ་པའི་སྒོ་ནས་བཤགས་པ་དང༌། གཞན་ཡང་
སྟོབས་བཞིའི་བཤགས་ཆོག་སྤྱི་མཐུན་དང་། དེ་བཞིན་གཤེགས་པའི་ཡི་གེ་བརྒྱ་པ་ཆོ་ག་
བཞིན་བཟླས་པས་འདག་པར་གསུངས་སོ། །བཤགས་པའི་དུས་ཀྱང་ཉིན་ཞག་གི་དྲུག་ཆ་
མ་ཡོལ་ཚུན་ཆད་ལ་སྟེ། ཉེ་བར་འཁོར་གྱིས་ཞུས་པའི་མདོ་ལས། འདི་ལ་ཐེག་པ་ཆེན་པོ་
ལ་ཡང་དག་པར་ཞུགས་པའི་བྱང་ཆུབ་སེམས་དཔའ་ལ་སྔ་དྲོའི་དུས་སུ་ཉེས་པ་བྱུང་བ་ལ་
ཉི་མའི་གུང་ལ་ཐམས་ཅད་མཁྱེན་པའི་སེམས་དང་མ་བྲལ་ན། དེའི་ཚུལ་ཁྲིམས་ཀྱི་ཕུང་པོ་
ལ་མཐའ་མེད་དོ། །གུང་གི་དུས་སུ་ཉེས་པ་བྱུང་བ་ལ་ཕྱི་མ་བྲེད་ཀྱི་དུས་སུ་ཐམས་ཅད་
མཁྱེན་པ་ཉིད་ཀྱི་སེམས་དང་མ་བྲལ་ན། དེའི་ཚུལ་ཁྲིམས་ཀྱི་ཕུང་པོ་ལ་མཐའ་མེད་དོ། །ཕྱི་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
མ་བྲེད་ཀྱི་དུས་སུ་ཉེས་པ་བྱུང་བ་ལ་ནམ་གུང་ལ་ཐམས་ཅད་མཁྱེན་པ་ཉིད་ཀྱི་སེམས་དང་
མ་བྲལ་ན། དེའི་ཚུལ་ཁྲིམས་ཀྱི་ཕུང་པོ་ལ་མཐའ་མེད་དོ། །ནམ་གུང་ལ་ཉེས་པ་བྱུང་བ་ལ་
སྔ་དྲོའི་དུས་སུ་ཐམས་ཅད་མཁྱེན་པ་ཉིད་ཀྱི་སེམས་དང་མ་བྲལ་ན་ཐེག་པ་ཆེན་པོ་ལ་ཡང་
དག་པར་ཞུགས་པའི་གང་ཟག་དེའི་ཚུལ་ཁྲིམས་ཀྱི་ཕུང་པོ་ཡོངས་སུ་མ་གཏུགས་པ་ཉིད་དུ་
རིག་པར་བྱའོ། །ཞེས་འབྱུང་ལ་གོང་གི་སྤྱོད་འཇུག་གི་ལུང་ཡང་མདོ་འདིའི་དོན་དུ་སྣང་ངོ་། །
གཉིས་པ་སེམས་ཙམ་ལུགས་ཀྱི་ཕྱིར་བཅོས་ལ་གསུམ་སྟེ། ཕམ་འདྲའི་ཕྱིར་བཅོས་དང་།
ཉེས་བྱས་ཀྱི་ཕྱིར་བཅོས་དང་། རྟེན་མེད་པའི་དམིགས་བསལ་ལོ། །དང་པོ་ནི། སེམས་
ཙམ་ལུགས་སོགས་ཏེ། ཀུན་དཀྲིས་དྲག་པོས་ཕམ་འདྲ་བཞི་གང་རུང་སྤྱད་ན་སྡོམ་པ་
གཏོང་བས་ཡུལ་སྡོམ་ལྡན་གྱི་གང་ཟག་གམ། མ་འབྱོར་ན་དཀོན་མཆོག་གི་སྤྱན་སྔར་སྡོམ་
པ་སླར་བླང་བར་བྱ་ཞིང་། ཟག་པ་སྟེ་ཀུན་དཀྲིས་འབྲིང་གིས་སྤྱད་ན་སྡོམ་ལྡན་གསུམ་གྱི་
མདུན་དུ། ལྟུང་བའི་དངོས་པོ་ཕམ་འདྲ་རང་རང་གི་མིང་བརྗོད་པས་བཤགས། ཀུན་
དཀྲིས་ཆུང་ངུས་སྤྱད་པ་ནི། ཚུལ་དེ་ལྟ་བུའི་སྡོམ་ལྡན་གཅིག་གི་དྲུང་དུ་བཤགས་ཏེ། སྡོམ་
པ་ཉི་ཤུ་པར། སྡོམ་པ་སླར་ཡང་བླང་བར་བྱ། །ཟག་པ་འབྲིང་ནི་གསུམ་ལ་བཤགས།
གཅིག་གི་མདུན་དུ་ཞེས་སོ། ། །
གཉིས་པ་ནི། ཉེས་བྱས་སོགས་ཏེ། མ་གུས་པ་དང་སྙོམ་ལས་དང་ལེ་ལོས་སྤྱད་
པའི་ཉེས་རྣམས་ནི་ཉོན་མོངས་པ་ཅན་ཡིན་པས། སྔ་མ་དང་མཚུངས་པར་སྡོམ་ལྡན་གཅིག་
གི་མདུན་དུ་བཤགས། བརྗེད་པས་སྤྱད་པ་རྣམས་ཉོན་མོངས་ཅན་མ་ཡིན་པའམ་མེད་པ་
ཡིན་པས་རང་སེམས་དཔང་པོར་བྱས་ནས་བཤགས་པའམ་ཁྲེལ་ཡོད་པའི་ཡིད་ཀྱིས་
བསྡམ་པར་བྱ་སྟེ། དེ་ཉིད་ལས། ལྷག་མ་རྣམས། ཉོན་མོངས་མི་མོངས་བདག་སེམས་
94



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བཞིན། ཞེས་སོ། །འདིའི་ལྷག་མ་རྣམས། ཞེས་པས་ཕམ་འདྲ་ཆུང་ངུ་དང་། ཉེས་བྱས་ཉོན་
མོངས་ཅན་གཉིས་ཀའི་བཤགས་ཡུལ་ཚུལ་ཟིན་པ་ཡིན་པས་འདིར་དྲངས་པ་ཡིན་ལ།
ཡུལ་སྡོམ་ལྡན་ཡང་ཉན་ཐོས་ཀྱི་སྡོམ་ལྡན་ནམ། བྱང་སེམས་ཀྱི་སྡོམ་ལྡན་གང་རུང་བརྡ་
སྤྱོད་ཅིང་འཛིན་ནུས་པ་ཞིག་གིས་ཆོག་པར་རྗེ་བཙུན་གྱི་སྡོམ་པ་ཉི་ཤུ་པའི་འགྲེལ་པར་
གསུངས་ལ། ལྟུང་བའི་དངོས་པོ་བརྗོད་དེ་བཤགས་པའི་ཚིག་ཀྱང་དེ་ཉིད་དུ་གསལ་ལོ། །
གསུམ་པ་ནི། ཕམ་འདྲ་སོགས་ཏེ། གལ་ཏེ་ཕམ་འདྲ་འབྲིང་པོ་མན་ཆད་ལའང་རྟེན་
སྡོམ་ལྡན་མ་རྙེད་ན། རང་སེམས་དཔང་པོར་བྱས་ནས་བསྡམ་པ་སྔར་བཞིན་གྱིས་རུང་བར་
མངོན་པ་གོང་མར་གསུངས་ཏེ། ཇི་སྐད་དུ། གང་གི་མདུན་དུ་བཤགས་པར་བྱ་བའི་དགེ་
སློང་ལ་སོགས་པ་མཐུན་པ་སྟེ། དེ་ལྟ་མེད་ནའང་བྱང་ཆུབ་སེམས་དཔའ་བསམ་པ་ཐག་པ་
ནས་ཕྱིས་ཉེས་པ་མི་འབྱུང་བས་སེམས་བསྐྱེད་ཅིང་ཕྱིས་ཀྱང་བསྡམ་པར་བྱའོ། །དེ་ལྟར་
བྱས་ན་ཉེས་པ་ཚང་བར་བཤགས་པར་བྱའོ། །ཞེས་འབྱུང་ངོ་། །
སྤྱི་དོན་གཉིས་པ་དོན་དམ་སེམས་བསྐྱེད་བཤད་པ་ལ་དྲུག་སྟེ། མཚན་ཉིད་དང་
འཇོག་ཚུལ་དང་། ཆོ་ག་ལས་སྐྱེ་བ་དགག་པ་དང་། བསྒོམ་སྟོབས་ཀྱིས་སྐྱེ་བའི་དུས་དང་།
སྐྱེ་བའི་ཚུལ་དང༌། དེ་ཉིད་སྡོམ་པར་འགྲོ་བའི་ཚུལ་ལོ། །དང་པོ་ནི། ཆོས་ཉིད་སོགས་ཏེ།
ཆོས་ཉིད་མངོན་སུམ་དུ་རྟོགས་པའི་ཡེ་ཤེས་གང་ཞིག བྱང་སེམས་འཕགས་པའི་མཉམ་
བཞག་གི་ངོ་བོ་རྣམ་པར་མི་རྟོག་པའི་ཡེ་ཤེས། རྫོགས་པའི་སངས་རྒྱས་ཀྱི་མཉམ་རྗེས་རོ་
གཅིག་པའི་ཡེ་ཤེས་སོ། །
གཉིས་པ་ལ་གཉིས་ཏེ། ཐུན་མོང་དུ་གྲགས་པའི་འཇོག་ཚུལ་དང་། ཐུན་མོང་མ་ཡིན་
པའི་འཇོག་ཚུལ་ལོ། །དང་པོ་ནི། ཐུན་མོང་སོགས་ཏེ། ཐེག་ཆེན་ཐུན་མོང་བའི་གཞུང་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
རྣམས་སུ་གྲགས་པའམ་བཤད་པའི་ཚོད་ལྟར་དུ་ནི། དོན་དམ་ཞེས་པ་སྒྲིབ་པ་ཐམས་ཅད་
དང་བྲལ་བའི་ཆོས་ཀྱི་དབྱིངས་ཡིན་ལ། སེམས་བསྐྱེད་ནི་དེ་ཉིད་མངོན་སུམ་དུ་མཐོང་བའི་
ཡེ་ཤེས་ལ་འཇོག་ཅིང་། མདོ་སྡེ་རྒྱན་ལས་ཀྱང་། ཡོངས་འཛིན་དང་། རྗེས་སྒྲུབ་དང་།
རྟོགས་པ་སྟེ་དམ་པ་གསུམ་གྱིས་ཟིན་པའི་སེམས་བསྐྱེད་ཅེས་གསུངས།
གཉིས་པ་ཐུན་མོང་མ་ཡིན་པའི་འཇོག་ཚུལ་ནི། འདུས་པའི་སོགས་ཏེ། དཔལ་
གསང་བ་འདུས་པའི་རྒྱུད་ལས། དངོས་པོ་ཐམས་ཅད་དང་བྲལ་བ། །ཕུང་པོ་ཁམས་དང་སྐྱེ་
མཆེད་དང་། །གཟུང་དང་འཛིན་པ་རྣམ་སྤངས་པ། །ཆོས་བདག་མེད་པར་མཉམ་ཉིད་པས། །
རང་སེམས་གདོད་ནས་མ་སྐྱེས་པ། །སྟོང་པ་ཉིད་ཀྱི་རང་བཞིན་ནོ། །ཞེས་གསུངས་པའི་དོན་
འཕགས་པ་ཀླུ་སྒྲུབ་ཀྱིས། ཕྱི་རོལ་པས་བརྟགས་པའི་བདག་དང་། ཉན་ཐོས་སྡེ་གཉིས་
ཀྱིས་བརྟགས་པའི་ཕུང་ཁམས་སྐྱེ་མཆེད་ཀྱིས་བསྡུས་པའི་བཟུང་བའི་ཡུལ་དང་། རྣམ་རིག་
པས་བརྟགས་པའི་ཡུལ་ཅན་འཛིན་པའི་རྟོག་པ་གང་གིས་ཀྱང་མ་བསྒྲིབས་པ་གཟུང་འཛིན་
གཉིས་སུ་མེད་པའི་ཡེ་ཤེས་སྤྲོས་བྲལ་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་
ཉིད་ཀྱི་མཚན་ཉིད་ཅན་དུ་བཤད་དེ། བྱང་ཆུབ་སེམས་འགྲེལ་ལས། སངས་རྒྱས་རྣམས་ཀྱི་
བྱང་ཆུབ་སེམས། །བདག་དང་ཕུང་པོ་རྣམ་རིག་གི། རྟོག་པ་རྣམས་ཀྱིས་མ་བསྒྲིབས་པའི། །
རྟག་ཏུ་སྟོང་ཉིད་མཚན་ཉིད་བཞེད། །ཅེས་གསུངས་ཤིང་རྒྱུད་གཞན་ནས་གསུངས་པ་
རྣམས་ཀྱང་དོན་གཅིག་ཏུ་འབབ་པ་ཡིན་ནོ། ། །
གསུམ་པ་ནི། འདི་ཡི་སོགས་ཏེ། འདི་ལྟ་བུའི་དོན་དམ་སེམས་བསྐྱེད་བླང་བའི་ཆོ་
ག་མདོ་སྡེ་རྣམས་ལས་མ་གསུངས་ཤིང་། འདི་ནི་ཆོས་ཉིད་སྒོམ་པའི་སྟོབས་ཀྱིས་ཐོབ་པ་
ཞེས་བྱ་བ་སྒོམ་བྱུང་གི་ཡེ་ཤེས་ཡིན་ལ། གལ་ཏེ་འབོག་པའི་ཆོ་ག་ལས་སྐྱེ་ན་ཀུན་རྫོབ་བརྡ་
96



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ལས་བྱུང་བའི་སེམས་བསྐྱེད་དུ་འགྱུར་ཞིང་། སྤང་སྐོངས་ཕྱག་བརྒྱ་པར། དོན་དམ་པའི་
བྱང་ཆུབ་ཀྱི་མཆོག་ཏུ་སེམས་བསྐྱེད་པར་བྱའོ། །ཞེས་གསུངས་པ་ཡང་དམ་བཅའི་ཚིག་
ཙམ་ཡིན་གྱི། ཆོ་ག་མ་ཡིན་ཏེ། རབ་དབྱེར། དོན་དམ་སེམས་བསྐྱེད་ཅེས་བྱ་བ། །སྒོམ་
པའི་སྟོབས་ཀྱིས་སྐྱེ་མོད་ཀྱི། །ཆོ་གའི་སྒོ་ནས་འདི་མི་སྐྱེ། །གལ་ཏེ་ཆོ་གས་སྐྱེ་ན་ནི། །བརྡ་
ལས་བྱུང་བའི་སེམས་བསྐྱེད་འགྱུར། །འདི་ནི་ཆོས་ཉིད་དོན་དམ་གྱིས། །ཐོབ་པ་ཞེས་བྱའི་
སེམས་བསྐྱེད་ཡིན་ཞེས་དང་། དོན་དམ་སེམས་བསྐྱེད་བྱའོ་ཞེས། །གལ་ཏེ་རྒྱ་ལ་གསུངས་
སྲིད་ཀྱང་། །དམ་བཅའ་ཡིན་གྱི་ཆོ་ག་མིན། །ཞེས་སོ། །དེས་ན་རྣམ་སྣང་མངོན་བྱང་དང་།
བྱང་ཆུབ་སེམས་འགྲེལ་སོགས་སྔགས་གཞུང་འགའ་ཞིག་ཏུ་ཆོ་ག་བཤད་པ་རྣམས་ཀྱང་།
འབྲས་དུས་ཀྱི་ཡེ་ཤེས་རྣམ་པ་ལམ་བྱེད་དུ་བྱས་ནས་དེའི་རྟེན་འབྲེལ་སྒྲིག་བྱེད་ཙམ་ཡིན་གྱི།
ངོ་བོ་སྒོམ་བྱུང་ལ་མ་ལྟོས་པར་ཆོ་ག་རྐྱང་པས་བསྐྱེད་མི་ནུས་པས་མཚན་ཉིད་པ་མ་ཡིན་ཏེ།
བྱང་ཆུབ་སེམས་འགྲེལ་ལས། བྱང་ཆུབ་སེམས་དཔའ་གསང་སྔགས་ཀྱི་སྒོར་སྤྱད་པ་སྤྱོད་
པ་རྣམས་ཀྱིས་དེ་ལྟར་ཀུན་རྫོབ་ཀྱི་རྣམ་པས་བྱང་ཆུབ་ཀྱི་སེམས་སྨོན་པའི་རང་བཞིན་ཅན་
བསྐྱེད་ནས། དོན་དམ་པའི་བྱང་ཆུབ་ཀྱི་སེམས་བསྒོམ་པའི་སྟོབས་ཀྱིས་བསྐྱེད་པར་བྱ་བ་
ཡིན་ཏེ། ཞེས་སོགས་གསུངས་པ་དང་། དེ་བཞིན་དུ་བསམ་མི་ཁྱབ་སོགས་མན་ངག་
བརྒྱུད་པའི་ཕྱག་ལེན་བརྡ་ཐབས་དང་བྱིན་རླབས་བཙན་ཐབས་ཀྱི་ཚུལ་དུ་མ་ཡོད་ཀྱང༌།
སེམས་བསྐྱེད་ཀྱི་ཐ་སྙད་མཁས་པ་ཆེན་པོ་སུས་ཀྱང་བཏགས་པའམ་ཡོངས་སུ་བསྒྲགས་
པར་མེད་དོ། །དོན་དམ་སེམས་བསྐྱེད་མཚན་ཉིད་པ་སྒོམ་སྟོབས་ལས་ངང་གིས་སྐྱེ་བ་ཡང་།
ཀ་མ་ལ་ཤི་ལས་སྒོམ་རིམ་དུ་མདོའི་ལུང་དྲངས་པར། དོན་དམ་པ་བྱང་ཆུབ་ཀྱི་སེམས་དེ་ནི་
འཇིག་རྟེན་ལས་འདས་པ། སྤྲོས་པ་མཐའ་དག་དང་བྲལ་བ། ཤིན་ཏུ་གསལ་བ། དོན་དམ་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
པའི་སྤྱོད་ཡུལ། དྲི་མ་མེད་པ། མི་གཡོ་བ། རླུང་མེད་པའི་མར་མེའི་རྒྱུན་བཞིན་དུ་མི་གཡོ་
བའོ། །དེ་འགྲུབ་པ་ནི་རྟག་ཏུ་གུས་པས་ཞི་གནས་དང་། ལྷག་མཐོང་གི་རྣལ་འབྱོར་གོམ་པ་
ལས་འགྱུར་རོ། །ཞེས་འབྱུང་ལ། ཟག་མེད་ཀྱི་སྡོམ་པ་དང་། བསམ་གཏན་གྱི་སྡོམ་པ་དང་།
སྙོམ་འཇུག་སོགས་སྒོམ་སྟོབས་ཀྱིས་ངང་གིས་སྐྱེ་བས་ཀྱང་མཚོན་ནུས་ཏེ། མཛོད་ལས།
བསམ་གཏན་ལས་སྐྱེས་བསམ་གཏན་གྱི། །ས་ཉིད་ཀྱིས་ཐོབ་ཟག་མེད་ཀྱི། །འཕགས་
དེས་སོ་སོ་ཐར་ཞེས་པ། །ཞེས་སོ། །བཞི་པ་ནི། ཚོག ས་སྦྱོར་སོགས་ཏེ། བདག་རྐྱེན་
རྫོགས་པའི་སངས་རྒྱས་མཉེས་པར་བྱས་པ་དང་། རྒྱུ་ཚོགས་གཉིས་རབ་ཏུ་བསགས་པ་
ཚོགས་སྦྱོར་གྱི་གནས་སྐབས་བསྐལ་པ་གྲངས་མེད་གཅིག་ཏུ་གོམས་པའི་མཐར། ས་དང་
པོར་ཆོས་ཀྱི་བདག་མེད་མངོན་སུམ་རྟོགས་པའི་ཡེ་ཤེས་སྐྱེ་བ་སྟེ། མདོ་སྡེ་རྒྱན་ལས།
རྫོགས་པའི་སངས་རྒྱས་རབ་མཉེས་བྱས། །བསོད་ནམས་ཡེ་ཤེས་ཚོགས་རབ་བསགས། །
ཆོས་ལ་མི་རྟོག་ཡེ་ཤེས་ནི། །སྐྱེས་ཕྱིར་དེ་ནི་དམ་པར་འདོད། །ཅེས་སོ། །ལྔ་པ་ནི། དོན་
དམ་སོགས་ཏེ། ས་མཚམས་དེར་བྱང་སེམས་འཕགས་པའི་མཉམ་བཞག་ཏུ་དོན་དམ་
སེམས་བསྐྱེད་རྣམ་པར་མི་རྟོག་པའི་ཡེ་ཤེས་ཀྱིས་བསྡུས་པའི་མཚན་ཉིད་པ་སྐྱེ་བའོ། །དྲུག་
པ་ནི། ཡུལ་ངེས་སོགས་ཏེ། སེམས་བྱུང་ཡུལ་ངེས་ལྔ་ལས་ཏིང་འཛིན་དང་། ཤེས་རབ་
གཉིས་མཚུངས་ལྡན་དང་བཅས་པ་རྣམས་ཀྱང་དོན་དམ་སེམས་བསྐྱེད་དུ་སོང་བ་ནི་དོན་
དམ་གྱི་སྡོམ་པའོ། །འདིའི་སྐབས་འཕྲོས་དོན་གྱི་ཚིགས་བཅད་གཞན་ཡང་སྨྲས་པ་ནི།
དམ་པའི་དོན་དུ་སོགས་ཏེ། སྤྱིར་དབུ་སེམས་ལྟ་བ་ཡངས་དོག་གི་དབང་གིས་རྟེན་དང་ཆོ་
ག་ཐ་དད་པ་བཞིན་དུ་ལྟུང་བ་དང་། ལྟུང་བ་ལས་ལྡང་བའི་ཚུལ་སོགས་རབ་དབྱེ་འགྲེལ་
བྱེད་ཚད་ལྡན་དང་བཅས་པའི་དགོངས་པ་བཞིན་བཤད་པ་ཡིན་ལ། འོན་ཀྱང་གང་ཟག་



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གིས་ཉམས་སུ་ལེན་པའི་ཚེ་ན། ལུགས་དེ་དང་དེའི་ལྟ་བ་དང་། སྤྱོད་པ་ཁོ་ན་ཟུང་འབྲེལ་
དགོས་པ་མ་ཡིན་པར། དབུ་མའི་ལྟ་བ་དང་། སེམས་ཙམ་པའི་སྤྱོད་པ་སྦྱར་ནས་ཉམས་སུ་
ལེན་པ་ཇོ་བོ་རྗེ་སོགས་དམ་པ་མང་པོས་མཛད་པ་ཡིན་ཏེ། བདག་ཉིད་ཆེན་པོས། ཕལ་
ཆེར་ལྟ་བ་དབུ་མའི་ཚུལ། །འཕགས་པ་ཀླུ་སྒྲུབ་ལུགས་རྗེས་འབྲང་། །སྤྱོད་པ་སེམས་ཙམ་
སྨྲ་བའི་གཞུང་། །ཐོགས་མེད་བཞེད་པའི་སེམས་བསྐྱེད་མཛད། །ཅེས་ཅུང་ཟད་བསྟིང་ཚིག་
ལྟར་གསུངས་ཀྱང་། དོན་ལ་ཉམས་ལེན་གྱི་སྐབས་སུ་དེ་ལྟར་རུང་བར་བཞེད་པའི་དབང་གིས།
རྒྱལ་སྲས་ལམ་བཟང་དུ། སྤྱོད་པ་རྒྱ་ཆེན་སྟོན་པ་ཤིན་ཏུ་རྒྱས་པའི་མདོ་སྡེ་སྣ་ཚོགས་ཀྱི་དོན་
མདོ་སྡེ་རྒྱན་གྱི་ལམ་རིམ་དང༌། ལྟ་བ་ཤེར་ཕྱིན་གྱི་མདོའི་དངོས་བསྟན་དབུ་མའི་ལུགས་
གཉིས་མི་འགལ་བར་སྦྱར་ཞིང་མི་འོས་པ་བསྲེས་པའི་ཐུན་ཚགས་བསྡུས་པ་མ་ཡིན་པར་
གང་ཟག་གཅིག་འཚང་རྒྱ་བའི་ལམ་ཡོངས་རྫོགས་སུ་མཛད་དེ། དེ་ཉིད་ལས། སྤྱོད་པ་རྒྱ་
ཆེ་ཤིན་ཏུ་རྒྱས་པའི་དོན། །ལྟ་བའི་དེ་ཉིད་ཤེས་རབ་ཕ་རོལ་ཕྱིན། །མི་འགལ་གསལ་བར་
སྟོན་པ་ཁོ་བོའི་གཞུང་། །རིགས་པས་བསྒྲུབ་པ་བླ་མའི་གསུང་བཞིན་བཤད། ཅེས་འབྱུང་
ལ་གཞུང་འདིའི་བཤད་གཞི་ཡང་དེ་ཉིད་ཡིན་པའི་དོན་ཏོ། །ཚིགས་བཅད་སྔ་མའི་འཕྲོར་
འདི་ནི་ལྟ་སྤྱོད་མ་འཁྲུལ་ཞིང་། །ཕན་ཚུན་ཐུན་ཚགས་མ་ཡིན་ལ། །ཇི་སྐད་བཤད་བཞིན་
ཉམས་ལེན་པ། །རྫོགས་སངས་རྒྱས་ཀྱི་བསྟན་པ་ཡིན། །ཞེས་གསུངས་པ་ནི། རྗེ་ཉིད་ཀྱི་
སེམས་བསྐྱེད་ཀྱི་ཆོ་ག་འདི་བརྒྱུད་པ་དང་མཐུན་པར་ཕྱག་ལེན་ཀླུ་སྒྲུབ་དང་བསླབ་སྤྱོད་ཀྱི་
དགོངས་པ་ཇི་ལྟ་བ་བཞིན་ལས། གཞུང་གཞན་ནས་ཐུན་ཚགས་བསྡུས་པ་མ་ཡིན་ཞེས་པ་
སྟེ་ཆོ་ག་ཕན་ཚུན་བསྲེ་མི་རུང་བའི་དམིགས་བསལ་ལོ། །དོན་གྱི་དབང་འདི་ལ་དགོངས་
ནས་ཀུན་མཁྱེན་རིན་པོ་ཆེས་དེ་ལྟར་ན་ལུགས་འདི་གཉིས་བླང་བའི་ཡུལ། རྟེན་གྱི་གང་



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཟག །ལེན་པའི་ཆོ་ག བསླབ་བྱ། ཕྱིར་བཅོས་ཀྱི་སྒོ་ནས་སོ་སོར་ཕྱེ་བ་ནི། རྗེ་བཙུན་ས་སྐྱ་
པ་ཡབ་སྲས་ཀྱི་སྲོལ་དུ་སྣང་ཞིང་། དེང་སང་ཁོ་བོའི་བླ་མ་རྡོ་རྗེ་འཆང་དང་དབྱེར་མ་མཆིས་
པ་ཀུན་དགའ་བཟང་པོ་འབའ་ཞིག་གི་ལུགས་སྲོལ་དུ་སྣང་ངོ༌། །ཞེས་དང༌། དགེ་ལྡན་པ་
རྣམས་ཀྱིས་དབུ་སེམས་ཀྱི་ལུགས་སོ་སོའི་ཐ་སྙད་མི་བྱེད་པར། སྨོན་འཇུག་སྟབས་གཅིག་
ཏུ་བླང་བ་དང་། འཇུག་སྡོམ་ཆོ་གས་བླང་བ་ཞེས་ཆོ་ག་རྒྱས་བསྡུས་ཀྱི་ཐ་སྙད་ཙམ་བྱས་
ནས་གཉིས་ཀ་དབུ་མ་ལུགས་སྦྱར་བ་ལ་དགག་པ་མཛད་པ་ཡང་སྔ་མའི་འཕྲོར། དེ་ལ་
ལོག་པར་རྟོག་པ་ཁ་ཅིག་ན་རེ། བྱང་ས་ནས་འབྱུང་བའི་སེམས་བསྐྱེད་ཀྱི་ཆོ་ག་ལ་སེམས་
ཙམ་ལུགས་དང་། སྤྱོད་འཇུག་ནས་འབྱུང་བའི་སེམས་བསྐྱེད་ཀྱི་ཆོ་ག་ལ་དབུ་མ་ལུགས་
ཞེས་སོ་སོར་ཕྱེ་བ་མི་འཐད་དེ། དབུ་སེམས་གཉིས་ཀས་ལུགས་གཉིས་ཀ་ཉམས་སུ་ལེན་
དུ་རུང་བའི་ཕྱིར། ཞེས་ཟེར་བ་ནི་སྨྲ་བས་ཕོངས་པར་ཟད་དོ། འོ་ན་ཁྱེད་རང་གི་བླ་མས་ཀླུ་
སྒྲུབ་ནས་བརྒྱུད་པའི་ལམ་རིམ་ལ་ཟབ་མོ་ལྟ་བ་དང་། ཐོགས་མེད་ནས་བརྒྱུད་པའི་ལམ་
རིམ་ལ་རྒྱ་ཆེན་སྤྱོད་པ་ཞེས་གཉིས་སུ་ཕྱེ་བ་ཡང་མི་འཐད་པར་ཐལ། དེ་གཉིས་ཀས་ཀྱང་
གཉིས་ཀ་ཉམས་སུ་ལེན་དུ་རུང་བའི་ཕྱིར། གསུམ་ཅར་ཁས། གཞན་ཡང་བྱམས་མགོན་
གྱི་ཡུམ་དོན་འགྲེལ་པ་ལ་སྦས་དོན་མངོན་རྟོགས་ཀྱི་རིམ་པ་གཏན་ལ་འབེབས་པ་དང་། ཀླུ་
སྒྲུབ་ཀྱི་ཡུམ་དོན་འགྲེལ་པ་ལ་དངོས་བསྟན་སྟོང་ཉིད་ཀྱི་ལྟ་བ་གཏན་ལ་འབེབས་པ་ཞེས་
གཉིས་སུ་དབྱེར་མི་རུང་བར་ཐལ། དེ་གཉིས་ཀས་ཀྱང་མངོན་རྟོགས་ཀྱི་རིམ་པ་དང་སྟོང་
ཉིད་ཀྱི་ལྟ་བ་གཉིས་ཀ་ཉམས་སུ་ལེན་དུ་རུང་བའི་ཕྱིར་རོ་ཞེས་སོགས་མཐའ་ཡས་པ་
བརྗོད་པར་བྱའོ། །ཞེས་ལན་གྱིས་བཟློག་པར་མི་ནུས་པའི་རིགས་པ་གསུངས་སོ། །དེ་དག་
ནི་འཕྲོས་དོན་ཏེ་ལེའུ་གསུམ་པའི་རྣམ་པར་བཤད་པ་བསྟན་ཟིན་ཏོ། །མཐའ་བྲལ་ལྟ་བའི་
ཏེ
1OO



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སྡོང་བུ་མཉེན་ལྕུག་རྩེར། །རྒྱ་ཆེན་སྤྱོད་པའི་འདབ་སྟོང་རབ་བཞད་ཅིང་། །ཕན་བདེའི་སྦྲང་
རྩི་འཇོ་བས་ཡོངས་ཁྱབ་པའི། །ཚུལ་མཆོག་རྒྱལ་སྲས་རྒྱ་མཚོས་གཟིགས་འོས་ལགས། །
ལེའུའི་མཇུག་བསྡུ་བ་ནི་ཡོངས་རྫོགས་བསྟན་པའི་ཉམས་ལེན་སོགས་ཏེ་གོ་སླའོ། །
སྐབས་ཀྱི་དོན་གསུམ་པ་སྔགས་ཀྱི་སྡོམ་པ་གཏན་ལ་དབབ་པ་ལ་གཉིས་ཏེ། རྟེན་
དང་འབྲེལ་པ་སྔགས་བླ་མེད་ལ་འཇུག་ཚུལ་དང་། སྔགས་སྡོམ་དངོས་གཏན་ལ་དབབ་
པའོ། །དང་པོ་ལ་གཉིས་ཏེ་སྐལ་དམན་རིམ་གྱིས་འཇུག་པའི་ཚུལ་དང་། སྐལ་ལྡན་ཅིག་
ཆར་དུ་འཇུག་པའི་ཚུལ་ལོ། །དང་པོ་ནི། སྔགས་ཀྱི་སྡོམ་པ་སོགས་ཏེ། ནང་གསེས་ཀྱི་
དབྱེ་བ་སྤྱོད་པ་རིམ་ཅན་དང་། ལྟ་བ་རིམ་ཅན་གཉིས་སུ་འགྱུར་བའི་དང་པོ་སྤྱོད་པ་ནི་རྟེན་
སོ་ཐར་རིས་བདུན་གང་རུང་དུ་ངེས་པས་ན་སྔར་གི་སྐབས་དོན་གོང་མ་གཉིས་སུ་བཤད་པ་
རྣམས་ཏེ། ཐོག་མར་འཆི་བ་མི་རྟག་པ་དང་། དལ་འབྱོར་རྙེད་དཀའི་སྒོ་ནས་ཚེ་འདི་ལ་བློ་
བཟློག་སྟེ། ཕྱི་མ་ཕན་ཆད་ཀྱི་ཆེད་དུ་གསོ་སྦྱོང་ཡན་ལག་བརྒྱད་པ་ཙམ་ལེན་དུ་གཞུག་
དེའི་འོག་ཏུ་འཁོར་བའི་ཉེས་དམིགས་དང་དལ་འབྱོར་རྙེད་དཀའི་སྒོ་ནས་འཁོར་བ་ལས་
བློ་བཟློག་སྟེ་ཐར་པའི་ཆེད་དུ་བསླབ་པའི་གནས་བཅུའི་དོན་ཅན་མི་དགེ་བཅུ་སྤོང་གིས་
ཁྱབ་པའི་སོ་ཐར་རིས་བདུན་པོ་གང་ལ་སློབ་ནུས་པ་དེ་ལེན་དུ་གཞུག །དེ་ནས་ཐེག་པ་
འོག་མའི་བྱང་ཆུབ་ཀྱང་གཞན་དོན་རྒྱ་ཆེ་བའི་གེགས་སུ་མཐོང་ནས་རང་དོན་ལས་བློ་
བཟློག་སྟེ་རྫོགས་པའི་བྱང་ཆུབ་ཀྱི་ཆེད་དུ་ཐེག་ཆེན་སེམས་བསྐྱེད་ལེན་པའི་བར་གྱིས་
འཇུག་པའོ། ། །
གཉིས་པ་ནི། དེ་ལྟར་སྤྱོད་པ་ལ་བསླབ་པའི་རྗེས་ཐོགས་སུ། ཐོག་མར་གྲུབ་མཐའ་
ལ་མ་ཞུགས་པའི་ལྷན་སྐྱེས་ཀྱི་བདག་གམ། ཞུགས་པའི་བདག་རྟག་པ་གཅིག་པུ་རང་
101



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དབང་ཅན་སོགས་སེམས་དང༌། ཕྱྭ་དང་དབང་ཕྱུག་སོགས་བྱེད་པ་པོས་བྱས་པའི་སྣང་བ་
ལས་བློ་བཟློག་སྟེ་དེ་བཞིན་ཉིད་ལ་རིམ་གྱིས་གཞོལ་བའི་ཆེད་དུ་བྱེ་བྲག་ཏུ་སྨྲ་བ་དང༌།
མདོ་སྡེ་པའི་གྲུབ་མཐའ་ལ་བསླབ། དེའི་འོག་ཏུ་ཕུང་སོགས་དང་རྡུལ་ཕྲན་དུ་འཛིན་པ་
ལས་ཀྱང་བློ་བཟློག་སྟེ། དེ་བཞིན་ཉིད་ལ་འབབ་པའི་ཆེད་དུ་རྣལ་འབྱོར་སྤྱོད་པའི་གཞུང་
ལ་བསླབ། དེ་ནས་རྣམ་རིག་ཙམ་དུ་འཛིན་པ་ལས་ཀྱང་བློ་བཟློག་སྟེ། དེ་བཞིན་ཉིད་
མངོན་དུ་བྱ་བའི་ཆེད་དུ་གང་དུའང་མི་འཛིན་པའི་མཐའ་བྲལ་དབུ་མ་ཆེན་པོ་ལ་སློབ་པའི་
བར་ནི་ཐུན་མོང་གི་ཐེག་པའི་འཇུག་ཚུལ་དང་། དེ་ནས་སྔགས་དང་ཕྱག་རྒྱའི་ཡེ་ཤེས་གོང་
མ་གོང་མ་ལ་རིམ་གྱིས་གཞོལ་ཞིང་། གསང་བའི་ཀུན་སྤྱོད་ཐུན་མོང་མ་ཡིན་པ་ལ་དཀྱིལ་
འཁོར་དུ་གཞུག་པའི་ཕྱིར། གནས་མ་བུ་ནས་དབུ་སེམས་ཀྱི་བར་གྱི་ལྟ་བའི་འདོད་ཚུལ་
དང་སྒོ་བསྟུན་པའི་དམ་ཚིག་པ་མི་འདོད་པ་དང་། དམ་ཡེ་གཉིས་སུ་འདོད་པ་དང་། དམ་
ཡེ་བཅིང་བར་འདོད་པ་དང་། དམ་ཡེ་དབྱེར་མེད་དུ་འདོད་པ་དང༌། འདོད་ཁམས་ཀྱི་
ཆགས་པ་བཞི་ལམ་དུ་བྱ་བ་རྒྱུད་སྡེ་བཞི་ལ་འཇུག་པ་ཡིན་པས་བྱ་སྤྱོད་རྣལ་འབྱོར་གྱི་རྒྱུད་
ཀྱི་རྒྱལ་པོ་ཀྱེ་རྡོ་རྗེ་བསྟན་པ་ནི། རྣལ་འབྱོར་གྱི་དབང་ཕྱུག་ཆེན་པོ་བརྒྱུད་པ་དང་བཅས་
པས་གདུལ་བྱ་དཀྲི་བའི་ཚུལ་ཐུན་མོང་མ་ཡིན་པ་སྟེ། ཀྱེ་རྡོ་རྗེ་ལས། དང་པོར་གསོ་སྦྱོང་
སྦྱིན་པར་བྱ། །དེ་ནས་བསླབ་པའི་གནས་བཅུ་ཉིད། །དེ་ལ་བྱེ་བྲག་སྨྲ་བ་བསྟན། །མདོ་སྡེ་
པ་ཡང་དེ་བཞིན་ནོ། །དེ་ནས་རྣལ་འབྱོར་སྤྱོད་པ་ཉིད། །དེ་ཡི་རྗེས་སུ་དབུ་མ་བསྟན། །
སྔགས་ཀྱི་རིམ་པ་ཀུན་ཤེས་ནས། །དེ་རྗེས་ཀྱེ་ཡི་རྡོ་རྗེ་བསྟན། །ཞེས་གསུངས་སོ། །
གཉིས་པ་སྐལ་ལྡན་ཅིག་ཆར་དུ་འཇུག་པའི་ཚུལ་ནི། སྐལ་ལྡན་སོགས་ཏེ། འདི་ལ་
རྟེན་ངེས་པ་མེད་དེ། རྒྱུད་སྡེ་རྣམས་ལས་ལྷ་དང་མི་དང་ལྷ་མ་ཡིན་དང་དྲི་ཟར་བཅས་པའི་
12



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འཇིག་རྟེན་ཐམས་ཅད་ཀྱང་རྒྱུད་ཉན་པའི་སྣོད་གསུངས་པ་དང་། ཨུརླན་གྱི་གནས་སུ་ཀླུ་
རྣམས་ལ་གསང་བ་འདུས་པའི་དཀྱིལ་འཁོར་དུ་དབང་བསྐུར་བས་གྲོལ་བར་གསུངས་པ་དང་།
སཾ་བུ་ཊར་ཤེས་རབ་མ་མངོན་དུ་མ་རྙེད་ན་བྱོལ་སོང་དག་ལ་ཡང་གོམས་པར་བྱའོ། །ཞེས་
བྱོལ་སོང་གི་ཕྱག་རྒྱ་བསྟེན་པར་བཤད་ཅིང་ཕྱག་རྒྱ་དེ་ཡང་དབང་བསྐུར་ཐོབ་ཅིང་དམ་
ཚིག་དང་སྡོམ་པར་ལྡན་དགོས་པའི་ཕྱིར་རོ། །ཇི་ལྟར་འཇུག་པའི་ཚུལ་ཡང་སྐལ་དམན་
རིམ་འཇུག་སྐབས་བསླབ་པའི་གནས་བཅུའི་རྗེས་སུ་བླ་མ་གོང་མས་དུས་ནམ་སྐྱེ་ངེས་པ་
མེད་པའི་སེམས་བསྐྱེད་ཅེས་བསྣན་པར་མཛད་པས་རྒྱས་པར་ན་བརྒྱུད་པའི་ཁྱད་པར་
གཉིས་ལྡན་གྱི་སེམས་བསྐྱེད་ཀྱི་ནང་གི་རྣལ་འབྱོར་དབང་ཕྱུག་ནས་བརྒྱུད་པ་དེ་ཉིད་དམ།
ཆོ་ག་བསྡུས་པ་ལྗོན་ཤིང་ནས་གསུངས་པ་སྟེ། མདོར་ན་ཐེག་ཆེན་ཐུན་མོང་མ་ཡིན་པའི་
སྐྱབས་འགྲོ་དང་འབྲེལ་བའི་སྨོན་འཇུག་སེམས་བསྐྱེད་ཐོབ་ནས་དབང་ལ་འཇུག་པ་ཡིན་ནོ། །
གཉིས་པ་སྔགས་སྡོམ་དངོས་གཏན་ལ་དབབ་པ་ལ་བཞི་སྟེ་ངོ་བོ་ངོས་བཟུང་བ།
དང་པོར་བླང་བའི་ཐབས། བར་དུ་སྲུང་བའི་ཚུལ། ཉམས་ན་ཕྱིར་བཅོས་པའོ། །དང་པོ་ལ་
གསུམ་སྟེ། མཚན་གཞི། མཚན་ཉིད། དབྱེ་བའོ། །དང་པོ་ནི། དབང་ལས་སོགས་ཏེ།
སྦྱིར་འདི་དག་སྔགས་བླ་མེད་ཉིད་བརྗོད་བྱའི་གཙོ་བོར་བྱས་ནས་བཤད་པ་ཡིན་པས།
དབང་བཞིའི་ཆོ་ག་ལས་ཐོབ་པའི་སྔགས་ཀྱི་སྡོམ་པ་གང་ཡིན་པ་སྟེ། དེས་མཚོན་པའི་བྱ་
རྒྱུད་སོགས་རང་རང་གི་དབང་གི་དངོས་གཞི་ལས་ཐོབ་པ་གང་དག་གོ།
གཉིས་པ་ལ་གཉིས་ཏེ་མཚན་ཉིད་དངོས་དང་། མཚན་ཉིད་དེ་ལྡན་གྱི་མིང་གི་རྣམ་
གྲངས་སོ། །དང་པོ་ནི། ཡིད་ནི་སོགས་ཏེ། ཡིད་མཚན་རྟོག་ལས་སྐྱོབ་པའི་ཐབས་ཁྱད་
པར་ཅན་གང་ཞིག མི་མཐུན་ཕྱོགས་སྤོང་བའི་སེམས་པ་མཚུངས་ལྡན་དང་བཅས་པའོ། །
103



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དེས་སངས་རྒྱས་ཀྱི་ས་ལ་མ་ཁྱབ་པར་ཐལ་བའི་སྐྱོན་ཡང་མེད་དེ། སྐྱོབས་པའི་ཐབས་ཞེས་
པ་སྐྱོབ་པར་བྱེད་པ་དང༌། སྐྱབས་ཟིན་པ་གཉིས་ཀ་ལ་འཇུག་པ་སྔར་སེམས་བསྐྱེད་ཀྱི་
སྐབས་སུ་རྫོགས་པའི་བྱང་ཆུབ་ཀྱི་སྒྲུབ་པ་ཁྱད་པར་བ་དེ། བསྒྲུབ་བྱ་དང་སྒྲུབ་བྱེད་གཉིས་
ཀ་ལ་འཇུག་པས། སངས་རྒྱས་ཀྱི་ས་ལ་མ་ཁྱབ་པར་ཐལ་བའི་སྐྱོན་མེད་པར་བཤད་པ་
དང་མཚུངས་སོ། །འདི་ལ་གང་སྐྱོབ་པ་དང་། གང་ལས་སྐྱོབ་པ་དང་། གང་གིས་སྐྱོབ་པ་
དང་གསུམ་ལས་དང་པོ་ནི་སྔགས་ཀྱི་སྐད་དོད་ལ་མན་ཞེས་ཡོད་པའི་མན་ནི་མ་ནོ་སྟེ། ཡིད་དང་།
ཏ་ར་ནི་སྐྱོབ་པ་ལ་འཇུག་པས་དབང་པོ་དང་། ཡུལ་གྱི་རྐྱེན་ལས་བྱུང་བས་ཚོགས་དྲུག་གམ།
ཡིད་ཀྱི་རྣམ་ཤེས་ལ་གསུམ་དུ་ཕྱེ་བའི་ཚོགས་བརྒྱད་ལ་ཡིད་ཅེས་པའི་ཐ་སྙད་བྱས་པ་དེ་
ཉིད་དོ། །གཉིས་པ་ནི་མཚན་རྟོག་ལས་ཏེ། མཚན་མ་ནི་ཡུལ་གྱི་སྤུ་རིས་སོ་སོ་བ་ཡིན་ལ།
རྟོག་པ་ནི་དེ་དང་དེར་མངོན་པར་ཞེན་པ་སྟེ་འདི་ལ་ཐ་མལ་གྱི་མཚན་མ་ལ་མངོན་པར་ཞེན་
པ་དང་། ལྷའི་མཚན་མ་ལ་མངོན་པར་ཞེན་པ་གཉིས་ཡོད་དོ། །
གསུམ་པ་ནི། ཐབས་ཁྱད་པར་ཅན་གྱིས་ཏེ་ཐེག་པ་དམན་པའི་ཉམས་ལེན་ལ་ལྟོས་
ནས་ཐེག་ཆེན་གྱི་ཉམས་ལེན་ཐབས་ཁྱད་པར་ཅན་ཡིན་ལ། དེ་ལ་ལྟོས་ནས་རྡོ་རྗེ་ཐེག་པའི་
སྨིན་གྲོལ་གཉིས་ཐབས་ཁྱད་པར་ཅན་ཡིན་པ་སྟེ་དེས་སྐྱོབ་པའོ། །དེ་ལྟར་ཡང་འདུས་པའི་
རྒྱུད་ཕྱི་མ་ལས། དབང་པོ་དང་ནི་ཡུལ་རྣམས་ཀྱི། །རྐྱེན་ལས་གང་དང་གང་བྱུང་བ། །ཡིད་
དེ་མན་ཞེས་བྱ་བར་བཤད། །ཏྲ་ནི་སྐྱོབ་པར་བྱེད་པའི་དོན། །འཇིག་རྟེན་སྤྱོད་ལས་རྣམ་
གྲོལ་བ། །གང་བཤད་དམ་ཚིག་སྡོམ་པ་སྟེ། །རྡོ་རྗེ་ཀུན་གྱི་བསྲུང་བ་ནི། །སྔགས་ཀྱི་སྤྱོད་
པ་ཞེས་བཤད་དོ། །ཞེས་སོ། །གཉིས་པ་ནི། དབང་གི་སོགས་ཏེ། དེ་ཉིད་ལ་དབང་གི་
དམ་ཚིག་དང་། །རིག་པ་འཛིན་པའི་སྡོམ་པ་དང་། སྔགས་སྡོམ་རྒྱུན་ལྡན་གྱི་གང་ཟག་རྒྱུད་
1)4



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཀྱི་སྔགས་ལམ་ཞེས་བྱ་བ་རྣམས་མིང་གི་རྣམ་གྲངས་ཏེ་དོན་གཅིག་གོ།
གསུམ་པ་ལ་གཉིས་ཏེ་དབྱེ་བ་དངོས་དང༌། དེ་ལས་དངོས་བཏགས་ཕྱེ་བའོ། །དང་
པོ་ལ་གཉིས་ཏེ་རྐང་གྲངས་ཀྱིས་མདོར་བསྟན་པ་དང་། སོ་སོའི་ངོ་བོས་ཅུང་ཟད་རྒྱས་པར་
བཤད་དོ། །དང་པོ་ནི། དབྱེ་བ་སོགས་ཏེ། སྔགས་སྡོམ་དེའང་དབྱེ་ན་གསུམ་དུ་འགྱུར་ཏེ།
བརྗོད་བྱའི་སྒོ་ནས་དང་། རྗོད་བྱེད་ཀྱི་སྒོ་ནས་དང་། ཆོ་གའི་སྒོ་ནས་དང་
། །དང་པོ་ལའང་
ནང་གསེས་ཀྱི་དབྱེ་བས་རྒྱུ་རྒྱུད་ཀྱི་སྡོམ་པ། ཐབས་རྒྱུད་ཀྱི་སྡོམ་པ་དང་། འབྲས་བུའི་རྒྱུད་
ཀྱི་སྡོམ་པ་གསུམ་འབྱུང་ངོ་ཞེས་རྐང་གྲངས་ཀྱིས་བསྟན་པའོ། ། །
གཉིས་པ་ནི། རིམ་པ་བཞིན་སོགས་ཏེ། རྒྱུའི་དུས་སོ་སོ་སྐྱེ་བོའི་རྒྱུད་ཀྱི་སྣང་བའི་
ཆོས་ཇི་སྙེད་པ་རང་སེམས་གསལ་སྟོང་ཟུང་དུ་འཇུག་པ་རང་བཞིན་ལྷན་ཅིག་སྐྱེས་པའི་ངོ་
བོར་སྡོམ་སྟེ། ཀྱེ་རྡོ་རྗེ་ལས། ལྷན་ཅིག་སྐྱེས་པ་གང་སྐྱེས་པ། །ལྷན་ཅིག་སྐྱེས་པ་དེ་བརྗོད་
བྱ། །རང་བཞིན་ལྷན་ཅིག་སྐྱེས་ཞེས་བརྗོད། །རྣམ་པ་ཐམས་ཅད་སྡོམ་པ་གཅིག །ཅེས་སོ། །
སྤྱིར་སྡོམ་པའི་དོན་མང་པོ་གཅིག་ཏུ་སྡོམ་པ་དང་། སྤང་བྱ་སྡོམ་པ་གཉིས་པ་ལ་འཇུག་པ་
ལས་འདི་ནི་སྔ་མ་དེ་ཉིད་ཡིན་ཏེ། རྣལ་འབྱོར་མ་ལུས་དབུས་གནས་སུ། །ཞེས་པའི་འགྲེལ་
པར་གྲུབ་ཆེན་མཚོ་སྐྱེས་ཀྱིས། ཕྱི་དང་ནང་གི་ཆོས་ཐམས་ཅད་རྣམ་པ་མང་བས་དེའི་ཕྱིར་
སྡུད་པར་བྱེད་པས་སྡོམ་པའོ། །ཞེས་གསུངས་པས་སོ། །དེ་ཉིད་ལེགས་པར་རྟོགས་ན་ཕྱི་མ་
ཤུགས་ཀྱིས་འགྲུབ་སྟེ་སྣང་བ་སེམས་སུ་རྟོགས་ཙམ་ན་སྤང་བྱ་སྣང་བའི་ཆོས་ལ་བདེན་
འཛིན་སྤོང་བའི་སྡོམ་པ་ཞིག་ཀྱང་འབྱུང་སྟེ་ལམ་དང་འབྲས་བུ་ལའང་འགྲེའོ། །
གཉིས་པ་ནི། བླ་མེད་སོགས་ཏེ། སྔགས་བླ་མེད་ཀྱི་ལམ་དུ་ཞུགས་པ་སློབ་པའི་གང་
ཟག་གི་རྒྱུད་ཀྱི་སྣང་བའི་ཆོས་ཐམས་ཅད་ཁྱད་པར་ཅན་དབང་བཞི་དང་བསྐྱེད་རྫོགས་ཀྱི་
105



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ལམ་གྱི་ངོ་བོར་སྡོམ་སྟེ། རྡོ་རྗེ་གུར་ལས། དེ་ཕྱིར་དཀྱིལ་འཁོར་འཁོར་ལོ་ཞེས། ཐབས་ནི་
བདེ་བའི་སྡོམ་པ་སྟེ། ཞེས་སོགས་དང་། རྩ་རྒྱུད་ལས། སྡོམ་པའི་དབྱེ་བའང་བཤད་པར་བྱ་སྟེ།
ཞེས་སོགས་ཀྱིས་རིམ་པ་བཞིན་གྲུབ་བོ། །
གསུམ་པ་ནི། སངས་རྒྱས་སོགས་ཏེ། སྔར་རྒྱུ་དུས་སུ་སྣང་བ་ཐམས་ཅད་གསལ་
སྟོང་ཟུང་འཇུག་གི་ངོ་བོར་རང་བཞིན་གྱིས་སྡོམ་པ་དེ་དབང་དང་ལམ་གྱིས་གློ་བུར་གྱི་དྲི་མ་
མ་ལུས་པ་དང་བྲལ་བར་བྱས་པའི་སངས་རྒྱས་མི་སློབ་པའི་རྒྱུད་ཀྱི་རང་སྣང་གི་ཡེ་ཤེས་ཏེ་
ཤེས་བྱའི་སྣང་བ་ཉིད་ཀྱང་ཡེ་ཤེས། ཡེ་ཤེས་ཉིད་ཀྱང་སྣང་བ། དེ་དག་ཀྱང་སྟོང་པ། སྟོང་པ་
ཡང་དེ་དག་དང་དབྱེར་མེད་པ་ལ་ཤེས་བྱ་ཐམས་ཅད་ཀྱང་བསམ་གྱིས་མི་ཁྱབ་པའི་གསང་
བ་གསུམ་གྱི་ངོ་བོར་འཆར་བའི་སྡོམ་པ་ནི། རྩ་རྒྱུད་ལས། དེ་ནས་ཆོས་ཀུན་སྡོམ་ཅིག་པའི། །
རྡོ་རྗེ་སེམས་དཔའ་ཞེས་བྱར་བཤད། ཅེས་དང་། སམྦུ་ཊར། དངོས་དང་དངོས་མེད་ལས་
གྲོལ་བ། །རྡོ་རྗེ་སེམས་དཔའ་བདེ་བའི་སྡོམ། ཞེས་སོ། །
གཉིས་པ་དངོས་བཏགས་ཕྱེ་བ་ནི། དེ་ལྟར་སོགས་ཏེ། དེ་ལྟར་རྒྱུ་ཐབས་འབྲས་
བུའི་སྡོམ་པ་གསུམ་གྱི་དང་པོ་ནི་སྔགས་སྡོམ་བཏགས་པ་བ་དང་། ཕྱི་མ་གཉིས་ནི། སྡོམ་པ་
མཚན་ཉིད་པར་བཞེད་དེ། རྗེ་བཙུན་རྩེ་མོས། དེ་ཁོ་ན་ཉིད་བསྡུས་པ་ཞེས་པའི་མིང་གིས་
ཐབས་རྒྱུད་དང་འབྲས་བུའི་རྒྱུད་དངོས་སུ་བསྟན་ནས། རྒྱུ་རྒྱུད་ཤུགས་ལ་ཤེས་པར་
གསུངས་པས་གྲུབ་ཅིང་། དེའི་འཐད་པ་རྒྱུ་ལ་གནས་པའི་རང་བཞིན་གྱི་སྡོམ་པ་དེ་སྤོང་
སེམས་ཀྱིས་མ་ཟིན་པས་བཏགས་པ་བར་འཇོག་ལ། དེ་ཉིད་དབང་གི་སྐབས་སུ་མྱོང་བ་
ཁྱད་པར་ཅན་གྱི་ངོ་བོར་སྐྱེ་ལ། དེའི་ཚེ་མི་མཐུན་ཕྱོགས་སྤོང་བའི་སེམས་པ་ཁས་བླངས་
མངོན་གྱུར་ཙམ་མ་ཡིན་པར་མྱོང་བ་དང་ངོ་བོ་གཅིག་པའི་སྤོང་སེམས་དོན་གྱིས་ཐོབ་པ་ནི་
106



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
མཚན་ཉིད་པར་འཇོག་ཅིང་། མྱོང་བ་དེ་ཉིད་ལྟ་བ་དང་ལམ་བཞི་བསྒོམ་པ་ལས། ཆུ་ཟླས་
ནམ་མཁའི་ཟླ་བ་རྟོགས་པའི་དཔེས་མཚོན་བྱེད་ཀྱི་ཡེ་ཤེས་མཐོང་ལ། དེས་མཚོན་པའི་
དོན་གྱི་ཡེ་ཤེས། ས་ཕྱེད་དང་བཅུ་གསུམ་ལ་རྟོགས་པའི་ཁྱད་པར་ཚེས་གཅིག་ནས་བཅོ་
ལྔའི་བར་གྱི་ཟླ་བ་འཕེལ་ཚུལ་འཆད་འགྱུར་བཞིན་ལ་བཅུ་གསུམ་པའི་ཕྱེད་ཕྱི་མ་ལ་
རྫོགས་པར་མཐོང་བས་ན་མཚན་ཉིད་པར་འཇོག་པའོ། །
གཉིས་པ་རྗོད་བྱེད་ཀྱིས་དབྱེ་བ་ནི། རྗོད་བྱེད་སོགས་ཏེ། སྔགས་སྡོམ་ལ་དབྱེ་ན་བྱ་
བའི་རྒྱུད་སོགས་རྒྱུད་སྡེ་བཞི་ཡི་སྡོམ་པ་བཞི་སྟེ། མཚན་གཞི་ནི་རིམ་བཞིན། བལྟས་པའི་
བདེ་བ་ལམ་བྱེད་ཀྱིས་དང་། དགོད་པའི་བདེ་བ་ལམ་བྱེད་ཀྱིས་དང་། ལག་བཅངས་ཀྱི་
བདེ་བ་ལམ་བྱེད་ཀྱིས་དང་། གཉིས་གཉིས་འཁྱུད་པའི་བདེ་བ་ལམ་བྱེད་ཀྱིས་ཡིད་མཚན་
རྟོག་ལས་སྐྱོབ་པའི་ཐབས་ཁྱད་པར་ཅན་གང་ཞིག །མི་མཐུན་ཕྱོགས་སྤོང་བའི་སེམས་པ་
མཚུངས་ལྡན་དང་བཅས་པའོ། །གསུམ་པ་ཐོབ་བྱེད་ཆོ་གའི་སྒོ་ནས་དབྱེ་བ་ནི། ཆོ་ག་
སོགས་ཏེ། སྔགས་སྡོམ་ལ་དབྱེ་ན་སྟ་གོན་གྱི་གནས་སྐབས་སུ་ཐོབ་པ། འཇུག་པའི་གནས་
སྐབས་སུ་ཐོབ་པ། དངོས་གཞིའི་གནས་སྐབས་སུ་ཐོབ་པ་དང་གསུམ་ལས། སྟ་གོན་གྱི་
རྒྱུན་བཤགས་ལས་གང་ཐོབ་པ་ནི། སོ་བྱང་གི་སྡོམ་པ་ཡིན་ལ། གནས་གསུམ་བྱིན་རླབས་
ནས་སྔགས་སྡོམ་སྐྱེ་བའི་མགོ་བརྩམ་པ་ཡིན་པས་དེའི་སྐབས་སུ་ཐོབ་པ་ནི་རྡོ་རྗེ་གསུམ་གྱི་
ས་བོན་ཐེབས་པའི་སྡོམ་པ་ཡིན་ནོ། །འཇུག་པའི་རིགས་ལྔའི་སྡོམ་བཟུང་གི་སྐབས་སུ་
ཁས་བླངས་ཀྱི་སྒོ་ནས་ཐོབ་པ་དེའི་སྡོམ་པ་ཡིན་ལ། ཟླ་བ་རྡོ་རྗེའི་སེམས་བསྐྱེད་ལ་སོགས་
པ་འཇུག་པ་ཕྱི་ནང་གཉིས་རང་རང་ངོས་སྐལ་གྱི་ཆོ་ག་ལས་གང་ཐོབ་པ་ནི་དེ་དང་དེའི་སྡོམ་
པ་ཡིན་ནོ། །དངོས་གཞི་རྡོ་རྗེ་སློབ་མའི་དབང་དང་། སློབ་དཔོན་གྱི་དབང་གིས་བསྡུས་པ་
107



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ལ་དབང་བཞིའི་ཆོ་ག་ལས་གང་ཐོབ་པ་ནི་བསྐྱེད་རྫོགས་དེ་དང་དེའི་སྡོམ་པ་སྟེ་རྣལ་འབྱོར་
བླ་མེད་ཀྱི་ལུགས་སོ། །དེས་འགྲེ་བ་རྒྱུད་སྡེ་འོག་མ་གསུམ་ལའང་ཁས་བླངས་དང་ཆོ་ག་
དང་རང་གི་དངོས་བསྟན་ཙམ་གྱིས་ཐོབ་པའི་སྡོམ་པའོ། །
སྤྱི་དོན་གཉིས་པ་དང་པོར་བླང་བའི་ཐབས་ལ་བདུན་ཏེ། གང་དུ་བསྐུར་བའི་དཀྱིལ་
འཁོར། ཇི་ལྟར་བསྐུར་བའི་ཆོ་ག །དབང་བསྐུར་བའི་དགོས་པ། སློབ་དཔོན་གྱི་མཚན་
ཉིད་སོགས་ཁ་འཕངས་པའི་ཚུལ་གྱིས་བསྟན་པ། དབང་གི་ངེས་ཚིག དབང་ཆོག་དེ་ལས་
སྔགས་སྡོམ་ཐོབ་པའི་དུས་བསྟན་པ། ཐོབ་པ་དེ་ཇི་ལྟར་སྐྱེ་བའི་ཚུལ་ལོ། །དེའི་དང་པོ་ལ་
གཉིས་ཏེ། དཀྱིལ་འཁོར་གྱི་དབྱེ་བ་དང་། དེ་ལས་དེང་སང་གི་སྨིན་བྱེད་དུ་རུང་བ་ངོས་
བཟུང་བའོ། །དང་པོ་ལ་ལྔ་སྟེ། ཡེ་ཤེས་ཀྱི་དཀྱིལ་འཁོར། སྤྲུལ་པའི་དཀྱིལ་འཁོར། ཏིང་
ངེ་འཛིན་གྱི་དཀྱིལ་འཁོར། རྡུལ་ཚོན་གྱི་དཀྱིལ་འཁོར། རས་བྲིས་ཀྱི་དཀྱིལ་འཁོར། ཀྱང་
གི་སྒྲས་བསྡུས་པའི་ལུས་དཀྱིལ་ལོ། །དེ་དག་རིམ་བཞིན་བཤད་པ་ལ། གང་དུ་བསྐུར་
བའི་སོགས་ཏེ། སྟོན་པ་རྡོ་རྗེ་འཆང་གིས་རྒྱུད་གསུངས་པའི་ཚེས་བཅུ་པའི་འཁོར་རྣམས་ཡེ་
ཤེས་ཀྱི་དཀྱིལ་འཁོར་དུ་བཅུག་ཅིང་དབང་བསྐུར་བའི་རྣམ་པར་འཕྲུལ་པ་ངེས་པའི་དོན་དུ་
སྟོན་འཁོར་དབྱེར་མེད་པ་ནི་ཡེ་ཤེས་ཀྱི་དཀྱིལ་འཁོར་ཞེས་བརྗོད་དེ། གསང་བ་གྲུབ་པ་
ལས། རྒྱུད་འཆད་པ་དེ་ཐུགས་རྡོ་རྗེ། འཆད་པ་པོ་དེ་སྡུད་པའང་དེ་ཞེས་སོ། །གྲུབ་པའི་ས་
ལ་གནས་པའི་འཕགས་པའམ། དེ་ལ་ཉེ་བའི་སོ་སྐྱེ་ལས་དག་པ་རྣམས་ཀྱི་བློ་ངོར་སྤྲུལ་པ་
མཆོག་གི་སངས་རྒྱས་སམ། བྱང་ཆུབ་སེམས་དཔའ་འམ། ཡེ་ཤེས་ཀྱི་མཁའ་འགྲོ་མས་
དཀྱིལ་འཁོར་སྤྲུལ་པ་ནི་སྤྲུལ་པའི་དཀྱིལ་འཁོར་ཏེ། སྤྲུལ་པ་མཆོག་ལས་གྲུབ་པའི་ས་ལ་
གནས་པ་རྣམས་ཀྱིས་དབང་བླང་ཞིང་རྒྱུད་ཐོས་པ་ནི། དེ་ཉིད་འདུས་པ་ལས་དཀྱིལ་འཁོར་
108



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
མཐོང་བ་རྣམས་གྲུབ་པའི་ས་ལ་བཞག་གོ། ཞེས་གསུངས་པ་སྟེ་སྔ་མ་དང་ཆ་འདྲ་ལ། སོ་སྐྱེ་
ལས་དག་པ་རྣམས་ཀྱིས་དབང་བླང་མ་ཐག་གྲུབ་པའི་ས་ཐོབ་པ་ནི། ས་ར་ཧ་པ་དང་རྣལ་
འབྱོར་དབང་ཕྱུག་གིས་དབང་ཐོབ་པའི་གཏམ་རྒྱུད་བཞིན་ནོ། །ཏིང་ངེ་འཛིན་ལ་བརྟན་པ་
ཐོབ་པའི་འཕགས་པའམ། སོ་སྐྱེའི་རྡོ་རྗེ་སློབ་དཔོན་འགའ་ཞིག་གིས་ལུས་ངག་གི་བྱ་རྩོལ་
ཅུང་ཟད་ཀྱང་མེད་པར་ཏིང་ངེ་འཛིན་འབའ་ཞིག་གིས་ས་ཆོ་ག་ནས་མཇུག་ཆོག་གི་བར་
ཚང་བའི་རྡུལ་ཚོན་གྱི་དཀྱིལ་འཁོར་རང་ཉིད་ཀྱིས་བལྟ་བ་དང་གཞན་ལ་བསྟན་ནུས་པར་
བཞེངས་ཏེ་དབང་བསྐུར་བ་ནི་ཏིང་ངེ་འཛིན་གྱི་དཀྱིལ་འཁོར་ཏེ། དཔའ་བོ་རྡོ་རྗེས་འབྲོག་
མི་ལ་དབང་བསྐུར་བའི་ལོ་རྒྱུས་ཇི་ལྟ་བ་བཞིན་ནོ། །འདི་ལ་སློབ་དཔོན་ཨབྷ་ཡས་བསམ་
གཏན་གྱི་དཀྱིལ་འཁོར་དང་། དེའི་སྒྲུབ་མཆོད་དུ་གསུངས་མོད། བོད་ཁ་ཅིག་མཎྜལ་ཚོམ་
བུ་ལ་བརྟེན་ནས་གསང་བ་འདུས་པའི་མཆོད་ཆོག་གྱེར་བ་ལ་བསམ་གཏན་གྱི་སྒྲུབ་མཆོད་
དུ་མིང་བཏགས་པ་ནི། རྡོ་རྗེ་འཆང་ཡབ་སྲས་དང་། ཀུན་མཁྱེན་ཆེན་པོས་བཀག་ཟིན། སོ་
སྐྱེའི་རྡོ་རྗེ་སློབ་དཔོན་ཅི་རིགས་པས་ལུས་ངག་གི་རྩོལ་བ་དང་བཅས་རྒྱུད་ནས་གསུངས་
པའི་དབང་གི་མངོན་རྟོགས་མཐའ་དག་ཚང་བས་བསྐུར་བ་ནི་རྡུལ་ཚོན་གྱི་དཀྱིལ་འཁོར་ཏེ།
རྒྱུད་ཐམས་ཅད་ཀྱི་དངོས་བསྟན་ཡིན་ཞིང་། སློབ་དཔོན་དྲིལ་བུ་པས། ཐིག་ལ་ཚོན་དགྱེའི་
རིམ་པ་བསྟན། ཞེས་སོ། །མངོན་རྟོགས་དེ་རྣམས་ལས་སྟ་གོན་དང་དངོས་གཞི་གཉིས་
ཀྱིས་བསྐུར་བ་ནི། མི་གཡོ་བླ་མེད་རྒྱུད་ལས། ཡང་ན་དཀྱིལ་འཁོར་བྲི་བྱ་བ། །རས་བྲིས་
ཚུལ་དུ་བྲི་བར་བྱ། །སྔོན་བཞིན་དཀྱིལ་འཁོར་བྲི་བྱས་ནས། །དབུས་སུ་མི་གཡོ་མཐིང་
ནག་བྲི། །ཞེ་སྡང་རྡོ་རྗེ་མས་འཁྱུད་པ། །ཤར་དུ་མི་གཡོ་དཀར་པོ་བྲི། །ཞེས་སོགས་
གསུངས་པ་དང་། རང་ལུགས་ལ་རས་བྲིས་ལ་མཚན་མ་ཙམ་གྱིས་མི་ཆོག་པར་སྐུ་ངེས་
109



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པར་བྲི་བར་བཞེད་པ་ཡང་། རྒྱུད་འདི་དང་། ཛ་ཡ་སེ་ནས་མཁའ་འགྲོ་རྒྱ་མཚོའི་དཀྱིལ་
ཆོག་ཏུ་གསུངས་པའི་དགོངས་པའོ། །དྲིལ་བུ་པས། རི་མོར་གནས་པའི་ལས་དང་ནི། །
ཞེས་དང་། བཅོས་མ་གཉིས་ཀྱི་ཞེས་གསུངས་པའི་ཡ་གྱལ་ཏེ། རས་བྲིས་ཀྱི་དཀྱིལ་འཁོར་
ཉིད་དུ་བསྐུར་བའོ། །ཕྱི་དཀྱིལ་དུ་འཇུག་པ་སྔོན་དུ་སོང་བའི་སྐལ་ལྡན་ལ་དགོངས་པ།
ནང་ལ་མཆོག་ཏུ་གཞོལ་བའི་ལུས་དཀྱིལ་ཀྱང་ཡོད་དེ། དྲིལ་བུ་པས། འགྲོ་བ་འདི་དག་
རང་བཞིན་གྱི། །གྲུབ་པའི་དཀྱིལ་འཁོར་གཉིས་མེད་པའོ། །ཞེས་སོགས་གསུངས་སོ། ། །
ཀླུ་བྱང་གི་དཀྱིལ་ཆོག་ཉི་ཤུ་པར། །དཀྱིལ་འཁོར་བརྒྱད་དུ་གསུངས་པ་དང་། །ཨ་
བྷི་དྷ་ནར་དཀྱིལ་འཁོར་དྲུག་ཏུ་གསུངས་པ་རྣམས་ཀྱང་ཕལ་ཆེར་རྡུལ་ཚོན་གྱི་རྒྱུ་དང་།
ལྷའི་མཚན་མ་འགོད་ཚུལ་གྱི་སྒོ་ནས་དབྱེ་བ་ཡིན་པས་སྔར་བཤད་པ་དེ་དག་ཏུ་འདུས་སོ། །
མདོར་ན་རྒྱུད་སྡེ་རིན་པོ་ཆེ་རྣམས་ནས་དཀྱིལ་འཁོར་དང་བཅས་པའི་དབང་བསྐུར་བའི་
ཚུལ་ཁོ་ནར་གསུངས་ཀྱི། དཀྱིལ་འཁོར་མེད་པར་དབང་བསྐུར་བའི་ཚུལ་མ་གསུངས་པ་
ལ་དགོངས་ནས། སློབ་དཔོན་དྲིལ་བུ་པས། དབང་བསྐུར་དཀྱིལ་འཁོར་སྔོན་འགྲོ་བར། །
རྡོ་རྗེ་འཆང་གིས་གསུངས་པ་སྟེ། །ཞེས་གསུངས་པ་དང་། ཡེ་ཤེས་ཞབས་ལུགས་ཀྱི་འགྲོ་
བ་དབང་བསྐུར་གྱི་སྔོན་དུ་མངལ་དུ་དཀྱིལ་འཁོར་བསྐྱེད་དགོས་པས་གྲུབ་ཅིང་། འཕགས་
ལུགས་ལའང་ལྷག་མོས་ཀྱི་དཀྱིལ་འཁོར་བསྐྱེད་པ་དང༌། དེའི་མཛད་པ་འབྲེལ་ཆགས་སུ་
འབྱུང་བ་སྔ་མ་དང་གནད་གཅིག་པས་སོ། །འདིར་བློ་ངོར་ཐབས་སྣང་བའི་ཁྱད་པར་གྱིས་
མཚོན་དགོས་པས་ན་དྲང་དོན་ཀུན་རྫོབ་པའི་དཀྱིལ་འཁོར་གྱི་རྣམ་གཞག་ལས་མ་སྨོས་ཀྱང་།
མཚོན་བྱ་དེས་དོན་དམ་པའི་དཀྱིལ་འཁོར་ཡང་ཤུགས་ཀྱིས་རྟོགས་པར་བྱ་སྟེ། དེ་ཡང་ཀྱེ་
རྡོ་རྗེ་ལས། དཀྱིལ་ནི་སྙིང་པོ་ཞེས་བརྗོད་དེ། །བྱང་ཆུབ་སེམས་ནི་བདེ་ཆེན་པོ། །ལེན་པར་
1 1)



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བྱེད་པས་དཀྱིལ་འཁོར་ཉིད། །ཅེས་དཀྱིལ་འཁོར་གྱི་སྒྲ་དོན་སྙིང་པོ་བདེ་བ་ཆེན་པོ་ལེན་
ཅིང་འཛིན་པ་ལ་བཤད་ལ། སྙིང་པོ་བདེ་བ་ཆེན་པོ་དེ་ཡང་རྣམ་སྣང་མངོན་བྱང་ལས།
དཀྱིལ་འཁོར་འདི་ནི་སངས་རྒྱས་འབྱུང་བ་སྟེ་དཀྱིལ་ནི་སྙིང་པོ་ཞེས་བྱའོ། །འཁོར་ལོ་ནི་
རྫོགས་པ་སྟེ་དེའི་གོང་ན་སྙིང་པོར་གྱུར་པ་གཞན་མེད་པས་དཀྱིལ་འཁོར་ཞེས་བྱའོ། །ཞེས་
སྙིང་པོ་རྫོགས་པ་ལ་དཀྱིལ་འཁོར་དུ་བཤད་པ་དང་། དུས་འཁོར་རྩ་རྒྱུད་ལས། དཀྱིལ་
འཁོར་ཆོས་ཀྱི་དབྱིངས་ཉིད་དོ། །ཞེས་དང་། ངེས་བརྗོད་བླ་མ་ལས་ཀྱང་། ཆོས་ཀྱི་
དབྱིངས་ཀྱི་གྲོང་ཁྱེར་མཆོག ཅེས་ཆོས་དབྱིངས་བདེ་བ་ཆེན་པོའི་ཕོ་བྲང་ལ་དཀྱིལ་འཁོར་
དུ་བཤད་དོ། ། །
གཉིས་པ་དེ་ལས་དེང་སང་གི་སྨིན་བྱེད་དུ་རུང་བ་ངོས་བཟུང་བ་ནི། མ་སྨིན་སྨིན་
བྱེད་སོགས་ཏེ། རྣལ་འབྱོར་གྱི་དབང་ཕྱུག་བིརྱ་པའི་བཞེད་པས་ལས་དང་པོ་པ་སྔར་མ་
སྨིན་པ་སྨིན་པར་བྱེད་པ་རྒྱུ་དུས་ཀྱི་དབང་ལ་མངོན་པར་རྟོགས་པ་བདུན་ནམ་བརྒྱད་ལྡན་
དགོས་པས་རྡུལ་ཚོན་གྱི་དཀྱིལ་འཁོར་ངེས་པར་དགོངས་པར་བཞེད་པ་དེ་ཉིད་གཞིར་
བཞག་ནས། རབ་དབྱེར། དེང་སང་གང་ཟག་རབ་འབྲིང་ཀུན། །རྡུལ་ཚོན་གྱི་ནི་དཀྱིལ་
འཁོར་དུ། །དབང་བསྐུར་བྱ་བར་གསུངས་མོད་ཀྱི། །གཞན་གྱི་སྨིན་བྱེད་རྒྱུད་ལས་བཀག
ཅེས་གསུངས་ཤིང༌། ཇོ་བོ་ནཱ་རོ་ཏ་པ་ཡང་འདི་ཉིད་བཞེད་དེ། དབང་མདོར་བསྟན་གྱི་
འགྲེལ་པར། དབང་བདུན་པོ་འདི་དག་ནི་རྡུལ་ཚོན་གྱི་དཀྱིལ་འཁོར་རྣམ་པར་སྤངས་ནས་
གཞན་རས་བྲིས་ལ་སོགས་པར་བསྐུར་བར་བྱ་བ་མ་ཡིན་ནོ། །ཞེས་སོ། །གནས་སྐབས་
གཞན་དུ་སྟེ་སྔར་ཀྱེ་རྡོ་རྗེ་ལྟ་བུ་རྡུལ་ཚོན་དུ་ཐོབ་ཟིན་པ་ལ་དཀྱིལ་འཁོར་གཞན་གྱི་དབང་
རས་བྲིས་སུ་བསྐུར་རུང་བར་རྡོ་རྗེ་འཆང་བཞེད་དེ། ཀུན་མཁྱེན་བླ་མས་སྤྱི་དོན་དུ། དེ་ལ་
1 11



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
བདག་གི་བླ་མ་ནི་སྔར་རྒྱུད་མ་སྨིན་པ་གསར་དུ་སྨིན་པར་བྱེད་པ་ལ་རྡུལ་ཚོན་གྱི་དཀྱིལ་
འཁོར་དགོས་ཤིང་། དཀྱིལ་འཁོར་གཅིག་ཏུ་སྨིན་བྱེད་ཀྱི་དབང་ཐོབ་ནས་དཀྱིལ་འཁོར་
གཞན་དུ་དབང་བསྐུར་བ་ལ་རས་བྲིས་ལ་བརྟེན་ནས་ཀྱང་རུང་པར་བཞེད་དོ། །ཞེས་འབྱུང་
བས་སོ། །སྤྱིར་དཀྱིལ་འཁོར་འདི་གཉིས་གང་ཡིན་ཀྱང་བྲི་ཐིག་སོགས་མཚན་ཉིད་ཚང་བ་
ཞིག་གནད་དུ་ཆེ་བའི་ཕྱིར། རྗེ་ས་སྐྱ་པ་ཆེན་པོ་ལ་མལ་ལོས། ངའི་ཆོས་འདི་ངེས་པར་
འཚང་རྒྱ་བའི་ཆོས་ཡིན་པས། མི་ཉིད་ཀྱིས་རིགས་ཀྱི་དབང་བསྐུར་བྱེད་ཟེར་ནས་ར་ཚང་
གཅིག་ཏུ་ཕུབ་གོག་གཅིག་གི་ཁར་ཙམ་པའི་པདྨ་འདབ་བརྒྱད་གཅིག་བྲིས་དེའི་ཁར་བླུ་གུ་
ཆང་གིས་བཀང་བའི་རྐེ་ལ་བལ་དཀྲིས་ནས་བྱེད་པ་ཡོང་བས་དེ་འདྲ་མ་བྱེད་ཅིག །ཅེས་
གདམས་པའི་དོན་ས་ཆེན་སྐུ་རིགས་རྙིང་མ་བ་ཡིན་པས་སམ། དེ་དུས་ཀྱི་སློབ་མ་རྙིང་མའི་
རིགས་ཅན་གྱི་ངོར་དེ་འདྲ་མཛད་ཀྱིས་དོགས་པར་མངོན་ཞིང་། གཡུང་དྲུང་རིས་དང༌།
ནས་འདྲའི་དཀྱིལ་འཁོར་དུ་དབང་བསྐུར་བྱེད་པ་ཡང་རབ་དབྱེར་བཀག་ཟིན། །
གཉིས་པ་ཇི་ལྟར་བསྐུར་བའི་ཆོ་ག་ནི། གསང་བ་སྤྱི་རྒྱུད་ལས། རྣམ་དཔྱད་དང་པོར་
ས་གཞི་བཟུང་། །གཉིས་པ་ལ་ནི་སྟ་གོན་བྱ། །ནུབ་གསུམ་པ་ལ་འཇུག་པ་ཤིས། །ཞེས་པ་
ནུབ་གསུམ་དུ་གསུངས་ཀྱང་། ལྗོན་ཤིང་དུ་སྐལ་དམན་སྔགས་ལ་འཇུག་པའི་བློ་སྦྱོང་དང་
ལྟ་སྤྱོད་རིམ་ཅན་གསུངས་པ་ལས་འོག་མའི་ལམ་རང་རྐང་འཆད་པའི་སྐབས་མིན་པས་
སྲོལ་གཉིས་ཀྱི་སེམས་བསྐྱེད་ཀྱི་འཕྲོས་མེད་པར་དུས་ངེས་པར་མེད་པའི་སེམས་བསྐྱེད་ནི་
སྤྱོད་པ་ཡིན་པས་སྐབས་འདིར་འབྱུང་མོད་ཀྱང་ཁ་ཅིག་དབང་བསྐུར་གྱི་སྟ་གོན་གྱི་དུས་
ལས་སེམས་བསྐྱེད་མི་བྱེད་པའི་གང་ཟག་ཀྱང་ཡོད་པས་རེ་ཞིག་བཟུང་བདེ་བའི་ཕྱིར་འོག་
ཏུ་བརྗོད་པར་བྱའོ་ཞེས་དབང་གི་སྔོན་འགྲོའི་སེམས་བསྐྱེད་བསྡུས་པ་དེ་ལ་ཁ་འཕངས་
1 12



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པར་མཛད་ཅིང་། ས་བཅད་ཀྱང་དབང་གི་སྔོན་དུ་འགྲོ་བའི་བྱ་བ་དང་། དབང་བསྐུར་བའི་
མངོན་རྟོགས་དངོས་ཏེ་གཉིས། དང་པོ་ལ་ཐེག་ཆེན་གྱི་སྐྱབས་འགྲོ་དང་འབྲེལ་པའི་སེམས་
བསྐྱེད་དང༌། སློབ་མ་རྗེས་བཟུང་སྟེ་གཉིས། གཉིས་པ་ལ་བསྙེན་པ་མན་ཆད་དོན་ཚན་
བདུན་དུ་མཛད་པ་ནི་གཞུང་འགྲེལ་གྱི་བཀྲི་ཚུལ་ཡིན་ལ། གསུང་ངག་རིན་པོ་ཆེས་བཀྲི་
ཚུལ་ལ་སྣང་གསུམ་གྱིས་བློ་སྦྱང་ནས་ལུགས་འདིའི་སེམས་བསྐྱེད་རྒྱས་པར་ཕོག །དབང་
གི་མངོན་རྟོགས་དངོས་ནི། རྗེས་བཟུང་བསྙེན་པས་ཆོ་ག་དང་། །སྟ་གོན་བྲི་རྒྱན་སྒྲུབ་ཅིང་
མཆོད། །འཇུག་ཅིང་དབང་བླང་མཇུག་ཆོག་སྟེ། །ཞལ་དང་འདྲ་བའི་སྤྱི་སྡོམ་བརྒྱད། །ཅེས་
ཀྱེ་རྡོ་རྗེའི་ཞལ་དང་འདྲ་བའི་ཆོ་གའི་གཞི་ཆེན་པོ་བརྒྱད་གསུངས་པ་ནི། སློབ་མ་རྗེས་བཟུང་།
བསྙེན་པ། ས་ཆོག །སྟ་གོན། བྲི་ཞིང་རྒྱན་དགྲམ་པ། སྒྲུབ་ཅིང་མཆོད་པ། འཇུག་ཅིང་
དབང་བསྐུར་བ། མཇུག་གི་བྱ་བའོ། །དེ་དག་ཀྱང་། བསྐུར་བའི་ཆོ་ག་ནི་ཞེས་མཚམས་
སྦྱར་ཏེ། དང་པོ་ནི། རྗེས་བཟུང་སོགས་ཏེ། སམ་ཊ་ལས། སློབ་མས་པུས་མོའི་ལྷ་ང་ནི། །
ས་ལ་དད་པས་བཙུག་ནས་ནི། །ཐལ་མོ་སྦྱར་ནས་བསྟོད་པ་ཡིས། །སྟོན་པ་ལ་ནི་ཞུ་བར་
བྱ། །ཞེས་དང་། བཅོམ་ལྡན་ཞབས་པད་སྤངས་ནས་ནི། །ཞེས་སོགས་གསོལ་གདབ་ཀྱི་
ཚིག་དེས་རྗེས་འཛིན་སྟོན་པ་མངོན་རྟོགས་ལྗོན་ཤིང་ལས་བཤད་ཅིང་། དེ་བཞིན་དུ་སློབ་
དཔོན་གྱིས་སློབ་མ་བརྟགས་ཏེ་ཁས་བླངས་པ་ལ་རྗེས་འཛིན་དུ་བཤད་པ་དང་། བར་ཆད་
བསྲུང་བའི་ཆོ་ག་ལ་རྗེས་འཛིན་དུ་བཤད་པ་ལས་འདིར་རྗེས་འཛིན་གསུམ་ཀ་ཚང་བར་
མཛད་པ་དང་། དཀྱིལ་ཆོག་རྡོར་ཕྲེང་སོགས་ལས་རྗེས་འཛིན་ཅུང་ཟད་ཚུལ་མི་འདྲ་བར་
གསུངས་པ་རྣམས་ཀྱང་དོན་དུ་གཅིག །འདིའི་དགོས་པ་ཡང་གུར་ལས། གང་གིས་སློབ་
དཔོན་གསོལ་མ་བཏབ། །འདིར་ནི་རིགས་སུ་སྐྱེ་བ་མེད། །ཅེས་གསུངས་པའི་དགག་བྱ་
1 13



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
རྣམས་ཁེགས་པ་དང༌། སྤྱི་རྒྱུད་ལས། དེ་ལྟར་སློབ་མ་ཡོངས་བཟུང་ནས། །ལས་ལ་
བགེགས་ནི་མེད་པར་འགྱུར། །ཞེས་འབྱུང་བའི་དགོས་པ་སྒྲུབ་པའི་ཆེད་ཡིན་ནོ། །བསྙེན་
པ་ནི། བསྙེན་པ་ལ་སོགས་ཏེ། བུམ་པ་ལ་བརྟེན་པ་དང་། མ་བརྟེན་པའི་ཕྱོགས་གཉིས་
གསུངས་པ་གང་ཡིན་ཀྱང་། དུས་ཀྱི་བསྙེན་པ། གྲངས་ཀྱི་བསྙེན་པ། མཚན་མའི་བསྙེན་པ་
སྟེ་གསུམ་དུ་གསུངས་པའི་རེ་རེ་ལའང་རབ་འབྲིང་ཐ་མ་གསུམ་གྱི་དབྱེ་བས་དགུར་འགྱུར་
བའི་དུས་དང་མཚན་བསྙེན་གཉིས་ནི་མན་ངག་བརྒྱུད་པ་ལས་བྱུང་བ་ཡིན་ལ། གྲངས་
བསྙེན་ནི་བརྟག་གཉིས་ལས། འཁོར་ལོའི་བདག་པོའི་བཟླས་པ་འབུམ། དཀྱིལ་འཁོར་
ཅན་གྱི་དེ་བཞིན་ཁྲི། །ཞེས་བཤད་པ་དེ་རྫོགས་ལྡན་ལ་དགོངས་ལ་རྩོད་དུས་སུ་དེ་ཉིད་
བཞིར་འགྱུར་དགོས་པར་གསུངས་ཏེ། སྡོམ་འབྱུང་ལས། རྫོགས་ལྡན་དུས་སུ་བཟླས་བྱ་
གཅིག །ཉིས་འགྱུར་སུམ་ལྡན་ལ་བཟླས་བྱ། །སུམ་འགྱུར་གཉིས་ལྡན་ལ་རབ་བརྗོད། །
རྩོད་ལྡན་བཟླས་པ་བཞི་འགྱུར་རོ། །ཞེས་གཙོ་བོ་ལ་བཞི་འབུམ། འཁོར་ལ་བཞི་ཁྲིའོ། །
རབ་འབྲིང་གི་དབྱེ་བ་ལམ་འབྲས་ཀྱི་དབང་གི་ཆུ་བོ་མ་ནུབ་པ་བསྐུར་བའི་ཡིག་ཆུང་ལས་
དུས་བསྙེན་རབ་ལོ་དྲུག །འབྲིང་ཟླ་བ་དྲུག །ཐ་མ་ཞག་བདུན་དུ་ཡང་གསུངས་ལ། གྲངས་
བསྙེན་རྩོད་ལྡན་གྱི་དབང་དུ་བྱས་ཏེ་སྔར་སྨོས་པ་ནི་རབ་ཡིན་ལ། འབྲིང་གཙོ་བོ་ལ་བཞི་
ཁྲི། འཁོར་ལ་བཞི་སྟོང་། ཐ་མ་གཙོ་བོ་ལ་བཞི་སྟོང་། འཁོར་ལ་བཞི་བརྒྱའོ། །མཚན་མའི་
བསྙེན་པ་རབ་ཡི་དམ་གྱིས་དངོས་སུ་གནང་བ་བྱིན་པ། འབྲིང་རྡོ་རྗེ་དྲིལ་བུ་ནམ་མཁའ་ལ་
འཇོག་ནུས་པ། ཐ་མ་རྨི་ལམ་དུ་གནང་བ་བྱིན་པའོ། །དེ་དག་ལས་མཚན་མའི་བསྙེན་པ་
གསུམ་དང་། དུས་ཀྱི་བསྙེན་པ་རབ་འབྲིང་གཉིས་དང་། གྲངས་བསྙེན་རབ་རྣམས་ནི་གཞི་
བསྙེན་ཡིན་ལ། གཞན་རྣམས་ནི་ཁ་གསོ་ཙམ་ཡིན་པས་གཞི་བསྙེན་གྱི་གོ་མི་ཆོད་དོ། །ཚར་
1 14



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ལུགས་པ་རྣམས་རྒྱུ་དབང་གི་སྔོན་འགྲོའི་བསྙེན་པ་ཁ་གསོ་བུམ་པ་ལ་ངེས་པར་བརྟེན་མོད་
དགོས་པ་ཧ་ཅང་མི་ཆེ་སྟེ། རྡོ་རྗེ་སློབ་དཔོན་སྔར་བདག་བསྐྱེད་ཀྱི་གཞི་བསྙེན་གྲུབ་པ་ཞིག་
གིས་དཀྱིལ་འཁོར་དྲི་བའི་ཐོག་མ་ཞིག་ལ་བུམ་པ་ལའང་གྲངས་བསྙེན་རབ་འགྲོ་བར་
བྱས་ནས། ཕྱིས་དཀྱིལ་འཁོར་བྲི་རེས་ཀྱིས་དེ་ཉིད་ཁ་གསོ་ཞིང་། སྔར་བདག་བསྐྱེད་ཀྱི་
གཞི་བསྙེན་ལས་མ་བྱས་ན། དེ་ཉིད་ཁ་གསོས་པས་ཆོག་སྟེ། ཨེ་ཝཾ་དུ་ཕྱི་མ་ཉིད་མཛད་པ་དང་།
འཇམ་དབྱངས་སངས་རྒྱས་ཕུན་ཚོགས་ཀྱི་གསུང་ངག་འཆད་ཐབས་སུ། བསྙེན་པ་ཁ་གསོ་
བདག་བསྐྱེད་ཀྱིས་བྱ་བར་གསུངས་པའི་རྗེས་སུ། འདིའི་སྐབས་ཀྱི་བསྙེན་བ་བུམ་པ་ལ་
བརྟེན་པའང་འདུག ཅེས་ཧ་ཅང་དོ་གལ་ཆེ་བར་མ་མཛད་དོ། །ས་ཆོག་གི་གོང་དུ་བསྙེན་
པ་བྱས་པའི་དགོས་པ་ནི། བཟང་པོ་ཡོངས་བཟུང་ལས། བསྙེན་པས་བགེགས་ཀྱི་ཚོགས་
བཅོམ་སྟེ། །ཞེས་དང་། རིན་ཆེན་འབར་བ་ལས། ཚོགས་འཕེལ་བགེགས་ཞི་དོན་གྲུབ་
པའོ། །ཞེས་སོ། །
གསུམ་པ་ནི། ས་ཡི་ཆོ་ག་ནི་སོགས་ཏེ། ས་བརྟག་པ་དང༌། བློས་བཟུང་བ་དང་།
ས་བསླང་བ་དང་། སྦྱང་བ་དང༌། སྟང་སྟབས་ཀྱི་བཀོད་པས་བཟུང་བ་དང་། བསྲུང་བ་སྟེ་
དྲུག་པོ་ཕལ་ཆེར་སྤྱི་རྒྱུད་དང༌། གུར་སོགས་རྒྱུད་སྡེ་གཞན་ཀུན་ལས་ཀྱང་ཐོར་བུར་བསྟན་
ཏོ། །དེ་དག་རིམ་བཞིན་བརྗོད་ན། ས་བརྟག་པའི་ཆོ་ག་ལ་དྲུག་སྟེ། ཕྱོགས་ཀྱི་སྒོ་ནས་
བརྟག་པ། ས་བརྐོས་པས་བརྟག་པ། ས་མཚན་མས་བརྟག་པ། ས་ཟུག་རྔུ་ཡོད་མེད་ཀྱིས་
བརྟག་པ། ཉེ་འཁོར་གྱི་འབྱོར་པས་བརྟག་པ། ཁ་དོག་གིས་བརྟག་པའོ། །དང་པོ་ནི། སྤྱི་
རྒྱུད་ལས། ཤར་དང་བྱང་དུ་གཞོལ་བ་ཡི། །ས་གཞི་ལས་རྣམས་ཀུན་ལ་ཤིས། །ཞེས་དང་།
མཚོ་སྐྱེས་ཀྱིས་དཀྱིལ་ཆོག་ནས་གླེང་བར། ཤར་དང་བྱང་དུ་གཞོལ་ན་རྣལ་འབྱོར་པ་
1 15



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
རྣམས་ཀྱི་དངོས་གྲུབ་ཏུ་འགྱུར་རོ། །དབུས་མཐོ་ན་ཕྱག་རྒྱ་ཆེན་པོའི་རིག་འཛིན་གྱི་ས་ཐོབ་
པར་འགྱུར་རོ། །བྱང་མཐོ་ན་མཁའ་འགྲོ་མ་རྣམས་ཀྱི་རྗེས་སུ་འབྲང་བར་འགྱུར་རོ། །ཤར་
མཐོ་ན་རིགས་བཞི་དང་ལྔ་ལ་སོགས་པར་རྟོག་པ་ཟད་པར་བྱེད་པར་འགྱུར་རོ། །ས་གཞིའི་
དབུས་དམའ་ན་སྔགས་པ་འཇིགས་པ་དང་བཅས་པར་འགྱུར་རོ་ཞེས་དང་། བཟང་པོ་
ཡོངས་བཟུང་དང་
། རིན་ཆེན་འབར་བ་སྟེ་ཀྱེ་རྡོ་རྗེའི་དཀྱིལ་ཆོག་གཉིས་ཀ་ལས་གསུངས་
པ་འོག་མ་རྣམས་ཀྱི་སྐབས་སུའང་ཤེས་པར་བྱའོ། །
གཉིས་པ་ནི་སྤྱི་རྒྱུད་ལས། དང་པོ་པུས་ནུབ་ཙམ་བརྐོས་ལ། །ས་དེ་ཉིད་ཀྱིས་དགང་
བར་བྱ། །གལ་ཏེ་ལྷག་པར་གྱུར་ན་ནི། །དངོས་གྲུབ་དག་ནི་ཡོད་པར་འགྱུར། །དེ་ལས་
བཟློག་པར་གྱུར་ན་ནི། །སྒྲུབ་པ་པོས་ནི་ལས་མི་བརྩམ། །ཞེས་ཏེ་རྟོགས་སླའོ། ། །
གསུམ་པ་ནི། ཁྲུ་ཕྱེད་བརྐོས་ནས་འཐས་པར་བཅག་སྟེ། ཆུས་བཀང་ནས་གོམ་པ་
བརྒྱར་སོང་སྟེ། མྱུར་བར་འོངས་པའི་ཚེ་མ་བྲི་བར་འདུག་ན་བཟང་སྟེ། སྤྱི་རྒྱུད་ལས། ཁྲུ་
ཕྱེད་བརྐོས་ནས་ཆུ་ཡིས་དགང་། །གོམ་པ་བརྒྱ་རུ་འགྲོ་བར་བྱ། །མྱུར་དུ་འོང་ནས་བལྟ་བྱ་
སྟེ། །དེ་བཞིན་འདུག་ན་ལྷག་པར་བསྔགས། ཞེས་སོ། །བཞི་པ་ནི། སའི་ཟུག་རྔུ་མེད་པ་
ཉིད་བསྔགས་ཤིང་ཟུག་རྔུ་མཐོང་ན་སྤངས་ཏེ། སྤྱི་རྒྱུད་ལས། མཐོ་དམན་ཅན་དང་ཚེར་མ་
ཅན། །གྱོ་མོ་དུམ་བུ་ཅན་དག་དང་། །གྲོག་མཁར་ཐལ་བ་ཚྭ་སྒོ་ཅན། །གསེག་མ་རྡུལ་དང་
དྲོ་དང་ས། །སྲིན་བུ་གྲོག་སྤུར་ལ་སོགས་མང་། །དེ་ལྟ་བུ་ཡི་ས་གཞི་ནི། །མཁས་པས་ལས་
རྣམས་ཀུན་ལ་སྤང་། །ཞེས་དང་། བཟང་པོ་ཡོངས་བཟུང་ལས། རུས་པ་ཐལ་བ་ཟུག་རྔུ་རྡོ། །
གཤང་བས་མ་དག་གཞན་དུ་བགྲོད། །ཨུ་དུམ་ཝ་ར་ནྱ་གྲོ་ཨ་ཤཱཏྠ། །པ་ལ་ཤ་དང་བ་ཀུ་ལཱ་
རྫུ་ན། །ལྡན་པས་རུས་སྦལ་རྒྱབ་དང་འདྲ་བ་ཡི། །ས་ནི་དྲུག་པོ་རྣམ་པར་སྤང་བར་བྱ། །
1 16



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཞེས་པའི་དྲུག་པོ་ནི། ཤིང་དྲུག་པོ་གང་རུང་དང་ལྡན་པའི་རུས་སྦལ་གྱི་རྒྱབ་འདྲ་བ་དྲུག་ལ་
བཞེད་པར་སྣང་སྟེ། ཨུ་དུམ་ཝ་ར་ནྱ་གྲོ་དང་། །ཨར་ཤཱཏྠ་དང་པ་ལ་ཤ །བ་ཀུ་ལ་དང་ཨརྫུ་
ནར། །བཅས་པ་རུས་སྦལ་རྒྱབ་འདྲ་སྤང་། །ཞེས་སོ། །ལྔ་པ་ནི་ཉེ་འཁོར་ཆུ་དང་། འབྲས་
བུ་ལོ་མར་ལྡན་པའི་ལྗོན་ཤིང་མོད་པ་དང་། ཆུ་བོ་གཡས་བསྐོར་དུ་འབབ་པ་བསྔགས་ཏེ།
སྤྱི་རྒྱུད་ལས། དཀྱིལ་འཁོར་ས་ནི་གང་གང་གི། ཉེ་འཁོར་དག་ན་ཆུ་མོད་པ། །དེར་ནི་ཤིས་
ཤིང་དངོས་གྲུབ་ཐོབ། །ཆུ་དཀོན་པ་ནི་མཁས་པས་སྨད། །ཁོ་ར་ཁོར་ཡུག་སྣ་ཚོགས་ཤིང་། །
མེ་ཏོག་འབྲས་བུ་ལོ་མར་ལྡན། །འོ་མ་ཅན་གྱི་ཤིང་ཡོད་པ། །དཀྱིལ་འཁོར་དག་ལ་རབ་ཏུ་
ཤིས། ཞེས་སོ། །དྲུག་པ་ནི། སྤྱི་རྒྱུད་ལས། ཞི་བའི་ལས་ལ་ས་གཞི་ནི། །དཀར་པོ་དག་ལ་
བརྟག་པར་བྱ། །རྒྱས་པའི་ཆེད་དུ་དམར་ལ་སེར། །དྲག་ཤུལ་སྤྱོད་ལ་ནག་པོ་ཤིས། །ཞེས་
གསུངས་ལ། གཞུང་གཞན་ལས་ནི། ས་དཀར་ཞིང་སྣུམ་པ་ཞེས་པ་ཙམ་ལས་གཞན་
གསལ་ཁ་མི་སྣང་ངོ་། །
གཉིས་པ་བློས་ཡོངས་སུ་བཟུང་བ་ནི། སྤྱི་རྒྱུད་ལས། མདོར་ན་ས་གཞི་མཉམ་པ་
དང་། །མདོག་སྣུམ་ཤར་དུ་གཞོལ་པར་བཞེད། །ཆུ་མང་ལྡན་པའི་གནས་དང་ནི། །ལྗོན་
ཤིང་བཟང་པོས་བརྒྱན་པ་དང་། །བདག་གི་མིག་ཡིད་མགུ་བ་དང་། །འཚེ་མེད་ཟུག་རྔུ་
སྤངས་པ་ནི། །དཀྱིལ་འཁོར་གནས་སུ་ཤིས་པ་སྟེ། །མི་ཡིས་དངོས་གྲུབ་ཀུན་ཐོབ་བྱེད། །
ཅེས་གསུངས་པ་ལྟར་གྱི་མཚན་ཉིད་དང་ལྡན་པའི་ས་ཕྱོགས་མཐོང་ནས་སའི་ཕྱོགས་འདིར་
དཀྱིལ་འཁོར་བཞེངས་པར་བྱའོ་སྙམ་དུ་བློས་ཡོངས་སུ་བཟུང་བའོ། །
གསུམ་པ་ས་བསླང་བ་ལ་གཉིས་ཏེ། སྣང་བ་ལས་བསླང་བ་དང་། མི་སྣང་བ་ལས་
བསླང་བའོ། །དང་པོ་ནི་སའི་ཕྱོགས་དེ་རྒྱལ་པོའམ། བློན་པོ་ལ་སོགས་པས་དབང་བྱས་པ་
117



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ཡིན་ན་དེ་ལས་ཚིག་གིས་སམ་མ་ཁུག་ན་རིན་གྱིས་བསླང་བར་བྱ་སྟེ། སྤྱི་རྒྱུད་ལས། བདེན་
པའི་ཚིག་གིས་བསླང་བའམ། །ཡང་ན་རི་བའི་རིན་གྱིས་བསླུ། ཞེས་སོ། །
གཉིས་པ་མི་སྣང་བ་ལས་བསླང་བ་ནི། སམྦུ་ཊར། སའི་ལྷ་མོ་གསེར་གྱི་མདོག་ཅན་
བུམ་པ་ལག་ན་ཐོགས་པ་བཀུག་ཅིང་བཅུག་སྟེ་བཅིངས་ནས་དྲི་ཞིམ་པོ་ལ་སོགས་པའི་
མཆོད་པ་ལྔ་པོ་རྣམས་ཀྱིས་མཆོད་ཅིང་། ལྷག་པར་ཉེ་བར་གནས་པར་བྱའོ། །ཞེས་དང་།
རྩ་རྒྱུད་ལས། གོང་གི་ཨ་སོགས་སྔགས་ཀྱིས་ནི། །དེ་ལ་གཏོར་མ་རྣམ་པར་སྦྱིན། །ཞེས་དང་།
མ་མ་རིན་ཆེན་སྣ་ཚོགས་འཛིན། །ཞེས་བསླང་བའི་ཚིགས་བཅད་དང་བཅས་པ་གསུངས་
སོ། །བཞི་པ་ས་སྦྱང་བ་ལ་གཉིས་ཏེ། ལས་དང་བྱ་བས་སྐྱོན་སྦྱང་བ་དང་། ཏིང་ངེ་འཛིན་
གྱིས་བགེགས་སྦྱང་བའོ། །དང་པོ་ནི། ལྟོ་འཕྱེ་བརྟག་པ་སྔོན་དུ་སོང་ནས་དངོས་གྲུབ་རབ་དང་།
འབྲིང་དང་ཐ་མའི་དོན་དུ་སྙིང་ག་དང༌། ལྟེ་བ་དང་། པུས་མོ་ནུབ་པའི་ཚད་ཙམ་དུ་བརྐོ་སྟེ།
བཟང་པོ་ཡོངས་བཟུང་ལས། པུས་མོ་ལྟེ་བ་རྐེད་ཙམ་དུ། །དངོས་གྲུབ་རྗེས་མཐུན་བརྐོ་
བར་བྱ། །ཞེས་གསུངས་པའི་རྐེད་པའི་དོན་དབང་ཆུ་ཆེན་མོར་སྙིང་ག་ལ་མཛད་ཅིང་། དེ་
ཡང་སྙིང་གའི་ཐད་ཀྱི་མདུན་ནས་ཐོག་མར་བརྐོ་བར་བཤད་དེ། རིན་ཆེན་འབར་བར།
དངོས་གྲུབ་རྗེས་མཐུན་ལྟོ་ནས་བརྐོ་ཞེས་སོ། །དེ་ལྟར་ལེགས་པར་བརྐོས་ནས་རུས་པ་
སོགས་ཟུག་རྔུ་རྣམས་བསལ། གཏེར་གཞུག་ཅིང་འཐས་པར་བཅགས་ཏེ་སྟེགས་བུ་སོགས་
ཇི་ལྟར་དགའ་བར་བྱའོ། །གལ་ཏེ་སའི་སྐྱོན་བསལ་གྱིས་མི་ལང་ན་སྔགས་ཀྱིས་སྦྱང་བར་
གུར་དང་རིན་ཆེན་འབར་བ་སོགས་ལས་གསུངས་སོ། །
གཉིས་པ་ཏིང་ངེ་འཛིན་གྱིས་བགེགས་སྦྱང་བ་ནི། རྩ་རྒྱུད་ལས། དང་པོར་ལྷ་ཡི་
བདག་ཉིད་ཀྱིས། །མཁས་པས་འཛིན་མ་རྣམ་པར་སྦྱང་། ཞེས་དང་། གོང་དུ་གསུངས་པའི་
1 18



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སྔགས་ཉིད་ཀྱིས། །མཁས་པས་འཛིན་མ་རྣམ་པར་སྦྱང་། ཞེས་དང་། སྔགས་རཀྟ་སོགས་
གསུངས་པ་བཞིན་ཁྲོ་བོ་བཅུའི་སྲུང་འཁོར་བསྒོམ་པ་སྟེ་དེའི་མངོན་རྟོགས་གུར་ནས་སོ། །
ལྔ་པ་སྟང་སྟབས་ཀྱི་བཀོད་པས་བཟུང་བ་ནི། རྩ་བའི་རྐང་སྟབས་བརྒྱད་དང་། གོམས་
སྟབས་བཞི་དང་། ཚུལ་བཅུ་དྲུག་དང༌། བ་དན་གཉིས་དང་། མཆོད་པ་བཅུ་གཉིས་དང་།
འདུག་སྟངས་བཅུ་དང་། གར་གྱི་ཉམས་དགུ་དང༌། ཀླུའི་བཀོད་པ་རྣམས་རྒྱས་པར་བྱ་
བའམ། མ་གྲུབ་ན་རྩ་བའི་སྟང་སྟབས་བརྒྱད་ཙམ་བྱེད་པ་སྟེ། གུར་ལས། ས་གཞི་ཡོངས་
བཟུང་དུས་སུ་ནི། །དམ་ཚིག་འདི་ནི་རབ་བསྐུལ་བས། །ཡེ་ཤེས་རྡོ་རྗེ་ཅན་གྱིས་བྱ། །འདི་
ནི་དམ་ཚིག་རིམ་པའི་མཆོག ཅེས་སོ། །དྲུག་པ་སླར་བགེགས་མི་འཇུག་པར་བྱ་བའི་ཕྱིར་
ཕུར་བུ་བཅུ་བཏབ་སྟེ་ས་ཕྱོགས་དེར་མདུན་བསྐྱེད་ཀྱི་ཚུལ་དུ་སྔར་བཞིན་སྲུང་འཁོར་
བསྒོམ་པ་ནི། རྩ་རྒྱུད་ལས། ཇི་ལྟར་བསམ་གཏན་དེ་བཞིན་འདིར། །བསྲུང་བ་ཇི་ལྟར་
གསུངས་པ་ཉིད། །ཞེས་སོ། །དེ་དག་ཀུན་ལ་འཇུག་པ་རྡོ་རྗེ་སློབ་དཔོན་གྱི་ཆས་གོས་ནི།
ཁྲུས་དང་གཙང་སྦྲ་དེ་བཞིན་ལུས། །སྣ་ཚོགས་རྒྱན་གྱིས་ཉེ་བར་བརྒྱན། །ཞེས་འབྱུང་ལ་
ལག་ཏུ་བླང་བའི་རིམ་པ་ལོགས་སུ་ཞིབ་པར་སྤྲོས་ཟིན་ཏོ། །
གསུམ་པ་སྟ་གོན་ནི། ས་ལྷ་སོགས་ཏེ། དབང་ཆུ་ཆེན་མོར། སྟ་གོན་ཞེས་བྱ་བ་འོག་
ཏུ་དགོས་པའི་ཡོ་བྱད་ལ་སོགས་པ་གོང་དུ་འཚོག་ཆས་བྱེད་པ་ཡིན་པས། ཞེས་གསུངས་
པས་དངོས་གཞིའི་སྐབས་སུ་དཀྱིལ་འཁོར་འབྲི་བ་ལ་སོགས་པ་ས་ལ་ལོངས་སྤྱོད་དགོས་
པས་དེ་འཚོག་ཆས་བྱེད་པ་སའི་ལྷ་མོ་སྟ་གོན། དངོས་གཞིའི་སྐབས་སུ་སྙན་གསན་ཕབ་
པའི་ཡེ་ཤེས་པ་དགོས་པས་དེ་འཚོག་ཆས་བྱེད་པ་ལྷ་ལྟ་གོན། དངོས་གཞིའི་དུས་སུ་ཚུལ་
བཞིན་དུ་བསྒྲུབ་པའི་བུམ་པ་དགོས་པས་དེ་འཚོག་ཆས་བྱེད་པ་བུམ་པ་སྟ་གོན། དངོས་
སྤྲོ
1 19



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གཞིའི་སྐབས་སུ་དཀྱིལ་འཁོར་དུ་འཇུག་ཏུ་རུང་བའི་སློབ་མ་དགོས་པས་དེ་འཚོག་ཆས་
བྱེད་པ་སློབ་མ་སྟ་གོན་ནོ། །དང་པོ་གཉིས་ནི་ས་ལ་དབང་བར་བྱེད་པ་དང་། དབང་བའི་ས་
ལ་ལོངས་སྤྱོད་པ་ཡིན་པས་དཀྱིལ་ཆོག་ཐམས་ཅད་དུ་གོ་རིམ་དེ་ལྟར་ངེས་ལ། ཌོམྦྷི་
ལུགས་ལ་བདག་བསྐྱེད་ཀྱི་གོང་དུ་ས་ལྷ་སྟ་གོན་བྱ་བར་བཤད་པ་ཡང་གནད་གཅིག་སྟེ།
ལུགས་དེ་ལ་བདག་བསྐྱེད་དཀྱིལ་འཁོར་གྱི་ས་གཞིའི་སྟེང་དུ་བསྒོམས་ཏེ་སྟེང་སྟབས་ཀྱིས་
བྱིན་གྱིས་བརླབ་པ་སོགས་གསུངས་པས་སོ། །སྟ་གོན་ཕྱི་མ་གཉིས་གོ་རིམ་སྔ་མ་ལས་
ཟློག་པ་ལྟ་བུའང་སྣང་སྟེ། ཀྱེ་རྡོར་མཚོ་སྐྱེས་ལུགས་དང་། བདེ་མཆོག་ལཱུ་ནག་ལྟ་བུའོ། །དེ་
ལ་ས་ལྷ་སྟ་གོན་ནི་གོང་གི་མི་མངོན་པ་ལས་བསླང་བ་དང་མཐུན་ལ། ལྷ་སྟ་གོན་ནི། སམྦྷ་
ཊའི་རྒྱུད་ཕྱི་མ་ལས། དཀྱིལ་འཁོར་པ་སྟ་གོན་ལ་གནས་པར་བྱའོ། ། །
དྲི་ལ་སོགས་པས་དཀྱིལ་འཁོར་གྱི་ནང་གི་ལྷ་ཐམས་ཅད་ཀྱི་གནས་སུ་རང་གི་ཧཱུྃ་དང་།
དེའི་མཚན་དང་པོར་བཟླས་ནས་མངོན་པར་གཏོར་ཞིང་། དེ་ནས་ཚོགས་ཀྱི་དཀྱིལ་འཁོར་
རང་གི་ལྷའི་འཁོར་ལོ་བཏོན་ཏེ་གནས་ཇི་ལྟ་བར་བཞུགས་སུ་གསོལ་ནས། གསུངས་པའི་
དགུག་པ་ལ་སོགས་པའི་བྱིན་གྱིས་བརླབ་པ་སྔོན་དུ་བྱ་བ་དང་། རང་གི་སྔགས་དང་། ཕྱག་
རྒྱ་དང་ལྷན་ཅིག་ཏུ་ཉེ་བར་བལྟས་ནས་ཞེས་གསུངས་སོ། །ཚོམ་བུའི་དཀྱིལ་འཁོར་ལ་
མཆོད་པ་འབུལ་བ་སོགས་ཀྱང༌། དེ་ཉིད་ལས། མཆོད་པ་དང་བསྟོད་པ་དང་ཕྱག་འཚལ་
ནས་ཉོན་མོངས་པ་ཅན་གྱི་ཡིད་ཉེ་བར་ཞི་བར་བྱ་བའི་ཕྱིར་སྦྱིན་སྲེག་བྱས་ནས་ཕྱོགས་སུ་
གཏོར་མ་སྦྱིན་པར་བྱའོ། །ཞེས་སོ། །བུམ་པ་སྟ་གོན་ནི། རྩ་རྒྱུད་ལས། བུམ་པ་བརྒྱད་ལ་
སོགས་པ་ལྡན། །དེ་ཡང་ཡལ་ག་ལ་སོགས་བརྒྱན། །མགྲིན་པ་གོས་ཀྱིས་བཀབ་པ་དང༌།
རིན་ཆེན་ལྔ་ནི་ཡོངས་སུ་གཞུག རྣམ་པར་རྒྱལ་བ་ཤར་དུ་སྦྱིན། ཞེས་དང་། སམ་ཊ་ལས།
12)



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སློབ་མ་ལྷག་གནས་ཀྱང་། དེ་ཉིད་ལས། སློབ་མ་ལྷག་པར་གནས་པར་བྱའོ། ཧཱུྃ་བཟླས་
པའི་ཆུས་དང་པོར་སྙིང་ཀར་གཏོར་ནས། དེ་ཉིད་ཀྱིས་རྡོ་རྗེ་དང་བཅས་པའི་ལག་པ་བཞག་
པར་བྱ་ཞིང་། སྙིང་གར་རྡོ་རྗེ་རྩེ་ལྔ་པ་དང་། ཇི་སྲིད་སྤྱི་བོར་སྣ་ཚོགས་རྡོ་རྗེ་བསམ་པར་
བྱའོ། །གསུམ་ལ་སྐྱབས་སུ་འགྲོ་བ་ལ་སོགས་པ་བྱ་སྟེ། ཧཱུཾ་གིས་མངོན་པར་བསྔགས་པའི་
སྲད་བུས་དཔུང་པ་བཅིངས་ནས་སོ་ཤིང་ལ་སོགས་པ་དང་དྲི་ལ་སོགས་པ་སྦྱིན་པར་བྱའོ། །
དེ་རྣམས་ལ་ཆོས་ཀྱང་བསྟན་ཅིང་ཞེས་སོགས་དང་རྒྱུད་གཞན་ནས་ཀྱང་ཐོར་བུར་གསུངས་
ཤིང་ཆོས་བཅུ་བཞིས་བསྡུས་པ་ཤས་ཆེའོ། །ལྔ་པ་བྲི་ཞིང་རྒྱན་དགྲམ་པ་ནི། ཐིག་གིས་
སོགས་ཏེ། འབྲི་བ་ལ་ཐིག་གིས་བྲི་བ་དང་། ཚོན་གྱིས་བྲི་བ་གཉིས་ཀྱི་དང་པོ་ནི། རྩ་རྒྱུད་ལས།
ཅན་གྱིས་གདབ། ཅེས་དང་། གུར་ལས། དང་པོར་ཆ་དབྱེ་བའི་ཐིག་དང་ནི་སོགས་ཀྱིས་
དེ་ཡང་ལས་ཐིག་གི་ཆ་དབྱེ་བ་དཀྱིལ་འཁོར་གྱི་ཕྱོགས་རེ་ལ་ཆ་ཕྲན་དྲུག་ཅུ་རྩ་
བཞི་དང་། དགུ་བཅུ་གོ་དྲུག་པ་སྟེ་ལུགས་གཉིས་འབྱུང་བའི་སྔ་མ་ནི། པཎྜི་ཏ་ཤཱནྡྷ་ཀ་རས་
གཞུང་མཛད་ཅིང་། ལོ་ཆེན་རིན་ཆེན་བཟང་པོ་བརྒྱུད་པ་དང་བཅས་པའི་སྲོལ། རྗེ་བཙུན་
གོང་མ་རྣམས་ཀྱི་ཕྱག་བཞེས་ཀྱང་འདི་ཁོ་ན་ཉིད་དེ། གུང་རུ་ཐམས་ཅད་མཁྱེན་པས། འདི་
ནི་ཤཱནྡྷ་ཀ་རའི་ལུགས། ས་སྐྱ་པ་ལ་ཤིན་ཏུ་གཅེས། ཞེས་གསུངས་ཤིང་འདི་ལ་ནང་གསེས་
ཀྱི་རྒྱ་གཞུང་ལུགས་དང་། མན་ངག་ཐིག་དང་ཤིན་ཏུ་མན་ངག་ཐིག་གསུམ་ཡོད་པའི་ལག་
ལེན་པཎ་ཆེན་གུང་རུའི་ཡིག་ཆ་ལ་ཁོ་བོས་ཀྱང་གསལ་ཁ་ལེགས་པར་བཏབ་ཡོད་དོ། །ཕྱི་
121



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
མ་ནི་པཎ་ཆེན་ཨ་བྷ་ཡས་བཀྲལ་བ་ཕྲེང་བ་མཁན་པོ་མཐའ་དག་གི་ཕྱག་བཞེས་གཞན་
ལུགས་ལ་གཙོ་བོར་གྲགས་ཤིང་ནང་གསེས་སུ་རྒྱ་གཞུང་ལུགས་དང་། མན་ངག་གི་
འདེབས་ཚུལ་འགའ་ཞིག་དང་བཅས་གུང་རུས་བཀྲལ་བ་ལ་བརྟེན་ནས་ཁོ་བོས་ཀྱང་ཡིག་
འཇོག་ལེགས་པར་བྱས་ཤིང་ད་དུང་ཡང་བྱེད་པར་འགྱུར་རོ། །
གཉིས་པ་ཚོན་གྱིས་བྲི་བ་ནི། རྩ་རྒྱུད་ལས། རྡུལ་ཚོན་དམ་པའི་ཚོན་དང་ནི། ཞེས་
སོགས་དང་། གུར་ལས། རིན་ཆེན་ལྔ་ཡི་ཕྱེ་མ་མཆོག ཅེས་སོགས་རྡུལ་ཚོན་གྱི་རྒྱུ་དང་།
སམ་ཊ་ལས། དང་པོར་སློབ་དཔོན་གྱིས་རྡུལ་ཚོན་བྲི་བར་བྱའོ། །ཕྱིས་ནི་སློབ་མས་དཀྱིལ་
འཁོར་གྱི་དབུས་སུ་སྔོན་པོ་དང་ཞེས་བྲི་ཚུལ་གསུངས་སོ། །དེ་ལྟར་བྲིས་པའི་དཀྱིལ་འཁོར་
དེ་ཡང་མཚན་མ་དགོད་ཚུལ་གྱི་དབྱེ་བས་བཞིར་འགྱུར་ཏེ། སྐུ་ཕྱག་རྒྱ་ཆེན་པོ་བྲི་བ།
གསུང་ཡིག་འབྲུ་བྲི་བ། ཐུགས་ཕྱག་མཚན་བྲི་བ། དེ་ཡང་མ་ནུས་ན་མཚན་མ་བྲི་བ་སྟེ་ཚོན་
ཕུང་ལྟ་བུའོ། །དེ་དག་ལས་ཕྱག་མཚན་བྲི་བ་ཉིད་ཆེད་དུ་བསྔགས་ཏེ། སྤྱི་རྒྱུད་ལས། དང་
པོ་གཟུགས་སུ་བྲི་བར་བྱ། །གཉིས་པ་ཕྱག་རྒྱ་རབ་ཏུ་གྲགས། །གསུམ་པ་གདན་དང་
གནས་དག་ཏུ། །བྲི་བའི་ཆོ་ག་མཁས་པས་གསུངས། །ཡན་ལག་ཉམས་ན་བྱིན་མི་རློབ། །
དངོས་མི་འགྲུབ་པར་གསུངས་པས་ན། །དེས་ན་དཀྱིལ་འཁོར་ལྷ་རྣམས་ཀུན། །མཁས་
པས་ཕྱག་རྒྱའི་དབྱིབས་སུ་དགོད། ཅེས་དང་། ཁྱད་པར་ཀྱེ་རྡོ་རྗེའི་རྩ་བཤད་རྣམས་ནས་
ཕྱག་མཚན་དགོད་པ་ཁོ་ན་གསུངས་ཏེ། རྩ་རྒྱུད་ལས། ཤར་དུ་གྲི་གུག་རྣམ་པར་བྲི་ཞེས་
སོགས་སོ། །དེ་ནས་བུམ་པ་འབུལ་བ་དང་བཅས་པའི་རྒྱན་དགྲམ་པ་ནི། རྩ་རྒྱུད་ལས།
རྣམ་པར་རྒྱལ་བ་ཤར་དུ་སྦྱིན། ཞེས་པས་བུམ་པ་འབུལ་བ་བསྟན་ལ། ཇི་ལྟར་འབུལ་བའི་
ཚུལ་ནི་ནས་གླིང་མར། དེ་ནས་བུམ་པ་ཐོགས་ལ། སྤོས་ཀྱིས་སྣ་དྲངས་ལ། རོལ་མོའི་ཆ་
122



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བྱད་སྣ་ཚོགས་པ་ཐོགས་ཏེ། དཀྱིལ་འཁོར་ལ་ལན་གསུམ་བསྐོར་ནས་ཚུལ་བཞིན་དུ་
དགོད། ལས་ཐམས་ཅད་པ་བྱང་ཤར་དུ་དགོད། ཅེས་སོ། །རྒྱན་དགྲམ་པ་ནི། སམ་ཊ་ལས།
འདོད་ཡོན་ལྔ་ཡིས་གང་བ་དང༌། །བླ་བྲེ་བྲེས་པ་ཉེ་བར་འབར། །ཞེས་སོ། །དྲུག་པ་སྒྲུབ་
ཅིང་མཆོད་པ་ནི། དཀྱིལ་འཁོ ར་སྒྲུབ་པ་ལ་སོགས་ཏེ། །དང་པོ་དཀྱིལ་འཁོར་སྒྲུབ་པ་ལ་
གཉིས་ཏེ་བདག་མདུན་ཐ་དད་དུ་སྒྲུབ་པ་དང༌། ཐ་མི་དད་དུ་སྒྲུབ་པ་གཉིས་ཀྱི་དང་པོ་ནི།
བདེ་མཆོག་ནག་པོ་དཀྱིལ་ཆོག་སོགས་ཕལ་ཆེ་བའི་ལུགས་ཡིན་ལ་ཁྱད་པར་ཀྱེ་རྡོར་
འགྲེལ་པ་ལུགས་ཀྱི་དཀྱིལ་ཆོག་གཉིས་ཀྱི་དགོངས་པ་བདག་བསྐྱེད་སྔོན་དུ་བཏང་ནས།
མདུན་བསྐྱེད་རྟེན་གཞལ་ཡས་ཁང་བསྐྱེད་ཚར་བ་དང་། བརྟེན་པ་ལྷ་མངལ་འབྱིན་བྱས་ཏེ་
རྡུལ་ཚོན་གྱི་མཚན་མ་དང་བསྲེ་བར་མཛད་དོ། །བདག་མདུན་ཐ་མི་དད་དུ་སྒྲུབ་པ་ལ་ཐ་མི་
དད་ཆེ་བ་དང་། བར་པ་དང་། ཆུང་བའོ། །དང་པོ་ནི། འདུས་པ་འཕགས་ལུགས་སོགས་
དང་ཀྱེ་རྡོར་ནག་པོ་ལུགས་ལྟ་བུའོ། །བར་པ་ནི། སྲུང་འཁོར་ནས་བརྩམས་ཏེ་རིགས་
བདག་གི་རྒྱས་འདེབས་བར་བདག་མདུན་ཐ་མི་ཐ་དད་དུ་སྒྲུབ། དེ་ནས་སོ་སོར་ཕྱེས་ཏེ་
མཆོད་བསྟོད་བྱ་བ་མཚོ་སྐྱེས་ལུགས་ལྟ་བུའོ། །ཆུང་བ་ནི། ཀྱེ་རྡོར་མན་ངག་ལུགས་དང་
གཤེད་དམར་ཆག་ལུགས་ལྟ་བུའོ། །འདི་དག་ལ་སྔོན་དུ་དཀྱིལ་འཁོར་སྒྲུབ་པའི་རྟེན་
དངོས་སམ་ཡེ་ཤེས་ཕྱག་རྒྱ་འདུ་བྱ་བ་ནི། རྩ་རྒྱུད་ལས། དེར་ནི་རིགས་ལྔ་ལས་བྱུང་བའི། །
རིག་མ་བཟང་པོ་རྣམ་པར་གཞུག །ཅེས་སོ། །དེ་ལ་བརྟེན་ནས་དཀྱིལ་འཁོར་འབྱིན་པའི་
ཚུལ་གྱིས་བསྒྲུབ་པ་ཡང་། སམ་ཊ་ལས། བདག་པོའི་རྣལ་འབྱོར་དང་ལྡན་པས་ལེགས་
པའི་རྣལ་འབྱོར་གྱི་ལྷ་ཐམས་ཅད་ཀྱི་འཁོར་ལོ་རང་གི་བདག་ཉིད་ཀྱི་ནང་དུ་བསྒོམ་པར་བྱ་
ཞིང་དེའི་ང་རྒྱལ་དང་ལྡན་པར་བྱའོ། །ཞེས་དང་། ལྷའི་འཁོར་ལོ་བཏོན་པ་དེ་བཞིན་དུ་
123



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ལྷའི་འཁོར་ལོ་དེར་ནང་དུ་བསྒོམ་པར་བྱའོ། །ཞེས་སོ། །མཆོད་པ་ལ་རྒྱུད་དང་དཀྱིལ་ཆོག་
རྣམས་ལས་རྣམ་གྲངས་མང་དུ་གསུངས་ཀྱང་བླ་མེད་ཀྱི་སྐབས་འདིར། ཕྱི་དང་། ནང་དང་།
གསང་བ་དང་། དེ་ཁོ་ན་ཉིད་ཀྱི་མཆོད་པ་དང་བཞིར་འདུས་ཤིང་། སམ་ཊ་ལས། དྲི་དང་
ཕྲེང་སོགས་རིམ་གྲོ་དང་། །འོ་མའི་མཆོད་སོགས་རྒྱས་པ་ཡི། །ཕྱག་རྒྱ་ལྷན་ཅིག་སྒྲུབ་པ་
པོས། །གུས་པར་འབད་པས་ཡང་དག་མཆོད། །ཅེས་སོགས་གསུངས་ལ། གསང་བ་དང་
ཡིད་བྱུང་གི་མཆོད་པ་སོ་སོར་བཤད་པ་ཤས་ཆེ་ཡང་། ཀྱེ་རྡོར་མན་ལུགས་ལྟ་བུ་སྤྲོས་པ་
ཆུང་བ་ལ་དེ་གཉིས་གཅིག་ཏུ་འདུ་བ་དང་། དེ་ཁོ་ན་ཉིད་ཀྱི་མཆོད་པ་དངོས་སུ་བཤད་
པའང་ཡོད་ལ། མ་བཤད་པ་རྣམས་ལའང་ཆོ་ག་ཐམས་ཅད་འཁོར་གསུམ་མི་རྟོག་པའི་ངང་
ནས་སྒྲུབ་དགོས་པ་ཉིད་ལ་དོན་གྱིས་ཚང་ངོ༌། །བདུན་པ་འཇུག་ཅིང་དབང་བླང་བ་ནི།
སློབ་དཔོན་འཇུག་ཅིང་སོགས་ཏེ། ཐོག་མར་སློབ་དཔོན་བདག་ཉིད་འཇུག་ཅིང་དབང་
བླང་བ་ནི། སམ་ཊ་ལས། སྔགས་ཀྱི་ལམ་ནི་རྗེས་བཙལ་བས། །གང་ཚེ་མཁས་པས་དབང་
བསྐུར་བ། །སངས་རྒྱས་ཀུན་གྱི་མངོན་སུམ་དུ། །དཀྱིལ་འཁོར་བདེ་བར་གཤེགས་ནས་སུ། །
འཇིག་རྟེན་ཁམས་ནི་མཐའ་ཡས་སུ། །རང་བྱིན་རླབས་པའི་གནས་ཐོབ་ནས། །ཞེས་དང་།
དམ་ཚིག་ཉམས་པའི་འཇིགས་པ་ཡི། །བློ་དང་ལྡན་པས་དེ་བཞིན་བླང་། །ཞེས་པའི་དོན་ཏེ་
སྔོན་གྱི་མཁས་པ་ཀུན་གྱི་སྲོལ་དུ་སྣང་ངོ་གསུངས། སློབ་མ་འཇུག་ཅིང་དབང་བསྐུར་བ་ལ།
རྩ་རྒྱུད་ལས། གོས་ཀྱི་མིག་ནི་བཀབ་ནས་སུ། །དེར་ནི་སློབ་མ་གཞུག་པ་ཉིད། །ཅེས་དང༌།
སམྦུ་ཊའི་རྒྱུད་ཕྱི་མ་ལས། དངོས་གྲུབ་ཐམས་ཅད་ཀྱི་དོན་དུ་རང་གིས་གསོལ་བ་བཏབ་ནས།
དང་པོ་ལ་སོགས་པ་བསྐྱེད་པར་བྱ་སྟེ། ཞེས་སོགས་ཀྱིས་ཕྱི་འཇུག་དང་། ཕྱི་ནས་དཀྱིལ་
འཁོར་རབ་ཏུ་བསྟན། །ཞེས་པས་ཕྱིས་ནང་འཇུག་བསྟན་ཅིང་། དཀྱིལ་ཆོག་རྣམས་སུ་སྤྲོས་
124



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པའི་བྱེ་བྲག་གིས་རྒྱས་བསྡུས་སྣ་ཚོགས་འབྱུང་མོད་ཆོ་གའི་གཙོ་བོ་རྣམས་མཐུན་པ་ཉིད་དོ། །
དངོས་གཞིའི་དབང་གི་ཆོ་ག་ལ། ཡེ་ཤེས་ཐིག་ལེའི་རྒྱུད་ལས། ཆུ་ཡི་དབང་བསྐུར་ཅོད་པན་
དག །བྱ་བའི་རྒྱུད་ལ་རབ་ཏུ་གྲགས། །རྡོ་རྗེ་དྲིལ་བུ་དེ་བཞིན་མིང་། །སྤྱོད་པའི་རྒྱུད་ལ་
རབ་ཏུ་གནས། །ཕྱིར་མི་ལྡོག་པ་ཡི་ནི་དབང་། །རྣལ་འབྱོར་རྒྱུད་དུ་གསལ་བར་ཕྱེ། །དེ་
བཞིན་དྲུག་གི་བྱེ་བྲག་དབང་། །དེ་ནི་སློབ་དཔོན་དབང་ཞེས་བྱ། །རྣལ་འབྱོར་བླ་མ་ཡི་ནི་
མཚན། །གསང་བ་ཡི་ནི་དབང་རྒྱལ་བཤད། །ཤེས་རབ་ཡེ་ཤེས་བླ་ན་མེད། །བཞི་པ་དེ་
ཡང་དེ་བཞིན་ནོ། །ཞེས་གསུངས་པ་བཞིན་བྱ་བའི་རྒྱུད་ལ་ཆུ་དང་ཅོད་པན་གྱི་དབང་ཙམ་
བསྐུར་བ་དང་། སྤྱོད་པའི་རྒྱུད་ལ་དེའི་སྟེང་དུ་རྡོ་རྗེ་དང་། དྲིལ་བུ་དང་། མིང་གི་དབང་
རྣམས་བསྐུར་ཞིང་། རྣལ་འབྱོར་གྱི་རྒྱུད་ལ་ཕྱིར་མི་ལྡོག་པ་རྡོ་རྗེ་སློབ་དཔོན་གྱི་དབང་
བསྣན་པ་དང་། བླ་མེད་ལ་དེའི་སྟེང་དུ་གསང་བ་དང་། ཤེས་རབ་ཡེ་ཤེས་དང་། དབང་བཞི་
པ་སྟེ་གོང་མ་གསུམ་གྱིས་དབང་གི་དངོས་གཞི་རྫོགས་པ་ཡིན་ནོ། །འདིར་བླ་མེད་ལྟར་གྱི་
དབྱེ་བསྡུ་ཞིབ་ཏུ་འཆད་ན་གསུམ་སྟེ། དབང་བཅུ་བཞིར་དབྱེ་བ་དང་། དེ་བཅུ་གཅིག་ཏུ་
བསྡུ་བ་དང་། དེ་བཞིར་བསྡུ་བའོ། །དང་པོ་ནི། འདུས་པའི་བཤད་རྒྱུད་རྡོ་རྗེ་ཕྲེང་བ་ལས།
བུམ་པའི་དབང་ནི་གཙོ་བོ་སྟེ། །གཉིས་པ་གསང་བའི་མིང་ཅན་ནོ། །གསུམ་པ་ཀུན་ནས་
སྦྱོར་བ་སྟེ། །བཞི་པ་དོན་ནི་དམ་པའོ། །གཙོ་བོའི་དབྱེ་བ་བཅུ་གཅིག་སྟེ། །བཅུ་གཉིས་པ་
ནི་གསང་བའོ། །བཅུ་གསུམ་པ་ནི་ཡང་དག་སྦྱོར། །བཅུ་བཞི་པ་ནི་དོན་དམ་སྟེ། །དབང་
བསྐུར་རེ་རེ་ས་རེའོ། །རྣམ་པ་གསུམ་ནི་རྒྱུ་ཡི་དབང་། །བཞི་པ་འབྲས་བུར་ཤེས་པར་བྱ།
ཞེས་དང་། ཕྱག་ཆེན་ཐིག་ལེ་ལས། དབང་བསྐུར་བ་ཡི་རིམ་པ་ལས། །འབྲས་བུ་ཡི་ནི་
གསུམ་དུ་བསྟན། །དང་པོ་སློབ་དཔོན་དབང་དང་གཅིག གཉིས་པ་གསང་བའི་དབང་ནི་
125



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
མཆོག །ཤེས་རབ་ཡེ་ཤེས་བར་གསུམ་པ། །དེ་ལྟར་དེ་ནི་བཅུ་བཞི་པའོ། །དབང་རེ་ལ་ནི་
ས་རེའོ། །དེ་རྣམས་ས་ཡི་དབང་ཕྱུག་བདག ཅེས་དང་། སངས་རྒྱས་ཐོད་པའི་རྒྱུད་ལས། །
གསང་བ་སྤྱི་ཡི་ལྔ་དང་ནི། །བདུན་དང་བཅུ་བཞིར་བཤད་པ་དང་། །གཉིས་ཀ་བཅུ་བཞིར་
འདུས་པ་ཡི། །ཞེས་དང་། རྡོ་རྗེ་དྲིལ་བུ་པས། སློབ་དཔོན་དབང་སོགས་དབྱེ་བ་ཡིས། །
དབང་བསྐུར་རྣམ་པ་བཞིར་བཤད་དེ། །ཆུ་ཡི་དབང་སོགས་དབྱེ་བ་ཡིས། །བཞི་པོ་དེ་ཡང་
བཅུ་བཞིའོ། །ཞེས་གསུངས་སོ། །དེ་ལྟར་བཅུ་བཞི་འབྱུང་བའི་ངོས་འཛིན་ནི། སྡོམ་
འབྱུང་ལས། རིགས་ཀྱི་ལྷར་ངེས་མེ་ཏོག་ཕྲེང༌། །ཆུ་དང་ཅོད་པན་རྡོ་རྗེ་དང་། །དྲིལ་བུ་དང་
ནི་མིང་གི་དབང་། །བདེ་གཤེགས་ལྔ་ཡི་བདག་ཉིད་དབང་། །བརྟུལ་ཞུགས་དང་ནི་ལུང་
བསྟན་ཉིད། །རྗེས་གནང་དང་ནི་དབུགས་དབྱུང་དང་། །ཕྱིར་མི་ལྡོག་པ་སློབ་དཔོན་དབང་། །
བུམ་པ་ལས་ནི་བྱུང་བའོ། །གཉིས་པ་གསང་བའི་མཆོག་ཡིན་ཏེ། །གསུམ་པ་ཤེས་རབ་ཡེ་
ཤེས་ཡིན། །བཞི་པ་དེ་ལྟར་ཡང་དེ་ནི། །ཞེས་གསུངས་ཏེ། མེ་ཏོག་ཕྲེང་བའི་དབང་། ཆུ་དང་།
ཅོད་པན་དང་། རྡོ་རྗེ་དང་། དྲིལ་བུ་དང་། མིང་དང་། བརྟུལ་ཞུགས་དང་། རྡོ་རྗེ་སློབ་
དཔོན་གྱི་དབང་དང༌། མཐའ་རྟེན་རྗེས་གནང་། ལུང་བསྟན་དབུགས་དབྱུང་གསུམ། དེ་
རྣམས་བུམ་པའི་དབང་སྟེ་བཅུ་གཅིག་གི་སྟེང་དུ། གསང་བའི་དབང་དང་ཤེས་རབ་ཡེ་
ཤེས་དང་། དབང་བཞི་པ་དང་བཅས་པས་བཅུ་བཞིར་འགྱུར་བ་འདི་ལ་དབུགས་དབྱུང་
གཟེངས་བསྟོད་གཉིས་གཅིག་ཏུ་བྱས་པའོ། །ཡང་ན་ལུང་བསྟན། དབུགས་དབྱུང་།
གཟེངས་བསྟོད་པ་གསུམ་སོ་སོར་དབྱེ་ཞིང་། རྗེས་གནང་སློབ་དཔོན་གྱི་དབང་གི་ཁོངས་
སུ་བསྡུས་པས་བཅུ་བཞིར་འགྱུར་བའམ། ཡང་ན་བདེ་མཆོག་ནག་པོ་དཀྱིལ་ཆོག་ལྟར་
བརྟུལ་ཞུགས་ལ་ཐུན་མོང་དང་ཐུན་མོང་མ་ཡིན་པ་གཉིས་ཡོད་ན། དེ་གཉིས་རེ་རེར་
126



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བགྲངས་ཏེ་སློབ་དཔོན་གྱི་དབང་རྗེས་གནང་དང་བཅས་པ་སྤྱིའི་ཁྱབ་བྱེད་དུ་བཏང་བས་
བཅུ་བཞིར་འགྱུར་བ་དང་། ཡང་ན་སློབ་དཔོན་གྱི་དབང་དང་རྗེས་གནང་སོ་སོར་བགྲངས་
ཏེ་ལུང་བསྟན་སོགས་གསུམ་པོ་གཅིག་ཏུ་བྱ་བའི་ཚུལ་ཡང་ཡོད་ལ། རྣམ་གཞག་གོང་མ་དེ་
ཉིད་སྡོམ་འབྱུང་གི་དགོངས་པ་སྟེ་ལུང་གོང་དུ་དྲངས་ཟིན་ལ། ཕྱི་མ་རྣམས་ནི་གྲུབ་པའི་བླ་
མ་བརྒྱུད་པའི་གསུང་གི་རྣམ་གཞག་སྟེ་དཔལ་ལྡན་རྩེ་མོའི་ཞབས་ཀྱིས་དྲིལ་བུའི་དབང་
ཆོག་སོགས་སུ་བཀོད་པའི་དོན་ནོ། །འདི་དག་ནི་སྤྱི་ཁྱབ་ཏུ་གསུངས་པའི་རྣམ་གཞག་སྟེ།
རྒྱུད་ཀྱི་མངོན་རྟོགས་ཀྱི་སྐབས་སུ་གུར་ལེའུ་བཅོ་ལྔ་པར་ཆུ་ཡི་དབང་ཞེས་དང་པོ་སྟེ་ཞེས་
སོགས་ལ་བརྟེན་ནས་རིག་པའི་དབང་ལྔ་རྡོ་རྗེའི་བརྟུལ་ཞུགས་ཏེ་དྲུག །བུམ་གསང་ཤེས་
རབ་ཡེ་ཤེས་བཞི་སྟེ་བཅུ། མཐའ་རྟེན་བཞི་སྟེ་བཅུ་བཞི་ལས་དང་པོ་དྲུག་ལ་ཐུན་མོང་གི་
དབང་དང་། བུམ་དབང་སོགས་བཞི་ལ་ཐུན་མོང་མ་ཡིན་པའི་དབང་ཞེས་འཇོག་སྟེ་མངོན་
རྟོགས་གསལ་བྱེད་དང་བཅས་པ་ལས་ཤེས་སོ། ། །
གཉིས་པ་དེ་བཅུ་གཅིག་ཏུ་བསྡུ་བ་ལ་གཉིས་འབྱུང་བའི་དང་པོ་རྡོ་རྗེ་གུར་གྱི་
དགོངས་པ་ལྟར་ན་བུམ་དབང་ལ་བརྒྱད་དུ་དབྱེ་ཞིང་། དབང་གོང་མ་གསུམ་དང་བཅས་ཏེ་
བཅུ་གཅིག་ཏུ་འགྱུར་བ་ནི། དེ་ཉིད་ལས། དང་པོ་ཆུ་ཡི་དབང་བསྐུར་ཡིན། །གཉིས་པ་ཅོད་
པན་དབང་ཡིན་ལ། །གསུམ་པ་དར་དཔྱངས་དབང་བསྐུར་ཡིན། །བཞི་པ་རྡོ་རྗེ་དྲིལ་བུའོ། །
ལྔ་པ་རིགས་ཀྱི་བདག་པོ་སྟེ། །མིང་གི་དབང་བསྐུར་དྲུག་པ་ཡིན། །སངས་རྒྱས་བཀའ་བསྒོ་
བདུན་པ་སྟེ། །བརྒྱད་པ་བུམ་པའི་དབང་བསྐུར་ཡིན། །དགུ་པ་གསང་བའི་དབང་བསྐུར་
ཡིན། །ཤེས་རབ་ཡེ་ཤེས་བཅུ་པ་ཡིན། །དེ་ཉིད་རྡོ་རྗེ་སྦྱོར་བ་དང་། །བརྟུལ་ཞུགས་ཐམས་
ཅད་བྱིན་ནས་སུ། །བདག་ཉིད་སྟོན་པས་ལུང་བསྟན་བྱ། །ཆོ་ག་དེ་ལྟར་ཁྱོད་ལ་བཤད། །
127



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཅེས་དང་། ཡེ་ཤེས་ཐིག་ལེ་ལས། ཆུ་དང་དབུ་རྒྱན་རྡོ་རྗེ་དང་། །དྲིལ་བུ་མིང་དང་བརྟུལ་
ཞུགས་དང་། །ལུང་བསྟན་པ་དང་སྐྱབས་སྦྱིན་དང་། །སྔགས་དང་ཕྱག་རྒྱ་ཡེ་ཤེས་སོ། །རྣལ་
འབྱོར་རྒྱུད་ལ་མོས་པ་ལ། །དབང་བརྒྱད་ཁྱོད་ལ་སྦྱིན་པར་བྱ། །རྣལ་འབྱོར་བླ་མ་ལ་མོས་
ལ། །བཅུ་གཅིག་བདག་ཉིད་སྦྱིན་པར་བྱ། །ཞེས་སོ། །གཉིས་པ་དུས་ཀྱི་འཁོར་ལོའི་
དགོངས་པ་ལྟར་ན་བུམ་དབང་ལ་བྱིས་པ་འཇུག་པའི་དབང་བདུན་དུ་དབྱེ་ཞིང་གོང་མ་བཞི་
སྟེ་བཅུ་གཅིག་ཏུ་འགྱུར་བ་ཡིན་ཏེ། དེ་ཉིད་ལས། ཆུ་དང་ཅོད་པན་དར་དང་ནི། །རྡོ་རྗེ་དྲིལ་
བུ་བརྟུལ་ཞུགས་དང་། །མིང་རྒྱལ་དབང་ནི་རྣམ་པ་བདུན། །བྱིས་པ་རྣམས་ནི་བཟུང་ཕྱིར་
ཡིན། །གསུམ་པོ་འཇིག་རྟེན་ཀུན་རྫོབ་དང་། །བཞི་པ་དོན་གྱི་དམ་པའོ། །བུམ་པ་གསང་
བའི་དབང་དང་ནི། །ཤེས་རབ་ཡེ་ཤེས་ཞེས་བྱ་དང་། །དེ་ནས་ཤེས་རབ་ཆེན་པོ་ཡི། །ཡེ་
ཤེས་ཞེས་བྱ་རྫོགས་པ་དག འགྱུར་དང་མི་འགྱུར་བར་ཆད་ཅན། །བར་ཆད་མེད་པ་དེ་
ལས་གཞན། །ཞེས་གསུངས་སོ། ། །
གསུམ་པ་དེ་བཞི་རུ་བསྡུ་བ་ནི། བརྟག་གཉིས་ལས། སློབ་དཔོན་གསང་བ་ཤེས་
རབ་དང་། །བཞི་པ་དེ་ཡང་དེ་བཞིན་ཏེ། །དབང་ནི་བཞི་ཡི་གྲངས་ཀྱིས་ནི། །དགའ་བ་ལ་
སོགས་རིམ་ཤེས་བྱ། །ཞེས་དང་། འདུས་པའི་རྒྱུད་ཕྱི་མ་ལས། །དབང་ནི་རྣམ་པ་བཞི་དག་
ཏུ། །རྒྱུད་འདི་ལ་ནི་རབ་ཏུ་བསྒྲགས། །བུམ་པའི་དབང་ནི་དང་པོ་སྟེ། །གཉིས་པ་གསང་བ་
ཞེས་བྱ་བརྗོད། །ཤེས་རབ་ཡེ་ཤེས་གསུམ་པ་ཡིན། །དེ་ནི་དེ་ལྟར་ཡང་བཞི་པ། །ཞེས་སོ། །
དབང་བཞི་པོ་དེ་དག་ཀྱང་དགོད་པས་ཚིམ་པ་སོགས་འདོད་སེམས་ཀྱི་ཆགས་པ་བཞི་དག་
པའི་རིམ་པས་གསུངས་ཏེ། བརྟག་གཉིས་ལས། དགོད་པ་དག་པ་སློབ་དཔོན་ཉིད། །ལྟ་བ་
གསང་བ་དེ་བཞིན་ཏེ། །ལག་བཅངས་ལ་ནི་ཤེས་རབ་ཉིད། །གཉིས་གཉིས་འཁྱུད་པ་དེ་
128



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཡང་ཉིད། །སེམས་ཅན་རྣམས་ཀྱི་དངོས་གྲུབ་ཕྱིར། །དབང་ནི་རྣམ་པ་བཞི་ཞེས་བཤད། །
ཅེས་སོ། །མདོར་ན་དབྱེ་བ་ཐམས་ཅད་བུམ་དབང་ལས་འབྱེད་པའི་ཕྱིར་རྣལ་འབྱོར་བླ་
མེད་ཀྱི་དབང་ཐམས་ཅད་དབང་བཞི་པོ་འདིར་འདུ་སྟེ། རྒྱུ་མཚན་ཡང་སྦྱང་བྱ་དྲི་མ་བཞི་
ཡིན་པ་དང་། བསྒོམ་བྱའི་ལམ་ཡང་བཞིར་ངེས་པ་དང་། ཐོབ་བྱའི་འབྲས་བུ་སྐུ་བཞི་ཡིན་
པ་སོགས་ཞིབ་པར་རྣལ་འབྱོར་དབང་ཕྱུག་གི་མན་ངག་ལས་ཤེས་ཤིང་གྲུབ་དབང་ཐམས་
ཅད་དགོངས་པའི་གནད་མཐུན་པ་ཡིན་ནོ། །བརྒྱད་པ་དཀྱིལ་འཁོར་གྱི་མཇུག་གི་ཆོ་ག་ནི།
མཇུག་ཆོག་སོགས་ཏེ། དཀྱིལ་འཁོར་ལ་སླར་ཡང་མཆོད་པ་སོགས་བྱ་བ་ནི། སམ་ཊ་ལས།
མཆོད་པ་དང་བསྟོད་པ་ལ་སོགས་པ་ཅི་འགྲུབ་བྱས་ནས་ཧཱུྃ་ཞེས་བརྗོད་པར་བྱའོ། །ཞེས་དང་།
གཤེགས་སུ་གསོལ་བ་སོགས་ཀྱང་དེ་ཉིད་ལས་གསལ་བར་གསུངས་སོ། །
གསུམ་པ་དབང་བསྐུར་བའི་དགོས་པ་ལ་གཉིས་ཏེ། དབང་བསྐུར་བ་ཐོབ་པའི་ཕན་
ཡོན་དང་། ཕན་ཡོན་ཅན་གྱི་དབང་དེ་མ་ཐོབ་པའི་ཉེས་དམིགས་སོ། །དང་པོ་ནི། བསྐྱར་
བའི་དགོས་པ་སོགས་ཏེ། སྒྲོན་གསལ་ལས། དངོས་གྲུབ་ཐམས་ཅད་ནི་དཀྱིལ་འཁོར་དུ་
དབང་བསྐུར་བ་ཉིད་ལས་འབྱུང་བར་འགྱུར་རོ། །ཞེས་པའི་དོན་གང་ཟག་དབང་པོ་ཡང་
རབ་དབང་རྗེས་དེ་མ་ཐག་གྲོལ་བ་ལ་བཤད་དེ་ཨིནྡྲ་བྷཱུ་ཏི་བཞིན་ནོ། །དེ་ལ་དགོངས་ནས་
རབ་དབྱེར། དེས་ན་གང་ཟག་དབང་པོ་རབ། དབང་བསྐུར་ཉིད་ཀྱིས་གྲོལ་བར་གསུངས།
ཞེས་གསུངས་སོ། །གང་ཟག་འབྲིང་རྣམས་ཀྱང་དབང་ལ་རྟག་ཏུ་གོམས་ན་ལམ་གཞན་མ་
བསྒོམས་ཀྱང་སྐྱེ་བ་བདུན་ནས་མཆོག་གི་དངོས་གྲུབ་འགྲུབ་པར་གསུངས་ཏེ། གསང་བའི་
མཛོད་ལས། དབང་བསྐུར་ཡང་དག་སྦྱིན་ལྡན་ན། །སྐྱེ་ཞིང་སྐྱེ་བར་དབང་བསྐུར་འགྱུར། །
དེ་ཡིས་སྐྱེ་བ་བདུན་ན་ནི། །མ་བསྒོམས་པ་ཡང་དངོས་གྲུབ་ཐོབ། །ཅེས་གསུངས་པ་དང་།
ར
129



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཡང་དབང་ཐོབ་ནས་ལམ་ལ་འབད་པ་མ་ནུས་ཀྱང་། རྩ་བའི་ལྟུང་བས་མ་གོས་ན་སྐྱེ་བ་
བཅུ་དྲུག་ན་དངོས་གྲུབ་འགྲུབ་པར་གསུངས་ཏེ། དམ་ཚིག་ལྔ་པ་ལས། གལ་ཏེ་ལྟུང་བ་
མེད་གྱུར་ན། །སྐྱེ་བ་བཅུ་དྲུག་དག་ནས་གྲུབ། །ཅེས་སོ། །དེ་དག་ལས་གཞན་པའི་གང་
ཟག་ཐ་མ་དབང་གིས་གྲོལ་བར་མ་ནུས་པ་རྣམས་ལ་གྲོལ་བྱེད་ཀྱི་ལམ་སྟོན་པའི་སྣོད་རུང་
དུ་བྱེད་པའི་ཐབས་ཉིད་ཀྱང་དབང་ཡིན་ཏེ། ཕྱག་ཆེན་ཐིག་ལེ་ལས། དང་པོར་ར་ཞིག་སློབ་
མ་ལ། །དབང་རྣམས་ལན་གཅིག་བསྐུར་བ་ཡིས། །དེ་ཚེ་གསང་ཆེན་བཤད་པ་ཡི། །ངེས་
པར་སྣོད་དུ་གྱུར་པའོ། །ཞེས་སོ། །ལམ་སྟོན་པ་ཙམ་དུ་མ་ཟད་བསྒོམ་པ་ལ་ཡང་དབང་
ངེས་པར་སྔོན་དུ་འགྲོ་དགོས་ཏེ་སྨིན་གྲོལ་གཉིས་རྡོ་རྗེ་ཐེག་པའི་ལམ་གྱི་སྙིང་པོ་ཡིན་པས་
ཁྱབ་མཉམ་དུ་རྡོ་རྗེ་རྩེ་མོ་ལས། །སྨིན་པ་དང་ནི་གྲོལ་བའི་ལམ། །སངས་རྒྱས་བྱང་ཆུབ་
བསྟན་པའི་མཆོག ཅེས་གསུངས་པ་དང༌། གྲོལ་བྱེད་ཀྱི་ལམ་ཡང་དབང་དུས་སུ་ཐོབ་
པའི་རྒྱུན་དེ་མི་ཉམས་ཤིང་འཕེལ་བར་བྱེད་པའི་ཐབས་ཡིན་པར་གསུངས་པས་ན་དབང་
བསྐུར་བ་རྡོ་རྗེ་ཐེག་པའི་ལམ་གྱི་རྩ་བར་གྲུབ་སྟེ། རབ་དབྱེར། དེ་ཕྱིར་དབང་བསྐུར་ཐོབ་
པ་དེ། །བསྲུང་ཞིང་འཕེལ་བར་བྱེད་པ་ལ། །སྒོམ་པ་ཞེས་སུ་བཏགས་པ་ཡིན། ཞེས་དང་།
དབང་གིས་གྲོལ་བར་མ་ནུས་པའི། །གང་ཟག་གཞན་ལ་བསྒོམ་དགོས་སོ། །ཞེས་གསུངས་
སོ། །གཞན་ཡང་དབང་བསྐུར་བས་ཚེ་རབས་མང་པོའི་སྡིག་པ་འདག་ཅིང་དངོས་གྲུབ་གང་
འདོད་པ་འགྲུབ་པར་གསུངས་ཏེ། གསང་བ་འདུས་པ་འབུམ་པ་ལས། བསྐལ་པ་ས་ཡར་
བྱས་པ་ཡི། །སྔོན་དུ་ཡོད་པའི་སྡིག་པ་ཀུན། །དེ་ཀུན་འཛད་པར་འགྱུར་བ་ནི། །དཀྱིལ་
འཁོར་འདི་འདྲ་མཐོང་བས་སོ། །ཞེས་དང་། སྡོམ་འབྱུང་ལས། གསང་བ་མཆོག་གི་དཀྱིལ་
འཁོར་དུ། །མཆོག་ཏུ་རབ་ཞུགས་མཐོང་བ་ན། །དེང་ཁྱོད་སྡིག་པ་ཐམས་ཅད་ལས། །རྣམ་
13)



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གྲོལ་བཟང་པོར་གྱུར་བར་གནས། །ཞེས་དང༌། ཧེ་རུ་ཀ་མངོན་འབྱུང་ལས། དཀྱིལ་འཁོར་
རྒྱལ་པོ་མཐོང་ནས་ནི། །ཅུང་ཟད་དེ་ནི་མི་འགྲུབ་མེད། །སྡུག་བསྔལ་ཀུན་ལས་རྣམ་པར་
གྲོལ། །དངོས་གྲུབ་མྱུར་དུ་ཐོབ་པར་འགྱུར། །ཅེས་དང་། ཕྱག་ཆེན་ཐིག་ལེ་ལས། ཇི་ལྟར་
དུག་ལ་རབ་སྔགས་ཀྱིས། །དག་པར་བྱས་ནས་བདུད་རྩིར་འགྱུར། །དེ་བཞིན་སློབ་མ་
དབང་སོགས་ཀྱིས། །ལུས་ཀྱི་དྲི་མ་མེད་པར་འགྱུར། །ཞེས་དང༌། ཡེ་ཤེས་ཐིག་ལེ་ལས།
དབང་བསྐུར་གྱིས་ནི་འཁོར་ལོས་སྒྱུར། །ཐེ་ཚོམ་མེད་པར་བྱེད་པར་འགྱུར། །ཞེས་དང་།
སངས་རྒྱས་ཐོད་པ་ལས། ཕྱི་ནང་གསང་བར་བཅས་པ་ཡི། །དབང་བསྐུར་ཙམ་གྱིས་ནམ་
མཁའ་ཡི། །དཀྱིལ་ནས་རྔ་ཡི་སྒྲ་གྲག་ཅིང་། །མེ་ཏོག་ཙན་དན་ཆར་འབབ་འགྱུར། །དེ་
ནས་རྣལ་འབྱོར་པ་དེ་རྣམས། །རྩ་ཡི་འཁོར་ལོ་ལ་ནི་ཐིམ། །ཞེས་སོགས་རྒྱུད་དང་དཀྱིལ་
ཆོག་རྣམས་ཀྱི་སྤྲོ་བ་བསྐྱེད་པ་དང་དབུགས་དབྱུང་བའི་སྐབས་རྣམས་སུ་མཐའ་ཡས་པ་
ཞིག་གསུངས་སོ། །
གཉིས་པ་ཕན་ཡོན་ཅན་གྱི་དབང་དེ་མ་ཐོབ་པའི་ཉེས་དམིགས་ནི། གལ་ཏེ་མ་ཐོབ་
སོགས་ཏེ། ཕན་ཡོན་དེ་ལྟར་ལྡན་དུ་ཟིན་ཀྱང༌། གལ་ཏེ་དབང་མ་ཐོབ་པའི་གང་ཟག་ནི་
རྒྱུད་ཉན་བཤད་སྒོམ་པ་གང་ལའང་མི་དབང་བར་མ་ཟད། སྔགས་ལ་སྤྱོད་ཀྱང་དངོས་གྲུབ་
མི་ཐོབ་པའི་ཁར་སླར་སྡུག་བསྔལ་མི་བཟད་པ་བསྐྱེད་དེ། དམ་པ་དང་པོ་ལས། དབང་
བསྐུར་མེད་པར་རྒྱུད་འཆད་དང་། །ཟབ་མོའི་དེ་ཉིད་སྒོམ་བྱེད་པ། །དེ་དོན་ལེགས་པར་
ཤེས་ན་ཡང་། །དམྱལ་བར་འགྱུར་གྱི་གྲོལ་བ་མིན། །ཞེས་དང་། བཤད་རྒྱུད་རྡོ་རྗེ་ཕྲེང་བ་ལས།
ཡང་དག་དབང་བསྐུར་གྱིས་དབེན་ན། །སྒྲུབ་པོས་རྒྱུད་ཀྱི་དོན་ཤེས་ཀྱང་། །སློབ་དཔོན་
སློབ་མ་མཚུངས་པར་ནི། །མི་བཟད་དམྱལ་བ་ཆེན་པོར་འགྲོ། །ཞེས་དང་། སངས་རྒྱས་
131



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཐོད་པའི་རྒྱུད་ལས། དཔེར་ན་བུ་ཚ་མེད་པའི་ཁྱིམ། །ཤི་བ་ཙམ་གྱིས་སྟོང་པ་ཉིད། །དེ་
བཞིན་དབང་དང་བྲལ་ན་ནི། །ཡེ་ཤེས་ཀུན་གྱིས་སྟོང་པ་ཉིད། །དཔེར་ན་པི་ཝང་སྦྱོར་
ཚོགས་ཀུན། །རྒྱུད་དང་བྲལ་ན་བརྡུང་མི་ནུས། །དེ་བཞིན་དབང་དང་བྲལ་བ་ནི། །སྔགས་
དང་བསམ་གཏན་འགྲུབ་མི་འགྱུར། །རྨོངས་པ་གང་གིས་དབང་མེད་པར། །བདག་ནི་
དབང་བསྐུར་ཞེས་སྨྲ་བ། །ཇི་སྙེད་སངས་རྒྱས་བཞུགས་ཀྱི་བར། །སློབ་མར་བཅས་ཏེ་
དམྱལ་བར་འགྲོ། །ཞེས་དང་། དཀྱིལ་འཁོར་འདི་ནི་མ་མཐོང་བར། །མཁའ་ལ་ཁུ་ཚུར་
གྱིས་བརྡེག་དང་། །རྨོངས་པ་ཕུབ་མ་བརྡུང་དང་མཚུངས། །ཞེས་སོགས་རྒྱུད་སྡེ་ཐམས་ཅད་
ནས་གསུངས་ཤིང་། ཁྱད་པར་ཕྱག་ཆེན་ཐིག་ལེ་ལས། དབང་མེད་ན་ནི་དངོས་གྲུབ་མེད། །
བྱེ་མ་བཙིར་ཡང་མར་མེད་བཞིན། །གང་ཞིག་རྒྱུད་ལུང་ང་རྒྱལ་གྱིས། །དབང་བསྐུར་མེད་
པར་འཆད་བྱེད་པ། །སློབ་དཔོན་སློབ་མ་ཤི་མ་ཐག དངོས་གྲུབ་ཐོབ་ཀྱང་དམྱལ་བར་སྐྱེ། །
ཞེས་རྒྱ་ལ་ཐུན་མོང་གི་དངོས་གྲུབ་ཕྲ་མོ་ཙམ་ཐོབ་སྲིད་ཀྱང་ཕྱི་མར་དམྱལ་བར་སྐྱེ་བར་
གསུངས་སོ། །
གང་དག་དབང་བསྐུར་ཆོས་སྒོ་འབྱེད་བྱེད་ཙམ་དུ་འདོད་པ་ན་རྡོ་རྗེ་རྩེ་མོའི་ལུང་
སྔར་དྲངས་པ་དང་། རྒྱལ་ཆེན་ཨིནྡྲ་བྷུ་ཏི་སངས་རྒྱས་ཀྱིས་སྤྲུལ་པའི་དཀྱིལ་འཁོར་དུ་
དབང་བསྐུར་མ་ཐག དབང་གི་ཡེ་ཤེས་ལ་ས་བཅུ་གསུམ་པའི་རྟོགས་པ་སྐྱེས་ཏེ་གྲོལ་བས་
དབང་བསྐུར་བ་སྔགས་ལམ་གྱི་དངོས་གཞིར་གྲུབ་པས་ཀྱང་ལེགས་པར་ཁེགས་ཤིང་།
རབ་དབྱེར། དབང་བསྐུར་ཆོས་སྒོ་ཙམ་མ་ཡིན། །གསང་སྔགས་རྟེན་འབྲེལ་ལམ་བྱེད་
པས། །རྟེན་འབྲེལ་བསྒྲིག་པའི་གདམས་ངག་ཡིན། །ཕུང་པོ་ཁམས་དང་སྐྱེ་མཆེད་ལ། །
སངས་རྒྱས་ས་བོན་བཏབ་ནས་ནི། །ཚེ་འདིར་སངས་རྒྱས་བྱེད་པ་ཡི། །ཐབས་ལ་དབང་
132



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བསྐུར་ཞེས་སུ་བཏགས། ཞེས་དང་། དེ་ཕྱིར་ཕ་རོལ་ཕྱིན་པ་ལ། །སེམས་བསྐྱེད་མིན་པའི་
ཆོས་གཞན་མེད། །རྡོ་རྗེ་ཐེག་པའི་སྒོར་ཞུགས་ནས། །དབང་བསྐུར་ལས་གཞན་ཆོས་མེད་དོ། །
ཞེས་གསུངས་སོ། །
དབང་ཆོས་སྒོ་ཙམ་དུ་གོ་བ་དེ་དག་གིས་ཕག་མོའི་བྱིན་རླབས་ཀྱིས་སྨིན་བྱེད་ཀྱི་གོ་
བཅད་ནས་ཐབས་ལམ་སྟོན་པ་ནི་གཞུང་འདིར་དགག་བྱའི་གཙོ་བོ་ཡིན་ལ། གཞན་ཡང་
རྒྱུད་སྡེ་ནས་མ་གསུངས་པའི་གཏོར་མའི་དབང་དང་ཏིང་ངེ་འཛིན་གྱི་དབང་སོགས་ཀྱང་
སྨིན་བྱེད་མཚན་ཉིད་པ་མ་ཡིན་པར་གསུངས་སོ། །འོ་ན་སྨིན་བྱེད་མཚན་ཉིད་པ་གང་ཞེ་ན།
རྗེ་ས་སྐྱ་པ་ཆེན་པོའི་དབང་བཞི་ངོ་སྤྲོད་ཀྱི་རང་འགྲེལ་ལས། དབང་དེའང་། བརྡ་ཙམ་མམ།
ངོ་སྤྲོད་ཙམ་མམ། བྱིན་རླབས་ཙམ་མ་ཡིན་པར། གྲུབ་པའི་བླ་མ་བརྒྱུད་པའི་བཀའ་མ་ཆད་
པ་ལྷད་མ་ཞུགས་པ་ལུས་ངག་ཡིད་གསུམ་ཡེ་ཤེས་སྐུ་བཞིར་བྱིན་གྱིས་རློབ་པའི་རྟེན་
འབྲེལ་བསྒྲིག་མཁྱེན་པ་ཞིག་ལས་དཀྱིལ་འཁོར་ཆེན་པོར་དབང་བསྐུར་བ་ཐོབ་དགོས་
ཞེས་གསུངས་པ་ལྟ་བུའོ། །བཞི་པ་སློབ་དཔོན་གྱི་མཚན་ཉིད་སོགས་ཁ་འཕངས་པའི་ཚུལ་
གྱིས་བསྟན་པ་ནི། སློབ་དཔོན་མཚན་ཉིད་སོགས་ཏེ། འདིར་ཅུང་ཟད་ཅིག་བཤད་ན། རྡོ་
རྗེ་གུར་ལས། དལ་ཞིང་ཟབ་མོའི་ཆོས་དང་ལྡན། །རིག་པ་ཐམས་ཅད་མཁས་པར་བཅས། །
སྦྱིན་སྲེག་དཀྱིལ་འཁོར་སྔགས་ཤེས་ཤིང་། །རབ་གནས་གཏོར་མའི་ཕ་རོལ་སོན། །དེ་ཉིད་
བཅུ་ནི་རྣམ་པར་རིག །ཉན་ཐོས་སྤྱོད་པ་བསྲུང་བ་པོ། །སྔགས་སྤྱོད་རིམ་པར་གུས་པ་དང་། །
གཟུགས་ལྡན་མཐོང་ན་དགའ་བ་དང་། །དཀྱིལ་འཁོར་བྲི་ཞིང་བཟླས་པར་ལྡན། །རྩ་བའི་
ལྟུང་བ་འཇོམས་པ་པོ། །སྔགས་དང་ལུས་སྐྱོབ་སྦྱོར་བ་ཡི། །འཇིག་རྟེན་རྣམས་ནི་བདེ་བར་
བྱེད། ཅེས་དང་། བླ་མ་ལྔ་བཅུ་པ་ལས། བརྟན་ཞིང་དུལ་ལ་བློ་གྲོས་ལྡན། །བཟོད་ལྡན་
133



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
དྲང་ལ་གཡོ་སྒྱུ་མེད། །སྔགས་དང་རྒྱུད་ཀྱི་སྦྱོར་བ་ཤེས། །སྙིང་རྗེར་ལྡན་ཞིང་བསྟན་བཅོས་
མཁས། །དེ་ཉིད་བཅུ་ནི་ཡོངས་སུ་ཤེས། །དཀྱིལ་འཁོར་བྲི་བའི་ལས་ལ་མཁས། །སྔགས་
སྤྱད་པ་ཡི་སྤྱོད་པ་ཤེས། །རབ་ཏུ་དྭངས་ཤིང་དབང་པོ་ཐུལ། །ཞེས་སོགས་རྒྱུད་དང་བསྟན་
བཅོས་ནས་སློབ་དཔོན་གྱི་མཚན་ཉིད་གསུངས་ཚད་མདོར་བསྡུ་ན། རྗེ་བཙུན་རིན་པོ་ཆེས།
བླ་མ་བརྒྱུད་པ་དང་ལྡན་རྒྱུད་དོན་རིག །དམ་ཚིག་མཆོག་སྲུང་མན་ངག་དུ་མས་བརྒྱན། །
སྙིང་རྗེས་རྒྱུད་བརླན་བསྟན་བཅོས་དུ་མ་ཤེས། །ཞེས་གསུངས་པ་ལྟར་དང༌། ཕྱི་དང་གསང་
བ་དང་། ཉེར་མཁོའི་དེ་ཉིད་བཅུ་རིག་པ་ཞིག་གལ་ཆེ་སྟེ། དེ་ཡང་རབ་གནས་ཀྱི་རྒྱུད་ལས།
དཀྱིལ་འཁོར་དང་ནི་ཏིང་འཛིན་མཆོག །ཕྱག་རྒྱ་སྟངས་སྟབས་འདུག་སྟངས་དང༌། །
བཟླས་བརྗོད་སྦྱིན་སྲེག་གཏོར་མ་དང་
། །ལས་ལ་སྦྱར་དང་སླར་བསྡུ་བའོ། །ཞེས་རྒྱུད་སྡེ་
འོག་མ་དང་ཐུན་མོང་བ་ཕྱིའི་དེ་ཉིད་བཅུ་དང་། རྡོ་རྗེ་སྙིང་པོ་རྒྱན་གྱི་རྒྱུད་ལས། ཕྱིར་
བཟློག་གཉིས་ཀྱི་ཆོ་ག་དང་། །གསང་དང་ཤེས་རབ་ཡེ་ཤེས་དང་། །ཁ་སྦྱོར་འབྱེད་པའི་ཆོ་
ག་དང་། །གཏོར་མ་རྡོ་རྗེའི་བཟླས་པ་དང་། །དྲག་ཤུལ་སྒྲུབ་པའི་ཆོ་ག་དང་། །རབ་ཏུ་
གནས་དང་དཀྱིལ་འཁོར་སྒྲུབ། །གསང་བའི་དེ་ཉིད་བཅུ་ཡིན་ནོ། །ཞེས་བླ་མེད་ཀྱི་ཁྱད་
ཆོས་ནང་ངམ་གསང་བའི་དེ་ཉིད་བཅུ་དང་། གུར་གྱི་དགོངས་པ་ཌོམྦྷི་པས། བསྲུང་བ་
དབང་བསྐུར་གཏོར་མ་བཟླས་གར་དང་། །ཕྱིར་བཟློག་གཉིས་དང་དཀྱིལ་འཁོར་སྒྲུབ་པ་
དང༌། །སྡིག་སྦྱོང་བ་དང་གཤེགས་སུ་གསོལ་བ་སྟེ། །དེ་ཉིད་བཅུ་ཞེས་རྒྱལ་བ་རྣམས་ཀྱིས་
གསུངས། །ཞེས་ཀྱེ་རྡོ་རྗེའི་རྣལ་འབྱོར་པ་ལ་དགོངས་པ་དང་། འབུམ་ལྔའི་དགོངས་པ་རིན་
ཆེན་འབར་བ་ལས། རྡོ་རྗེ་དྲིལ་བུ་ཡེ་ཤེས་དང་། །ལྷ་དང་དཀྱིལ་འཁོར་སྦྱིན་སྲེག་དང་། །
སྔགས་དང་རྡུལ་ཚོན་གཏོར་མ་དང་། །དབང་བསྐུར་དེ་ཉིད་བཅུ་རིག་པ། །ཞེས་ཐམས་
134



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཅད་ལ་མཁོ་བའི་དེ་ཉིད་བཅུའོ། །གོང་གི་ཉན་ཐོས་སྤྱོད་པ་བསྲུང་བ་པོའི་དོན་ཡང་རྟེན་
རབ་དགེ་སློང་། འབྲིང་དགེ་ཚུལ། ས་ཐོབ་པ་མ་གཏོགས་པའི་དགེ་བསྙེན་ཁྱིམ་པ་ཐ་མར་
གསུངས་ཏེ་ལུང་ཚིག་ལེའུ་དང་པོར་དྲངས་ཟིན། རྟེན་རབ་དགེ་སློང་དགོས་པའི་རྒྱུ་མཚན།
བསྟན་པའི་རྩ་བ་སོ་སོར་ཐར་པ་ལ་གཅེས་སྤྲས་མཆོག་ཏུ་མཛད་པའི་ཕྱིར། སེམས་འགྲེལ་
སྐོར་སོགས་སུ་རྟེན་གཞན་གཉིས་ཀྱི་རྡོ་རྗེ་སློབ་དཔོན་ས་ཕྱོགས་གང་ན་ཡོད་བཞིན་དུ་ཁྱིམ་
པའི་རྡོ་རྗེ་འཛིན་པས་དབང་དང་རབ་གནས་སོགས་བྱར་མི་རུང་བ་ནན་གྱིས་གསུངས་པ་དང་།
རྡོ་རྗེ་སློབ་དཔོན་ཐོས་པས་རྒན་པར་བྱེད་པ་ལ་ཉན་ཐོས་ཀྱི་སྡེ་སྣོད་རྣམས་ཀྱང་ལེགས་པར་
ཤེས་དགོས་ཤིང་། དེ་རྫོགས་པར་ཁྱིམ་པས་ཉན་དུ་མི་རུང་བས་ཀྱང་ལེགས་པར་གྲུབ་བོ། །
དེས་ན་སྤྱིར་རབ་བྱུང་གི་རྟེན་དང་ཁྱད་པར་བསྒྲིགས་དང་ཀུན་སྤྱོད་གཙང་མར་བྱེད་པ་ལ་
ཉན་ཐོས་ཞེས་སྨོད་པའི་གསང་སྔགས་པ་དག་ནི་བསྟན་པ་ལ་རྒྱབ་ཀྱིས་ཕྱོགས་པའི་བདུད་
ནག་པོའོ། །སློབ་མ་ཡང་། བླ་མ་ལྔ་བཅུ་པ་ལས། བློ་ལྡན་བླ་མས་སློབ་མ་ནི། །སྙིང་རྗེ་
མེད་ཅིང་ཁྲོ་ལ་གདུག ཁེངས་ཤང་ཆགས་ལ་མ་བསྡམས་དང་། །སྤྱོམས་དང་བཅས་པ་མི་
བྱའོ། །ཞེས་སྤང་བྱའི་མཚན་ཉིད་དང་། རྡོ་རྗེ་རྩེ་མོ་ལས། དཀོན་མཆོག་གསུམ་ལ་དད་དང་
ལྡན། །སྡིག་ལ་འཇིགས་ཤིང་ཤིན་ཏུ་བསྡམ། །དད་དང་དྭངས་བ་ཕུན་སུམ་ཚོགས། །དེ་ལ་
དམ་ཚིག་སྡོམ་པ་སྦྱིན། །ཞེས་བསྟེན་བྱའི་མཚན་ཉིད་དུ་བཤད་པ་ལས་དུས་དབང་གིས་
ཐམས་ཅད་ཚང་བ་མ་རྙེད་ཀྱང་། མཚན་ཉིད་ཅི་རིག་པ་ཚང་ཞིང་ཁྱད་པར་རྡོ་རྗེ་ཐེག་པའི་
མྱུར་ལམ་ལ་བརྟེན་ནས་བླ་ན་མེད་པའི་བྱང་ཆུབ་བསྒྲུབ་པ་ལ་ཆེས་རིངས་པས་དམ་ཚིག་
དོན་དུ་གཉེར་བ་གཙོ་ཆེ་བས་བསམ་པ་དེ་ལྟ་བུ་ལྡན་ན་ངེས་པར་འཇུག་ཏུ་རུང་སྟེ། སྤྱི་རྒྱུད་ལས།
བདེ་གཤེགས་གསང་སྔགས་སྒྲུབ་པ་ལ། །དོན་གཉེར་བརྩོན་པའི་སློབ་མ་ནི། །གཟུགས་
135



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ངན་ཡོན་ཏན་མི་ལྡན་ཡང་། །བློ་དང་ལྡན་པས་གཞུགས་པར་བྱ། །ཞེས་དང་། ཀྱེ་རྡོ་རྗེ་ལས།
མཚམས་མེད་ལྔ་ནི་བྱེད་པ་དང༌། །སྲོག་ཆགས་གསོད་ལ་དགའ་བ་དང༌། །གཞན་ཡང་སྐྱེ་
བ་དམན་གང་དང་། །རྨོངས་དང་མ་རུངས་ལས་བྱེད་དང་། །གཟུགས་ངན་ཡན་ལག་མ་
ཚང་བ། །བསམ་པས་དེ་རྣམས་འགྲུབ་པར་འགྱུར། །ཞེས་སོ། །དོན་དེ་ལ་དགོངས་ནས་རྗེ་
བཙུན་རིན་པོ་ཆེས། །བློ་ཆེན་སྦྱངས་པ་ཟབ་མོ་དག་ལ་མོས། །རྡོ་རྗེ་འཆང་ཆེན་མྱུར་དུ་ཐོབ་
འདོད་པ། །དེ་ལ་རྡོ་རྗེ་ཐེག་པ་སྦྱིན་པར་བྱ། །ཞེས་གསུངས་སོ། །དེ་ལྟ་བུའི་སློབ་མ་ནང་
གཤིན་པ་གཅིག་ནས་ཉི་ཤུ་རྩ་ལྔའི་བར་གྲངས་ཁ་ཡར་བ་ཞིག་དུས་གཅིག་ཏུ་བཟུང་བར་བྱ་ཡི།
གྲངས་ལས་ཐལ་བ་དང་ཁ་འཆམ་པ་ནི་མི་བྱ་སྟེ། སྤྱི་རྒྱུད་ལས། མཁས་པས་སློབ་མ་
གཅིག་གམ་གསུམ། །ལྔའམ་ཡང་ན་བདུན་དག་གམ། །ཉི་ཤུ་རྩ་ནི་ལྔ་ཡི་པར། །ཟུང་དུ་མ་
གྱུར་སློབ་མ་བཟུང་། །ཞེས་གསུངས་པ་འདིས་སྤྱོད་རྒྱུད་ལ་གྲངས་ངེས་མེད་པར་གསུངས་
པ་མ་གཏོགས་པའི་རྒྱུད་སྡེ་ཀུན་ལ་འཇུག་པར་རབ་དབྱེ་ལས་བཤད་ཅིང་བླ་མ་གོང་མའི་
ཕྱག་སྲོལ་གང་ཡོད་བཞིན་བྱས་པས་རང་ལ་ཉེས་པ་མི་འབྱུང་ངོ༌། །གང་གི་ཚེ་བསྐུར་བའི་
དུས་ནི། གསང་བ་སྤྱི་རྒྱུད་ལས། སྟོན་ཟླ་འབྲིང་པོའི་ཉ་ནས་ནི། །དཔྱིད་ཟླ་ཐ་ཆུང་ཉ་ཡི་
བར། །དཀྱིལ་འཁོར་ཆོ་ག་བཞིན་དུ་བྲི། །ཞེས་པ་ལྟར་གྱི་ཟླ་བ་བདུན་དང་། ཉི་མ་ཟླ་བ་
གཟས་ཟིན་དང་། །ཉིན་མཚན་ཆེ་ལྟས་བྱུང་བ་དང༌། །ཆོ་འཕྲུལ་གྱི་ནི་ཟླ་བ་ལ། །བསྒྲིམས་
ཏེ་དཀྱིལ་འཁོར་བྲི་བར་བྱ། །ཞེས་དང་། ཟླ་བ་སོ་སོའི་ཡར་ངོའི་ཚེས་གྲངས་གཉིས་བཞི་
དྲུག་དགུ་བཅུ་གཉིས་ཏེ་ལྔ་པོ་མ་གཏོགས་པའི་ཉི་མ་བཅུ་ནི་མཆོག་ཏུ་བསྔགས་ཤིང་། ཕུར་
བུ་དང་ནི་ཟླ་བ་དང་། །པ་ཝ་སངས་དང་ཉི་མ་བཟང་། །ཞེས་དང་། རྒྱལ་དང་སྐག་དང་ས་
ག་དང་། །མེ་བཞི་ནག་པ་ཐ་སྐར་དང་། །སྒྲོན་སོགས་གསུམ་དང་དེ་དག་ནི། །དཀྱིལ་
136



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འཁོར་ལས་ལ་རབ་ཏུ་བསྔགས། །ཞེས་པ་ལྟར་གྱི་གཟའ་སྐར་སྦྱོར་བྱེད་བཟང་པོ་འཛོམ་
པའི་ཡར་གྱི་ངོའམ། དེ་རྣམས་ལྷག་པར་འཛོམ་ན་མར་ངོ་ལ་ཡང་ཉེས་པ་མེད་དེ། མར་གྱི་
ངོ་ཡི་དུས་མཚམས་ལའང་། །དཀྱིལ་འཁོར་འབྲི་བ་ཉེས་པ་མེད། །ཅེས་དང་། རབ་གནས་
ཀྱི་རྒྱུད་ལས་ཀྱང་། དབང་བསྐུར་དང་ནི་རབ་གནས་ཉིད། །ཡར་གྱི་ངོ་ལ་བརྟག་པར་བྱ། །
གཟའ་དང་སྐར་མ་འཛོམ་གྱུར་ན། །མར་གྱི་ངོ་ལའང་ཉེས་པ་མེད། །ཅེས་འབྱུང་ངོ་། །དེ་
དག་མ་བརྟགས་པར་ངན་པ་ལ་ལས་བྱས་པའི་ཉེས་པའང་། སྤྱི་རྒྱུད་ལས། ཚེས་གྲངས་
ངན་དང་དུས་མིན་དང་། །གནས་མིན་ཆོ་ག་མི་ལྡན་པར། །མཁས་པས་དཀྱིལ་འཁོར་མི་
འབྲིའོ། །བྲིས་ན་དགོས་པ་མེད་པར་འཆི། །དེ་ལྟ་བས་ན་ཡུད་ཙམ་དང་། །ཚེས་གྲངས་རྒྱུ་
སྐར་བྱེད་པ་དང་། །རྨི་ལམ་བཟང་པོ་བརྟག་པར་བྱེད། །ཅེས་སོགས་གསུངས་སོ། ། །
གང་དུ་དབང་བསྐུར་བའི་གནས་ལ། སྤྱིའི་མཚན་ཉིད་དབང་མདོར་བསྟན་ལས།།
གང་ན་ས་ཕྱོགས་ཆོས་ལྡན་ཞིང་། །གང་ཞིག་ཁོ་ནར་སྐྱེ་དགུ་རྣམས། །བདེར་གནས་ས་
འཛིན་རྩོད་མེད་པའི། །གནས་དེར་རྣལ་འབྱོར་བརྩམ་པར་བྱ། །ཞེས་གསུངས་པ་ལྟར་ས་
ཕྱོགས་ཆོས་ལྡན་གྱི་རྒྱལ་པོས་སྐྱོང་ཞིང་ཕྱི་ནང་གི་ཉེར་འཚེ་མེད་པ་ཞིག་དགོས་ལ། ཁྱད་
པར་དཀྱིལ་འཁོར་བཞེངས་པའི་གནས་ནི། བརྟག་གཉིས་ལས། ཚལ་དང་སྐྱེ་བོ་མེད་
གནས་དང་། །བྱང་ཆུབ་སེམས་དཔའི་ཁྱིམ་དང་ནི། །དཀྱིལ་འཁོར་ཁང་པའི་གནས་སུ་
ཡང་། །དཀྱིལ་འཁོར་དམ་པ་རབ་ཏུ་བཞེངས། །ཞེས་དང་། སྤྱི་རྒྱུད་ལས། མཆོད་རྟེན་ཆེན་
པོ་ཉམས་དགའ་དང་། །དབེན་པ་ཡི་ནི་གནས་དག་དང་། །རི་ཡི་རྩེ་མོ་རྒྱ་ཆེན་དང་། །
དངོས་གྲུབ་དཀྱིལ་འཁོར་བྲི་བར་བྱ། །ཞེས་སོགས་ཇི་སྐད་བཤད་པའི་མཚན་ཉིད་དང་
ལྡན་ཞིང་རང་ངམ་བླ་མ་གོང་མས་སའི་ཆོ་ག་ཚུལ་བཞིན་དུ་བྱས་ཤིང་། སྣོད་དང་མི་ལྡན་
137



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པའི་སྐྱེ་བོས་དབེན་པ་ཞིག་ཅིས་ཀྱང་དགོས་སོ། །ལྔ་པ་དབང་གི་ངེས་ཚིག་ནི། དབང་བཞི་
རིམ་པར་སོགས་ཏེ། རྩ་རྒྱུད་ལས། གཏོར་དང་བླུག་པ་ཞེས་བྱ་འདིས། །དབང་ཞེས་མངོན་
པར་བརྗོད་པར་བྱ། །ཞེས་གསུངས་ཏེ། དབང་གི་སྐད་དོད་ཨ་བྷི་ཥེ་ཀ་ཏ་ཞེས་འབྱུང་བ་
གཏོར་ཞིང་བླུག་པ་སྟེ་དབང་བཞི་པོ་རིམ་པ་བཞིན་སྤྱི་བོ་དང་། ལྕེ་དང་། དབང་གི་གནས་དང་།
རླུང་སེམས་ལ་གཏོར་ཞིང་བླུག་པའི་ངེས་ཚིག་ས་བོན་ལ་ཆུ་ལུད་ཀྱིས་བྲན་པའི་དཔེས་
བསྟན་པ་སྟེ་སྐུ་བཞིའི་མྱུ་གུ་བསྐྱེད་པས་ན་དབང་ཞེས་བྱ་ལ། གཞན་ཡང་སྣ་ལྡན་ཏའི་སྒྲས་
འཁྲུད་པར་བྱེད་པ་སྟེ། མན་སྙེ་ཆུང་བ་ལས། ལུས་ངག་ཡིད་ལས་བྱུང་བ་ཡི། །དྲི་མ་འདག་
ཕྱིར་དབང་དུ་བརྗོད། །ཅེས་དབང་བཞི་བསྐུར་བས་སྒོ་གསུམ་རླུང་སེམས་དང་བཅས་པ་
རང་བཞིན་གྱིས་སྐུ་བཞིར་གནས་པ་ལ་གནས་པར་མ་ཤེས་པའི་དྲི་མ་འཁྲུད་པར་བྱེད་པས་
ན་དབང་ཞེས་བྱ་བའམ། ཡང་ན་ཨ་བྷི་ཥིཉྩའི་སྒྲས་དབང་བར་བྱས་པ་སྟེ། དབང་བཞི་ཐོབ་
པས་ལམ་བཞི་བསྒོམ་པ་ལ་དབང་བར་བྱས་པས་དབང་ཞེས་བྱ་བའམ། ཡང་ན་པྲ་ཐེཀཱའི་
སྒྲས་སྐལ་བ་དང་ལྡན་པ་སྟེ་ཚེ་འདི་ཉིད་ལ་དངོས་གྲུབ་ཀྱི་སྐལ་བ་སྟེར་བའི་ཕྱིར་རམ།
ཕྱག་རྒྱ་ཆེན་པོ་མཆོག་གི་གོ་འཕང་ལ་འཇོག་པའི་ཕྱིར་དབང་ཞེས་བརྗོད་པ་ནི་སྒྲ་དོན་ནམ་
ངེས་ཚིག་གོ། སྒྲ་དོན་དེ་ལྡན་གྱི་དབང་དེའང་གནས་སྐབས་ཀྱི་སྒོ་ནས་རགས་པར་ལམ་ལ་
སྦྱོར་བར་བྱེད་པ་རྒྱུའི་དབང་དང་། དེ་ཉིད་ཀུན་ནས་གོམས་པར་བྱེད་པ་ལམ་གྱི་དབང་།
དེས་འབྲས་བུ་མཐར་དབྱུང་བ་འབྲས་བུའི་དབང་སྟེ་རྣམ་པ་གསུམ་གྱིས་འབྱེད་ཀྱང་གང་
ཟག་ལ་ལྟོས་ན་དུ་མར་འགྱུར་གསུངས་སོ། །དྲུག་པ་དབང་ཆོག་དེ་ལས་སྔགས་སྡོམ་ཐོབ་
པའི་དུས་བསྟན་པ་ནི། དབང་ཆོ ག་དེ ་ལས་སྔགས་སྡོམ་ཐོབ་པའི་དུས་ཞེས་པས་
མཚམས་སྦྱར་ནས་བཤད་པ་དངོས་ལ་གཉིས་ཏེ། ལུགས་གཞན་འགོག་པའི་ཞར་ལས་
138



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བཤད་པ་དང༌། མདོར་བསྡུ་བ་དབང་གི་དངོས་གཞི་རྡོ་རྗེ་སློབ་དཔོན་གྱི་དབང་དུ་སྒྲུབ་པའི་
སྒོ་ནས་བཤད་པའོ། །དང་པོ་ལ་གསུམ་སྟེ། སྡོམ་བཟུང་བརྗོད་པ་ཐ་མ་ལ་ཐོབ་པར་འདོད་
པ་འགོག་པའི་ཞར་ལས་རང་ལུགས་ཐོབ་ཚུལ་གཉིས་སུ་འཇོག་པ་དང་། བུམ་དབང་གི་
དམ་ཚིག་གསུམ་སྦྱིན་པའི་སྐབས་སུ་ཐོབ་པར་འདོད་པ་འགོག་པའི་ཞར་ལས་དབང་བཞི་
རྫོགས་པས་སྡོམ་པ་གསུམ་ལྡན་དུ་སྒྲུབ་པ་དང༌། དགག་སྒྲུབ་རྒྱས་པ་བདུད་རྩི་ཉིད་ཀྱི་རྩ་
འགྲེལ་ལ་ལྟ་བར་གདམས་པའོ། །དང་པོ་ནི། རིགས་ལྔའི་སོགས་ཏེ། ཁ་ཅིག་རིགས་ལྔའི་
སྡོམ་གཟུང་རྗེས་ཟློས་ལན་གསུམ་བྱས་པའི་བརྗོད་པ་ཐ་མའི་རྗེས་སུ་སྐྱེ་བས་སྟ་གོན་དང་
འཇུག་པའི་སྐབས་སུ་སྔགས་སྡོམ་རྫོགས་པར་འདོད་ཀྱང་མི་འཐད་དེ། སྤྱིར་སྔགས་སྡོམ་
ལ་ཁས་བླངས་ཀྱིས་ཐོབ་པ་དང་། ཆོ་གས་ཐོབ་པ་གཉིས་ཡོད་པ་ལས་འདི་ནི་ཁས་བླངས་
ཀྱི་སྒོ་ནས་ཐོབ་པ་ཙམ་སྟེ། ཆོ་གས་བསྐྱེད་པའི་སྡོམ་པ་ནི་མ་ཡིན་ནོ། །གལ་ཏེ་ཁས་བླངས་
ཀྱིས་ཐོབ་པ་ཙམ་གྱིས་སྔགས་སྡོམ་རྫོགས་པར་འདོད་ན་དངོས་གཞིའི་ཆོ་ག་དོན་མེད་པར་
འགྱུར་རོ། །འདོད་མི་ནུས་ཏེ་དབང་གི་དངོས་གཞིའི་ཆོ་ག་ཐམས་ཅད་སྔགས་སྡོམ་རྒྱུད་ལ་
བསྐྱེད་པའི་ཐབས་ཁོ་ནར་གསུངས་པས་སོ། །འོ་ན་ཁས་བླངས་ཀྱིས་ཐོབ་ཚུལ་ཇི་ལྟར་
སྙམ་ན། ད་གཟོད་དབང་གི་དངོས་གཞི་ལ་བརྟེན་ནས་སྔགས་སྡོམ་མཚན་ཉིད་པ་ཐོབ་པའི་
ཚེ་དམ་ཚིག་དང་སྡོམ་པ་འདི་དག་བསྲུང་བར་བྱའོ། །ཞེས་པའི་ཚུལ་གྱིས་ཐོབ་པའོ། །དོན་
འདི་ལ་དགོངས་ནས་རྗེ་བཙུན་གྱིས་རྒ་སྟོན་སྤྲིང་ཡིག་ཏུ། རིགས་ལྔའི་སྡོམ་བཟུང་ལན་
གསུམ་བྱས་པས་རྡོ་རྗེ་ཐེག་པའི་སྟ་གོན་དང་། ཡོལ་བའི་ཕྱི་འཇུག་དང་ནང་འཇུག་གི་
གནས་སྐབས་སུ་ཐོབ་པའི་དམ་ཚིག་དང་སྡོམ་པ་རྣམས་སོར་ཆུད་པ་ཡིན་ནོ་ཞེས་གསུངས་
སོ། །འདིའི་ཕྱོགས་སྔ་སྨྲ་བ་པོ་བོ་དོང་བ་དང༌། ཁྱད་པར་དགེ་ལྡན་པས་རྩལ་ཐོན་དུ་མཛད་
139



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པ་ཡིན་ཀྱང་ཕྱིས་སུ་དབང་བཤད་མཛད་པ་པོ་འཕགས་ཆེན་གྱི་སར་བཞུགས་པ་འགའ་
ཞིག་གིས་ཅུང་ཟད་བསྒྲིབས་ཏེ་ཚུལ་གཞན་དུ་བཤད་པའང་སྣང་ངོ༌། །
གཉིས་པ་ནི། ཁ་ཅིག་སོགས་ཏེ། རྗེ་རྡོ་རྗེ་འཆང་ཡབ་སྲས་ཀྱིས་རིགས་ལྔའི་སྡོམ་པ་
ཆོ་གས་ཐོབ་པ་ཙམ་མམ། རྩ་བ་དང་ཡན་ལག་གི་ལྟུང་བ་ཉི་ཤུ་རྩ་གཉིས་བསྲུང་བ་ལ་
དབང་བ་ཙམ་ལ་དགོངས་ཏེ་བུམ་དབང་གི་སྐབས་སུ་སྔགས་སྡོམ་ཐོབ་པར་བཞེད་པའི་
སྒྲོས་ཐུན་མོང་དུ་གསུང་ཚོད་ཙམ་ལ་བརྟེན་ནས་རང་ལུགས་ཀྱི་མཁས་པ་རྫོང་དཀར་པ་
ཆེན་པོ་དང༌། བདག་ཆེན་བློ་གྲོས་རྒྱལ་མཚན་ལ་སོགས་པ་ཁ་ཅིག་རྡོ་རྗེ་སློབ་དཔོན་གྱི་
དབང་དམ་ཚིག་གསུམ་སྦྱིན་པའི་གནས་སྐབས་སུ་སྐུ་གསུང་ཐུགས་ཀྱི་དམ་ཚིག་དང་སྡོམ་
པ་མཐའ་དག་ཐོབ་པས་བུམ་དབང་ཉིད་ཀྱིས་སྔགས་སྡོམ་རྫོགས་པ་མཐའ་གཅིག་ཏུ་
འདོད་མོད། འཐད་པ་མ་ཡིན་ཏེ། རབ་དབྱེར། ཕྱི་ནང་རྟེན་འབྲེལ་བསྒྲིག་མཁྱེན་ཅིང༌། །
སྐུ་བཞིའི་ས་བོན་ཐེབ་ནུས་པའི། །བླ་མ་བཙལ་ལ་དབང་བཞི་བླང་། །དེ་ཡིས་སྡོམ་པ་
གསུམ་ལྡན་འགྱུར། །ཞེས་རྒྱལ་བ་ཐམས་ཅད་ཀྱི་བགྲོད་པ་གཅིག་པའི་ལམ་བླ་མེད་རྡོ་རྗེ་
ཐེག་པའི་དབང་དུ་མཛད་ནས་སྔགས་ཀྱི་སྡོམ་པ་ལ་བསྐྱེད་རྫོགས་ཀྱི་སྡོམ་པ་གཉིས་སུ་ཕྱེ་སྟེ།
དེ་ཐོབ་པ་དབང་བཞི་རྫོགས་པ་ལ་ལྟོས་པར་གསུངས་པ་འགོག་པར་འདོད་དམ་གཞན་ཅི་
ཞིག་གི་ཕྱིར། གལ་ཏེ་རབ་དབྱེའི་ལུང་རས་ཆོད་དུ་བོར་ནས་དམ་ཚིག་གསུམ་སྦྱིན་པས་བླ་
མེད་ཀྱི་སྔགས་སྡོམ་རྫོགས་པར་འདོད་ན་རྣལ་འབྱོར་དང་རྣལ་འབྱོར་ཆེན་པོའི་སྡོམ་པ་
ཁྱད་མེད་པར་འགྱུར་ཏེ། རྣལ་འབྱོར་གྱི་རྒྱུད་དུ་དམ་ཚིག་གསུམ་སྦྱིན་པ་རྡོ་རྗེ་སློབ་དཔོན་
གྱི་དབང་མཐར་ཐུག་པ་ཡིན་པར་སྨོས་མ་དགོས་པ་དང༌། བླ་མེད་ཀྱི་སྐབས་སུའང་སྔགས་
སྡོམ་བསྐྱེད་བྱེད་ཀྱི་ཆོ་ག་དེ་ཙམ་གྱིས་ཆོག་པར་ཁྱེད་འདོད་པ་ལྟར་ན། རབ་དབྱེར་ཡང་།
སྐྱེ
140



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བླ་མ་བཙལ་ལ་བུམ་དབང་བླང་། །དེ་ཡིས་སྡོམ་པ་གསུམ་ལྡན་འགྱུར། །ཞེས་འབྱུང་རིགས་
པ་ལ་མ་བྱུང་བ་ཅི་ཞིག །གལ་ཏེ་རྣལ་འབྱོར་གྱི་རྒྱུད་དུ་ལྷ་སྐུ་སྣང་སྟོང་ལ་ཕྱག་རྒྱ་ཆེན་པོ་
སྐུའི་དམ་ཚིག་ཏུ་གསུངས་པ་ཙམ་དང་། བླ་མེད་གྱི་སྐབས་སུ་ཡབ་ཡུམ་ཕན་ཚུན་རེག་པའི་
བདེ་བས་རྒྱུད་གང་བ་ལ་དེ་ལྟར་བཤད་པས་ཁྱད་པར་ཆེའོ་ཞེ་ན། དེ་ལྟར་ན་ངེད་ཀྱི་འདོད་
པ་ཤིན་ཏུའང་གྲུབ་སྟེ། ལྟ་དགོད་འཁྱུད་དང་གཉིས་ཀྱིས་གཉིས་སྤྱད་པས། །འདོད་ཆགས་
ཚིམས་པའི་འདོད་ཁམས་སེམས་ཅན་ལ། །དེ་དེའི་བདེ་བ་ཙམ་ཞིག་རྗེས་གནང་བའི། །
རྒྱུད་བཞི་གསུངས་པ་ཞེས་པའི་འཁྱུད་པའི་བདེ་བའམ། བཤད་ཚུལ་གཞན་དུ་ལག་
བཅངས་ཀྱི་བདེ་བ་ལམ་བྱེད་ཀྱི་གསུངས་པ་ཡོ་གའི་དབང་གི་སྐབས་སུ་དོན་ཐོབ་ཙམ་ལས་
མ་བྱུང་ལ། བླ་མེད་ཀྱི་ཕྱག་རྒྱའི་དམ་ཚིག་སྐབས་གོང་དུ་བཤད་པ་ལྟར་གྱི་ལམ་བྱེད་དངོས་
སུ་ཡོད་པ་དང༌། ཀྱེ་རྡོར་དབང་བཤད་ཆེན་མོར། ཡོ་ག་དང་ཐུན་མོང་བའི་སངས་རྒྱས་ཀུན་
གྱི་སྐུ་གསུང་ཐུགས་ཀྱི་དམ་ཚིག་རྣམ་པ་གསུམ་ཐོབ་ཚུལ་གྱི་སྒོ་ནས་དེ་ལས་ཅུང་ཟད་ཁྱད་
པར་འཕགས་པ་དང་། ཞེས་པའི་དོན་ཡང་འདི་ཡིན་ལ། གཉིས་ཀྱིས་གཉིས་སྦྱོར་བའི་བདེ་
བ་ལམ་བྱེད་དབང་གསུམ་པ་ལ་ལྟོས་པའི་སྡོམ་པ་སྟེ། སངས་རྒྱས་ཀུན་གྱི་སྡོམ་པ་ནི་ཞེས་
སོགས་འོག་ཏུ་འཆད་འགྱུར་གྱི་སྙིང་པོ་ཡིན་པས་སོ། །དཀྱུས་སུ་རབ་དབྱེའི་ལུང་ལས་མ་
དྲངས་ཀྱང་། རྗེ་ས་སྐྱ་པའི་གསུང་རབ་དུ་མ་ནས་འབྱུང་བ་ཡིན་ཏེ། དཔལ་བརྩེ་བ་ཆེན་
པོའི་དབང་བཞི་ངོ་སྤྲོད་ཀྱི་རང་འགྲེལ་ལས། སོ་སོར་ཐར་པའི་སྡོམ་པ་དགེ་བསྙེན་ནས་
དགེ་སློང་གི་བར་ཐོབ་པ། བྱང་ཆུབ་སེམས་དཔའི་སྨོན་འཇུག་གི་སེམས་བསྐྱེད་ཐོབ་པ།
གསང་སྔགས་ཀྱི་དབང་བཞིའི་སྡོམ་པ་ཐོབ་པའོ། །ཞེས་དང༌། རྗེ་བཙུན་རྩེ་མོའི་སམ་བུ་
ཊའི་ཊི་ཀ་ལས། བསྐྱེད་རིམ་གྱི་སྡོམ་པ་དང་རྫོགས་རིམ་གྱི་སྡོམ་པའི་ཐ་སྙད་གསལ་བར་
141



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གསུངས་པ་དང་། རྗེ་བཙུན་གྲགས་པའི་ཨིནྡྲ་བྷཱུ་ཏིའི་ལམ་སྐོར་ལས། སྦྱངས་པ་ལས་བྱུང་
བའི་ཡོན་ཏན་ནི་སྐྱབས་གསུམ་སྔོན་དུ་འགྲོ་བའི་སོ་སོར་ཐར་པའི་སྡོམ་པ་དང་ཡང་ལྡན།
སྨོན་འཇུག་སེམས་བསྐྱེད་བྱས་ཏེ་བྱང་ཆུབ་སེམས་དཔའི་བསླབ་པ་དང་ཡང་ལྡན། དབང་
བཞི་ཡོངས་སུ་རྫོགས་ཏེ་རྡོ་རྗེ་ཐེག་པའི་སྡོམ་པ་དང་ཡང་ལྡན་ཞེས་དང་། ཌོལྕི་བའི་ལམ་
སྐོར་ལས་ཀྱང་རྒྱས་པར་བཤད་དོ། །གཞན་ཡང་དམ་ཚིག་གསུམ་སྦྱིན་པ་ཁོ་ན་སློབ་དཔོན་
གྱི་དབང་གི་དངོས་གཞིར་འདོད་ན་ཡེ་ཤེས་ཞབས་ལུགས་ཀྱི་དཀྱིལ་ཆོག་བཞི་བརྒྱ་ལྔ་བཅུ་
པ་སོགས་འགའ་ཞིག་ཏུ་དམ་ཚིག་གསུམ་སྦྱིན་པ་སློབ་མའི་དབང་གི་གནས་སྐབས་སུ་
འབྱུང་བས་སྐབས་དེར་སྔགས་སྡོམ་རྫོགས་པར་སྨྲ་བར་ནུས་སམ། འདོད་མི་ནུས་ཏེ་སློབ་
དཔོན་གྱི་དབང་ལས་སྔགས་སྡོམ་རྫོགས་པར་རང་ཉིད་ཀྱིས་ཁས་བླངས་པའི་ཕྱིར་རོ། །
དེ་མཚུངས་བདག་ཆེན་གྱི་དམ་ཚིག་རྣམ་བཤད་དུ་དབང་གོང་མ་ལ་སྔགས་སྡོམ་
གསར་ཐོབ་ཡོད་ན། དབང་བཞི་རྫོགས་པའི་རྗེས་སུ་དབང་དང་རྗེས་གནང་གང་ཐོབ་ལ་
སྡོམ་པ་གསར་ཐོབ་རེ་ཡོང་བས་སྔགས་སྡོམ་ཐུག་མེད་དུ་འགྱུར་གསུངས་པ་ནི། རང་ཉིད་
ཀྱིས་ལམ་དབང་གི་སྔོན་དུ་རྒྱུ་དབང་འགྲོ་དགོས་པ་དགོངས་བཞིན་དུ་ལམ་དབང་གི་ཡི་གེར།
རྡོ་རྗེ་ཐུགས་ཀྱི་དམ་ཚིག་སྦྱིན་པའི་སྒོ་ནས་ཐུགས་རྡོ་རྗེ་ཆོས་སྐུར་བྱིན་གྱིས་རླབས་ཏེ།
ཐུགས་ཀྱི་དམ་ཚིག་དང་སྡོམ་པ་ཐོབ་པར་མོས་སུ་བཅུག ཅེས་སོགས་ལམ་དབང་ལའང་
ཐོབ་མཚམས་ཀྱི་བཤད་པ་མཛད་པས་རྗེ་ཉིད་ཀྱང་ཐུག་མེད་ཀྱི་ཕྱོགས་སུ་ཐལ་ལོ། །
ལུགས་སྲོལ་དྲི་མ་མེད་པ་འདི་ལ་ཐུག་མེད་ཀྱི་སྐྱོན་གྱིས་མི་སྒྲིབ་སྟེ། དབང་གོང་མར་བུམ་
དབང་གི་གནས་སྐབས་སུ་མ་ཐོབ་པའི་སྡོམ་པའི་རིགས་རྫོགས་རིམ་གྱི་སྡོམ་པ་གསར་དུ་
ཐོབ་བྱ་ཡོད་ལ། དབང་བཞི་རྫོགས་པའི་རྗེས་སུ་དམ་ཚིག་དང་སྡོམ་པ་གང་བླངས་ཀྱང་
142



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སྔར་ཐོབ་ཟིན་གྱི་སྡོམ་པ་ཡང་ཡར་ལྡན་དུ་བྱེད་པ་ཡིན་པས་གསར་དུ་ཐོབ་བྱ་མེད་དེ་སྔར་
དབང་བཞིའི་གནས་སྐབས་སུ་ཐོབ་པ་དེ་དང༌། རིགས་གཅིག་པའི་དམ་ཚིག་དང་སྡོམ་པ་
ཡིན་པའི་ཕྱིར་རོ། །གཞན་ཡང་ཀྱེ་རྡོ་རྗེ་ལས། སངས་རྒྱས་ཀུན་གྱི་སྡོམ་པ་ནི། །ཨེ་ཝཾ་རྣམ་
པར་རབ་ཏུ་གནས། །ཨེ་ཝཾ་རྣམ་པ་བདེ་ཆེན་པོ། །དབང་ལས་ཡང་དག་ཤེས་པར་འགྱུར། །
ཞེས་རྫོགས་རིམ་གྱི་སྡོམ་པ་གཙོ་ཆེར་དབང་གསུམ་པ་ལས་ཐོབ་པ་ནི་དབང་དུས་སུ་མཚོན་
བྱེད་དཔེའི་ཡེ་ཤེས་དངོས་སུ་སྐྱེས་པའི། དོན་གྱི་ཡེ་ཤེས་སྐྱེ་བའི་སྐབས་ཀྱང་སྲིད་པ་དང༌།
དཔེའི་ཡེ་ཤེས་དང་ཆ་འདྲ་བའམ། སྡོམ་པ་གདགས་རུང་གི་སྐྱེ་ཚུལ་གཞན་ཡང་འོག་ཏུ་
འཆད་འགྱུར་གྱིས་རྟོགས་པར་འགྱུར་བ་དང་། དེ་བཞིན་དུ་དབང་བཞི་པོ་རེ་རེ་ལའང་
མཉམ་བཞག་གི་དམ་ཚིག །རྗེས་སྤྱོད་ཀྱི་དམ་ཚིག །བཟའ་བའི་དམ་ཚིག །བསྲུང་བའི་
དམ་ཚིག །མི་འབྲལ་བའི་དམ་ཚིག་ལྔ་ལྔ་སྟེ་ཉི་ཤུ་གསུངས་པ་དང་། མན་ངག་གི་གནད་
དྲུག་ཅེས་པ་དབང་བཞི་པོ་རེ་རེ་ལའང་རྒྱུ་ལ་གནས་པ། དབང་ལས་ཐོབ་པ། ལམ་ལ་གོམ་པ།
ལྟ་བ་ལ་ཉམས་སུ་མྱོང་བ། གྲུབ་མཐའ་ལ་རྟགས་སུ་ཤར་བ། འབྲས་བུ་ལ་དོན་མ་ལུས་པ་
མངོན་དུ་གྱུར་པ་སྟེ་དྲུག་དྲུག་ཡོད་པས་ན་དབང་བཞི་རྫོགས་པས་སྔགས་སྡོམ་རྫོགས་པར་
དོན་གྱིས་གྲུབ་པ་གསུང་ངག་རིན་པོ་ཆེའི་རྣམ་གཞག་མཐའ་དག་བློས་འདོར་རམ་ཞེས་དྲི་
བ་ན། དེ་ལ་རྒོལ་བར། རྣམ་གཞག་དེ་དག་གསུང་ངག་གི་ཁྱད་ཆོས་ཀྱི་ཕྱིར་ངེས་པར་ཁས་
ལེན་མེད་དམ་ཚིག་དང་སྡོམ་པ་མི་གཅིག་པས་སྔགས་སྡོམ་རྫོགས་མཚམས་ལ་མི་ཕན་ནོ་
ཞེ་ན། དག་ལྡན་ལས། དེ་ལ་དང་པོར་ཐོབ་པ་ལ་དམ་ཚིག །མི་ཉམས་པ་བསྲུང་བ་ལ་སྡོམ་
པ་ཞེས་བྱ་བའམ། བཟའ་བ་ལ་དམ་ཚིག བསྲུང་བ་ལ་སྡོམ་པ་ཞེས་བྱ་བའམ། གཉེན་པོ་
བསྟེན་པ་ལ་དམ་ཚིག །སྤང་བྱ་སྤོང་བ་ལ་སྡོམ་པ་ཞེས་བྱ་བའམ། དེ་གཉིས་མིང་གི་རྣམ་
ང
143



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གྲངས་སུའང་འགྱུར་རོ་ཞེས་གསུངས་པས་ན། སྡོམ་པ་ཞེས་པ་དགག་པའི་ངོས་ནས་
བཏགས་པ་སྟེ། གཙོ་བོར་སྤང་བྱ་སྡོམ་པ་དང་། མང་པོ་གཅིག་ཏུ་སྡོམ་པ་ལའང་འཇུག་སྟེ།
བསྐྱེད་རིམ་གྱི་སྐབས་སུ་མ་དག་པའི་སྣང་བའི་དངོས་པོ་ཐམས་ཅད་ལྷའི་ངོ་བོར་སྡོམ་པ་དང་།
རྫོགས་རིམ་གྱི་སྐབས་སུ་བདེ་ཆེན་གྱི་ཡེ་ཤེས་ཀྱི་ངོ་བོར་སྡོམ་པའམ་དེ་དང་དེར་དག་པ་དང་།
དམ་ཚིག་ཅེས་པ་སྒྲུབ་པའི་ངོས་ནས་བཏགས་པ་སྟེ་ཚུལ་དེ་ལས་ནམ་ཡང་མི་འདའ་བར་
ཉམས་སུ་ལེན་པའི་དོན་དུ་སྟེ། དགག་བྱ་སློབ་དཔོན་སྨད་པ་སྤངས་པ་ན་སྒྲུབ་བྱ་མི་སྨོད་པ་
ཉིད་གྲུབ་པའམ། དགག་བྱ་སྣང་བ་ལ་ཞེན་པ་སྡོམ་པ་ན་སྒྲུབ་བྱ་ལྷ་དང་ཡེ་ཤེས་སུ་ལྟ་བ་
གྲུབ་པ་བཞིན་ནོ། །
སྐབས་དོན་སྙིང་པོར་དྲིལ་བར་རྣམ་གཞག་དེ་གཉིས་ཀས་སྔགས་སྡོམ་རྫོགས་པ་
དབང་བཞི་རྫོགས་པ་ལ་ལྟོས་པར་གྲུབ་སྟེ། སྔ་མ་ལྟར་ན་ལུགས་འདིའི་སྔགས་སྡོམ་ཡོངས་
སུ་རྫོགས་པ་ལ་དམ་ཚིག་ཉི་ཤུ་རྫོགས་པར་ཐོབ་དགོས་པའི་ཕྱིར་རོ། །གཞན་དུ་ན་དབང་
གོང་མ་མ་ཐོབ་པར་རྡོ་རྗེ་འཛིན་པའི་ས་ཐོབ་པ་ཡོད་དགོས་པར་འགྱུར་ཏེ། ། སྔགས་སྡོམ་
རྫོགས་པར་ཐོབ་ནས་དམ་ཚིག་ཚུལ་བཞིན་དུ་བསྲུང་ན་ལམ་གཞན་མ་བསྒོམ་ཀྱང་། སྐྱེ་བ་
བཅུ་དྲུག་ནས་འཚང་རྒྱ་བ་ཚད་ལྡན་གྱི་གཞུང་ནས་གསུངས་པ་དེ་བླ་མ་གོང་མས་ཡང་ཡང་
དྲངས་པའི་ཕྱིར་རོ། །ཕྱི་མ་ལྟར་ན་རྒྱུད་གསུམ་གྱིས་ཕྱེ་བའི་རྒྱུ་ལ་གནས་པའི་སྡོམ་པ་དེ་
དབང་ལས་ཐོབ་པ། དབང་ལས་ཐོབ་པ་དེ་ལམ་ལས་གོམ་པ་ཞེས་སོགས་བུམ་དབང་ལ་
སྦྱར་ན་དབང་གོང་མ་ལ་ཡང་སྦྱར་དགོས་པར་མཚུངས་པའི་ཕྱིར་དང་། བུམ་དབང་ལ་མི་
སྦྱར་ན་བུམ་དབང་གི་སྐབས་སུ་དབང་ལས་ཐོབ་པ་ཞེས་པ་དེ་སྡོམ་པ་ཐོབ་པ་མ་ཡིན་པར་
འགྱུར་བའི་ཕྱིར་རོ། །འདོད་ན་བུམ་དབང་གིས་སྔགས་སྡོམ་རྫོགས་པ་འདོད་པ་དང་
144



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འགལ་ལོ། །སྐྱོན་འདི་དག་སྤོང་བར་འདོད་ནས་དབང་གོང་མ་གསུམ་རྫོགས་རིམ་གྱི་སྣོད་
དུ་རུང་བར་བྱ་བའི་བྱིན་རླབས་ཙམ་ཡིན་གྱིས། ཆོ་ག་མེད་ཅེས་གསུང་ནའང་བྱིན་རླབས་
ཡིན་པ་ཉིད་ཀྱིས་ཆོ་ག་མེད་པར་མི་འགྲུབ་སྟེ། བྱིན་རླབས་ཉིད་ལའང་བྱིན་རླབས་ཀྱི་ཆོ་ག་
ཡོད་པའི་ཕྱིར་རོ། །དབང་གོང་མ་བྱིན་རླབས་ཙམ་མ་ཡིན་ཏེ། ཞུས་ལན་གསལ་བར། དེ་
ཡི་སྒོ་ནས་དཀྱིལ་འཁོར་ཆེན་པོ་རུ། །ཞུགས་ལ་དབང་བཞི་པོ་རྣམས་རྫོགས་པར་བླང་། །
བྱིན་རླབས་ཕྲ་མོ་ཙམ་གྱིས་མ་ཡིན་ཏེ། །སྔགས་ཀྱི་རྩ་བ་དབང་བསྐུར་ཡིན་པས་སོ། །ཞེས་
གསུངས་པ་འདི་ལ་བྱིན་རླབས་ཕྲ་མོ་བླང་དགོས་པའི་སྒྲུབ་བྱེད་དུ་བྱིན་རླབས་ཕྲ་མོ་ཙམ་
གྱིས་མ་ཡིན་ཏེ་ཞེས་བཀོད་པར་ཐལ་བའི་ཕྱིར་རོ། །དེས་ན་འཇུག་པ་དང་དངོས་གཞིའི་
དབང་གི་སྐབས་སུ་དབང་རྫས་དེ་དག་གཏོད་པ་ཙམ་ལ་ཆོ་ག་མེད་ཀྱང་དག་བྱ་དག་བྱེད་ངོ་
འཕྲོད་པའི་ཏིང་ངེ་འཛིན་གྱིས་བསྐྱེད་ཆོག་རྣམ་པར་དག་པ་བྱས་ནས་སྦྱོར་དངོས་རྗེས་
གསུམ་གྱི་ཆོ་ག་ཚང་བའི་སྐབས་སུ་གཏོད་པ་ལ་ཆོ་ག་ཡོད་པ་བཞིན་དུ། དབང་གོང་མ་རེ་
རེ་ལའང་སྦྱོར་བ་མཎྜལ་གསོལ་གདབ། དངོས་གཞི་བླ་མས་བདུད་རྩི་བསྒྲུབ་ཅིག་སྦྱིན་པ་
སོགས་དང་། རྗེས་དབང་གི་དག་པ་ངོ་སྤྲོད་པ་དང་མཐའ་རྟེན་སྦྱིན་པ་ཡོད་པས་ཆོ་ག་ཡོད་
པ་ཉིད་དོ། །གཞན་དུ་ན་སམ་པུ་ཊར། དབང་བཞི་པ་ཚིག་ཙམ་གྱིས་བསྐུར་བའི་སྐབས་སུ་
དབང་ཆོག་འདིས་སྦྱིན་པར་བྱ་སྟེ་ཞེས་དང་། གསུང་ངག་གླེགས་བམ་གྱི་དབང་བཞི་ངོ་སྤྲོད་
ཀྱི་སྐབས་སུ་དབང་བཞིའི་ཆོ་ག་ཅེས་ཡང་ཡང་གསུངས་པ་རྣམས་ཇི་ལྟར་འཆད། གཞན་
ཡང་དབང་གོང་མ་ལ་ཆོ་ག་མེད་ན་སྨིན་བྱེད་མ་ཡིན་པར་འགྱུར་རོ། །དེ་ཡང་འདོད་དོ་ཞེ་ན།
དབང་གོང་མ་ལ་ཕྱི་ནང་གི་རྟེན་འབྲེལ་འགྲིག་པར་མི་འགྱུར་ཞིང་སྐུ་ཕྱི་མ་གསུམ་གྱི་ས་
བོན་ཐེབ་པར་མི་འགྱུར་རོ། །དེ་ཡང་འདོད་ན་བུམ་དབང་གིས་སྤྲུལ་སྐུའི་ས་བོན་ཀྱང་
145



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
འདེབས་པར་མི་འགྱུར་བར་མཚུངས་སོ། །གཞན་ཡང་དབང་གོང་མ་གསུམ་སྨིན་བྱེད་མ་
ཡིན་ན། རྫོགས་རིམ་གོ་འབྱེད་མ་ཡིན་པ་དང་། རྗེ་བཙུན་རྩེ་མོས། དབང་བཞིས་སྨིན་
མཛད་ལམ་བཞིས་གྲོལ་བར་སྟོན། ཞེས་གསུངས་པའང་དོན་ལ་གནས་པའི་ཚིགས་བཅད་
མ་ཡིན་པར་འགྱུར་རོ། །སྤྱིར་བུམ་དབང་གིས་སྔགས་སྡོམ་རྫོགས་པ་དང་དབང་གོང་མ་
བྱིན་རླབས་དང་འདྲ་བར་སྨྲ་བ་ནི་འཁྲུལ་སྤོང་དུ། དེ་ལ་སྣོད་མ་ཡིན་པ་ནི་མ་སྨིན་པ་དང་།
སྨིན་ཀྱང་མ་དད་པ་དང་། དད་ཀྱང་རྩ་བའི་ལྟུང་བ་གཞན་བྱུང་བའོ། །དེ་ལ་དང་པོ་མ་སྨིན་
པ་ནི། བུམ་དབང་གི་འཇུག་པ་དང་དབང་མ་རྫོགས་པའོ། །དེ་ཡང་བྱང་ཕྱོགས་ཀྱི་རྒྱུད་
འདི་ན་རྡོ་རྗེ་རྣལ་འབྱོར་མའི་བྱིན་རླབས་ཙམ་ལ་བརྟེན་ཏེ་གསང་བ་སྟོན་པ་དེ་ནི་ནོར་བ་སྟེ།
བྱིན་རླབས་འདི་ལ་དབང་དང་དམ་ཚིག་གང་ཡང་མེད་པའི་ཕྱིར་རོ། ། །
ཡང་རྗེ་བཙུན་མ་འདི་ལས་ཆེས་ལྷག་པའི་སངས་རྒྱས་གཞན་མེད་ཅིང་། འདིའི་བྱིན་
རླབས་ཀྱང་ཏིང་ངེ་འཛིན་སྐྱེ་བའི་རྟེན་འབྲེལ་ཡིན་པའི་ཕྱིར་དབང་གོང་མ་བཞིན་དུ་བུམ་
པའི་དབང་གི་རྗེས་ལ་བསྐུར་བ་ཡིན་པ་ལས་བུམ་པའི་དབང་མ་ཐོབ་པ་ལ་འདིའི་བྱིན་
རླབས་བྱེད་པའང་རྩ་བའི་ལྟུང་བར་འགྱུར་བ་ཡིན་ནོ། །ཞེས་འབྱུང་བ་ལ་བརྟེན་པ་ཡིན་མོད།
དེ་ནི་ཞིབ་ཏུ་བརྟགས་ན་རྩ་ལྟུང་བདུན་པ་གང་ལ་བརྟེན་ནས་འབྱུང་བའི་ཡུལ་བཤད་པ་
ཡིན་པས་སྔགས་སྡོམ་རྫོགས་མཚམས་ལ་ཕན་པ་ཅི་ཡང་མི་སྣང་སྟེ། བུམ་དབང་གི་འཇུག་
པ་མ་རྫོགས་པ་ལ་བུམ་དབང་གི་དངོས་གཞི་བསྐུར་བ་དང་། བུམ་དབང་མ་རྫོགས་པ་ལ།
གསང་བའི་རྫས་དང་། གསང་བའི་སྤྱོད་པ་དང་། གསང་བའི་ཆོས་སྟོན་པ་རྣམས་རྩ་ལྟུང་དུ་
བཞག་ཅིང་། ཕྱི་མའི་ངོས་འཛིན་ལ། སྣོད་མ་ཡིན་པའི་དྲུང་དུ་རྡོ་རྗེ་ཐེག་པའི་ཆོས་ཟབ་པ་དང་།
རྒྱ་ཆེ་བ་ཀུན་ཏུ་སྟོན་པའོ། །ཞེས་གསུངས་པའི་ཟབ་པ་དང་རྒྱ་ཆེ་བའི་ཆོས་ནི་སྐབས་འདིར་
146



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བླ་མེད་ཀྱི་རྒྱུད་དང་མན་ངག་ལ་འཇུག་པས་བུམ་དབང་རྫོགས་པ་ལ་དེ་དག་སྟོན་པ་རྩ་
ལྟུང་མི་འབྱུང་བ་ཙམ་དང་། ཕག་མོའི་བྱིན་རླབས་བུམ་དབང་ཐོབ་པ་ལ་བསྐུར་གསུངས་
པའང་གསང་སྒྲོགས་ཀྱི་ཉེས་པ་ཁེགས་པ་མཐའི་ཚད་དུ་གསུངས་པར་ཁས་བླང་དགོས་ཀྱི།
སྒྲ་ཇི་བཞིན་པ་ངེས་པར་བསྒྲུབ་བྱར་ཁས་བླངས་ན། རབ་དབྱེར། ཕག་མོའི་རྒྱ་གཞུང་
རྣམས་ཀྱི་དོན་དྲིལ་ཏེ། རྡོ་རྗེ་ཕག་མོ་ཉིད་ལས་ཀྱང་། དབང་བསྐུར་ཐོབ་ཅིང་དམ་ཚིག་
ལྡན། །དེ་ལ་བྱིན་རླབས་བྱ་བར་གསུངས། །ཞེས་དབང་གིས་མ་སྨིན་པ་ལ་བྱིན་རླབས་བྱེད་
པ་བཀག་པ་ཇི་ལྟར་འཆད་གཞུང་འདིའི་བརྗོད་བྱ་གཙོ་ཆེ་བ་ཞིག་ཡིན་པ་དང་། དབང་ཡང་
བུམ་དབང་ཙམ་མ་ཡིན་པར་རྒྱ་གཞུང་ཉིད་ལས་ཤེས་ཏེ། རྗེ་བཙུན་མ་རིན་ཆེན་རྒྱན་གྱི་
སྒྲུབ་ཐབས་ལས། འདི་ལྟར་རྣལ་འབྱོར་པ་དབང་བསྐུར་བ་ཐམས་ཅད་ཡོངས་སུ་རྫོགས་
པས་ཞེས་དང་། ཞལ་གཉིས་མ་ཆུང་པ་ལས་ཀྱང་། དབང་བསྐུར་བ་ཡང་དག་པར་ཐོབ་
ནས་ཞེས་འབྱུང་བའི་ཡང་དག་པའི་དོན་ཚང་ལ་མ་ནོར་བ་ཞིག་ལ་འཇོག་དགོས་པས་
དབང་བཞི་མ་ཚང་ན་ལུགས་འདིའི་ཡང་དག་པའི་འབྲུ་ཇི་ལྟར་བསྣན། བྱིན་རླབས་དང་
སྨིན་བྱེད་མི་གཅིག་པ་ཡང་རབ་དབྱེར། རྡོ་རྗེ་ཕག་མོའི་བྱིན་རླབས་ལ། །སྡོམ་པ་གསུམ་
ལྡན་བྱར་མི་རུང་། །ཕྱི་ནང་རྟེན་འབྲེལ་འགྲིག་མི་འགྱུར། །སྐུ་བཞིའི་ས་བོན་ཐེབ་མི་ནུས། །
དེ་ཕྱིར་འདི་ནི་བྱིན་རླབས་ཙམ། །ཡིན་གྱིས་སྨིན་པར་བྱེད་པར་མིན། །ཞེས་སོ། །འདོད་ན་
འཁྲུལ་སྤོང་ཉིད་ལའང་ནང་འགལ་བྱུང་དུ་དོགས་ཏེ། བྱིན་རླབས་འདི་ལ་དབང་དང་དམ་
ཚིག་གང་ཡང་མེད་པའི་ཕྱིར་རོ། །ཞེས་དང་། འདིའི་བྱིན་རླབས་ཀྱང་ཏིང་ངེ་འཛིན་སྐྱེ་བའི་
རྟེན་འབྲེལ་ཡིན་པའི་ཕྱིར་ཞེས་བྱིན་རླབས་ལ་དབང་མེད་ཅིང་སྨིན་བྱེད་མ་ཡིན་པར་
གསུངས་པ་དང་། བུམ་དབང་གི་རྗེས་ལ་བྱིན་རླབས་བསྐུར་བར་གསུངས་པས་དབང་གོང་
སྐུ
147



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
མས་མ་སྨིན་པར་རྫོགས་རིམ་བསྒོམ་དུ་རུང་བར་ཐལ་ལོ། །དེ་ཡང་འདོད་ན་ཡན་ལག་གི་
ལྟུང་བར་སྦྱོར་བ་ངེས་པར་མ་བྱས་པའི་དོན་དབང་གོང་མ་མ་ཐོབ་པ་ལ་གོང་མའི་གསང་བ་
སྟོན་པ་ཇི་ལྟར་འཇོག །གཞན་ཡང་བྱིན་རླབས་དང་དབང་གོང་མ་དོན་གཅིག་ན་གསུང་
ངག་སྙན་བརྒྱུད་བཞིའི་སྙན་བརྒྱུད་གཉིས་པར་བྱིན་རླབས་ཀྱི་བརྒྱུད་པ་མ་ཉམས་པ་
བསྐུར་བའི་ཐོ་ཡིག་ཅེས་འབྱུང་བ་དབང་ལས་ལོགས་སུ་ཅི་སྟེ་བགྲང་། ཐོ་ཡིག་དེར་ཡང་
དབང་བཞི་རྫོགས་པ་ལ་བྱིན་རླབས་བསྐུར་བའི་ལུགས་སུ་གསུང་པ་ལ། བདེ་མཆོག་དང་
ཀྱེ་རྡོ་རྗེའི་ལུས་དཀྱིལ་གྱི་དབང་བཞི་དབང་མཚན་ཉིད་པ་ཡིན་བཞིན་དུ། ཕྱི་དཀྱིལ་དུ་
དབང་བཞི་མ་རྫོགས་པ་ལ་མི་བསྐུར་བའི་དགག་དགོས་ཅི་ཡིན་ལེགས་པར་སོམས་ཤིག །
གོང་དུ་གསང་སྒྲོགས་ཀྱི་ཉེས་པ་ཁེགས་པ་མ་མཐའི་ཚད་དུ་བཞག་པ་ཅིས་ཤེས་ཞེ་ན།
གསང་སྒྲོགས་འབྱུང་བའི་ས་མཚམས་སྤྱིར་བཏང་དོགས་ཕྱོགས་ལྟར་ན་དབང་ཆུ་ཆེན་མོར།
འདི་དག་ནི་མིང་བརྗོད་པ་ཙམ་ཡིན་གྱི། དེ་ཁོ་ན་ཉིད་སྐབས་འདིར་བཤད་པར་མི་བྱ་སྟེ།
དབང་བསྐུར་བ་མ་བྱས་པའི་ཕྱིར་རོ། །དེ་སྐད་དུ་ཡང་། དབང་བསྐུར་ནས་ནི་དེ་ཉིད་
བསྟན། །གཞན་དུ་ན་ནི་དངོས་གྲུབ་དག ཤིན་ཏུ་རིང་བར་འགྱུར་རོ་ཞེས། །རྡོ་རྗེ་འཛིན་
པ་ཉིད་ཀྱིས་གསུངས། །ཞེས་སྤྱི་རྒྱུད་ལས་བཤད་པས་སློབ་དཔོན་གྱི་དབང་བསྐུར་བའི་
རྗེས་ལ་བཤད་པར་བྱའོ། །ཞེས་ལྷ་ངོ་བསྟན་པའི་སྐབས་སུ་རྣམ་དག་བསྟན་མི་རུང་བར་
གསུངས་པ་འདིས་འཇོག་དགོས་ལ། ལུགས་འདིའི་ཕྱག་ལེན་ལའང་དེ་ལས་གཞན་དུ་མི་
བསྣོལ་བ་ནི། སློབ་དཔོན་གྱི་དབང་གི་གསོལ་བཏབ་ཀྱི་སྐབས་སུ། འཁོར་ལོ་ལྷ་ཡི་དེ་ཉིད་
དང་། །ཞེས་ཡོད་པས་སོ། །དམིགས་བསལ་ཀླུ་བྱང་གི་དཀྱིལ་ཆོག་ཉི་ཤུ་པ་དང་། མཚོ་
སྐྱེས་ཀྱི་ནས་གླིང་མ་སོགས་འགའ་ཞིག་ཏུ་ལྷ་ངོ་བསྟན་པའི་རྗེས་སུ་རྣམ་དག་ཀྱང་བསྟན་
148



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པར་གསུངས་པ་ལ་བུ་སྟོན་སོགས་མཁས་པ་གཞན་གྱིས་སྤྱི་རྒྱུད་དང་འགལ་བ་སྤོང་ཚུལ་
སྣ་ཚོགས་མཛད་མོད། རང་ལུགས་ལ་སྤྱི་རྒྱུད་ཀྱི་ལུང་གི་དབང་བསྐུར་དེ་དངོས་གཞི་རྡོ་རྗེ་
སློབ་དཔོན་གྱི་དབང་ལ་བཞེད་པ་བཞིན། དངོས་གཞི་ལ་རྡོ་རྗེ་སློབ་དཔོན་གྱི་དབང་ངེས་
པར་བསྐུར་ན་ཆོ་ག་ཟོར་ཡང་བའི་ཕྱིར་དཀྱིལ་ཆོག་དེ་དག་གི་དངོས་བསྟན་ལྟར་བྱར་རུང་ཞིང་།
སྤྱི་རྒྱུད་དང་ཡང་མི་འགལ་ཏེ་ཆོ་གའི་སྐབས་སུ་དེ་ལྟར་རུང་བ་ནི། འདུལ་བའི་ལས་ཚིག་
སྤྱིར་བསྙེན་པར་མ་རྫོགས་པ་ལ་བསྒྲག་ཏུ་མི་རུང་ཡང་། བསྙེན་རྫོགས་ཀྱི་ཆོ་གའི་སྐབས་
སུ་རུང་བ་བཞིན་ནོ། །ཞེས་དབང་ཆུའི་རྣམ་བཤད་ལས་གསུངས་པ་དང༌། སློབ་མ་རྗེས་
འཛིན་དབང་གི་སྟ་གོན་ཙམ་ལ་ཡང་མི་གཏོགས་མོད། དེའི་སྐབས་སུ་སློབ་མ་རྣམས་ཀྱིས་
སློབ་དཔོན་ལྷར་གསལ་བ་ལ་མཎྜལ་གསོལ་གདབ་དང་། སློབ་མ་རྣམས་སློབ་དཔོན་ཞལ་
དུ་ཞུགས། ཐུགས་ཀའི་འོད་ཟེར་གྱིས་བགེགས་སྦྱང་བའི་དམིགས་པ་དང་བཅས་རྩ་སྔགས་
མཉམ་འདོན་བྱ་བ་སོགས་དང་། དཀྱིལ་ཆོག་གཞན་དག་ཏུ་སློབ་མ་ཀུན་བཟང་ཏུ་བསྐྱེད་
པའི་དམིགས་པ་འཕོག་པར་གསུངས་པ་རྣམས་ཀྱིས་འགྲུབ་བོ། །དོན་དེ་ཙམ་ལ་དགོངས་
ནས་འཁྲུལ་སྤོང་དུ་ཇི་ལྟར་གསུང་ནའང་གསུང་། རྗེ་བཙུན་དང་ས་པཎ་གཉིས་ལ་འཁྲུལ་
པ་གཏན་ནས་མི་མངའ་བ་མཉམ་པོ་ལ། ཕན་ཚུན་འགལ་བ་ཡང་མི་སྲིད་ཅིང་། གྲུབ་
མཐའི་གནས་ལུགས་མཐར་ཐུག་གཅིག་ཏུ་གཞོལ་ཞིང་གཅིག་ཏུ་འབབ་དགོས་པ་དང༌།
རབ་དབྱེ་འཆད་པ་པོ་ཚད་ཐུབ་སུས་ཀྱང་གཞུང་སྒྲ་ཇི་བཞིན་པར་བཤད་པ་ལས་སྤོམ་ཡོར་
དུ་བཞག་པའམ། འཁྱོགས་བཤད་བྱས་པ་མེད་པས་འདིར་ཡང་དེ་ལས་གཞན་དུ་མི་སྨྲའོ། །
གསུམ་པ་དགག་སྒྲུབ་རྒྱས་པ་བདུད་རྩིའི་ཉིང་གུ་རྩ་འགྲེལ་ལ་བལྟ་བར་གདམས་པ་ནི།
འདི་ཉིད་སོགས་ཏེ། བུམ་དབང་གིས་སྔགས་སྡོམ་རྫོགས་ཚུལ་འདི་ཉིད་ལུང་དང་རིགས་
149



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
པས་དགག་པ་དང་། རང་ལུགས་དབང་བཞི་ཐོབ་པས་སྔགས་སྡོམ་རྫོགས་པར་སྒྲུབ་པའི་
ཚུལ་རྒྱས་པར་ཀུན་མཁྱེན་ཆོས་ཀྱི་རྗེའི་གསུང་རབ་རྣལ་འབྱོར་ཆེན་པོའི་སྡོམ་པའི་གནད་
བྱེ་བྲག་ཏུ་བཤད་པ་ཟབ་དོན་བདུད་རྩིའི་ཉིང་གུ་འཆི་བ་མེད་པའི་གོ་འཕང་སྦྱིན་པ་ཞེས་བྱ་
བ་དང་། དེའི་འགྲེལ་པ་བདུད་རྩི་སྤེལ་བ་ཞེས་བྱ་བ་དག་ལ་བལྟས་པས་སྐལ་བ་ལྡན་པའི་
སྙིང་ལ་ཟབ་དོན་རྟོགས་པའི་རི་མོ་འཆར་བར་གདོན་མི་ཟའོ། །གསང་ཆེན་བླ་ན་མེད་པའི་
རྒྱུད་ཀྱི་ཡང་སྙིང་། རྡོ་རྗེ་འཆང་ཀུན་དགའ་བཟང་པོའི་གྲུབ་མཐའི་གསང་མཛོད་ཐུན་མོང་
མ་ཡིན་པ་འདི་ཉིད་ཀུན་མཁྱེན་བླ་མའི་རིག་པའི་ལྡེ་མིག་གིས་བརྟོལ་ཞིང་། གཞན་དྲིང་མི་
འཇོག་པའི་འཆད་ཚུལ་གྱིས་སྡོམ་གསུམ་རབ་དབྱེའི་བསྟན་པ་ཉིན་མོ་ལྟར་གསལ་བར་
མཛད་པའི་དུས་ཐོག་དེ་ཙམ་ནས་རྒྱལ་བ་ཨེ་ཝཾ་པའི་བསྟན་འཛིན་ཐམས་ཅད་ཀྱིས་མགྲིན་
གཅིག་ཏུ་དབྱངས་སུ་བླངས་པ་ཡིན་ཏེ། གུང་རུ་པཎ་ཆེན་ཤེས་རབ་བཟང་པོས་སྡོམ་གསུམ་
སྤྱི་དོན་མང་ཉུང་གཉིས་མཛད་པའི་སྔ་མ་དེར་ཐུན་མོང་དུ་གསུང་ཚོད་ལྟར་བཀོད་མོད།
བསྡུས་པ་དེར་དོན་ལ་ཞུགས་པའི་གྲུབ་མཐའི་གནད་ཁྱད་པར་ཅན་གཟིགས་ཏེ། ཁས་
བླངས་ཀྱིས་ཐོབ་ཚུལ་གསུངས་པའི་རྗེས་སུ། །
གཉིས་པ་ནི། སྟ་གོན་གྱི་སྐབས་སུ་སློབ་མའི་ལུས་ངག་ཡིད་གསུམ་སྐུ་གསུང་ཐུགས་
རྡོ་རྗེ་གསུམ་དུ་བྱིན་གྱིས་བརླབས་ཏེ། དངོས་གཞིའི་དུས་སུ་བདེན་གཉིས་སེམས་བསྐྱེད་
པ་དང་། ཡེ་ཤེས་ཕབ་པ་དང་། བུམ་དབང་གིས་ཕུང་ཁམས་སྐྱེ་མཆེད་ལུས་ངག་ཡིད་
གསུམ་སྦྱང་བསྒྱུར་བྱིན་གྱིས་བརླབས་པས་བསྐྱེད་རིམ་གྱི་སྡོམ་པ་དང་། དབང་གོང་མ་ལ་
བརྟེན་ནས་རྫོགས་རིམ་གྱི་སྡོམ་པ་ཐོབ་པ་ནི་རྗེ་བཙུན་གྱི་དགོངས་པ་བླ་ན་མེད་པའོ། །
ཞེས་སོགས་སྒྲུབ་བྱེད་དང་བཅས་ཏེ་གསུངས་སོ། །དེ་བཞིན་དུ་པཎྜི་ཏ་ཆེན་པོ་ཤཱཀྱ་མཆོག་
15O



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ལྡན་གྱི་ཞལ་སྔ་ནས་ཀྱང་དགག་སྒྲུབ་གཉིས་ཀྱི་སྒོ་ནས་ཚུལ་འདི་ཉིད་རྒྱས་པར་བཀྲལ་ཞིང་།
མཉམ་མེད་བསོད་ནམས་ལྷུན་གྲུབ། བྱ་བཏང་ཀུན་དགའ་མཆོག་ལྡན་རྣམས་ཀྱི་གསུང་
ལས་ཀྱང་ཚུལ་འདི་ཉིད་འབྱུང་ལ། ཁྱད་པར་ཐམས་ཅད་མཁྱེན་པ་དཀོན་མཆོག་ལྷུན་གྲུབ་
ཀྱི་ཀྱེ་རྡོར་དབང་བཤད་ཆེན་མོ་ལུང་རིག་མན་ངག་གི་གཏེར་མཛོད་དུ། སྡོམ་པའང་བླ་ན་
མེད་པ་སྩོལ་ཞེས་པའི་འགྲེལ་པར། དབང་བཞི་འབྲེལ་ཆགས་སུ་བསྐུར་ན་བསྐྱེད་རྫོགས་
གཉིས་ཀའམ། བུམ་དབང་རྐྱང་པ་ལྟར་ན་བསྐྱེད་རིམ་གྱི་སྡོམ་པ་ཡང་བདག་ལ་སྩལ་དུ་གསོལ།
ཞེས་པའོ། །ཞེས་སོགས་དངོས་ཤུགས་ཀྱི་སྒོ་ནས་གསལ་བར་གསུངས་ཤིང་། རྗེ་འདིའི་
ཞལ་སློབ་ཤར་དྭགས་པོའི་པཎྜི་ཏ་རྗེ་བཙུན་ཕྲིན་ལས་པའམ། འཇིགས་བྲལ་གསུང་རབ་
གཏེར་མཛོད་སྦས་པའི་སྡེ་ཕྱོགས་ལས་རྣམ་རྒྱལ་ཞེས་བྱ་བས། སྤྱིར་ཕྲིན་ལས་པ་ཞེས་པ་
གསུམ་རིམ་བཞིན་བྱུང་བའི་དང་པོ་ནི་རོང་སྟོན་གྱི་རྒྱལ་ཚབ་དྭགས་པོ་བཀྲ་ཤིས་རྣམ་རྒྱལ་
གྱི་དཔོན་པོ་རྫོང་དཀར་བའི་སློབ་མ་ཁྱུང་ཆེན་བཅུ་གཉིས་སུ་གྲགས་པའི་ཡ་གྱལ་གཅིག་
ཡིན་ལ། གཉིས་པ་ནི་དེའི་དཔོན་པོ་བསྟན་བཅོས་འདིའི་རྩོམ་པ་པོ་ཡིན་ལ། འདི་དག་
སྐྱེད་ཚལ་པའི་སློབ་བརྒྱུད་ཡིན་ཀྱང༌། ཀརྨའི་སྒར་གྱི་སློབ་དཔོན་དུ་གྱུར་ཕྱིན་ཀརྨ་ཕྲིན་
ལས་ཞེས་འདོག་སྲོལ་བྱུང་བའོ། །དབང་གི་རྣམ་ངེས་ཆེན་མོ་ཞིག་མཛད་པར་ཡང་ཚུལ་
འདི་ཉིད་རྒྱས་པར་བཀོད་དོ། །ཡང་རྗེ་རྟ་ར་བ་ལ་སོགས་པ་ཚར་ལུགས་པ་ཕལ་ཆེར་གྱིས་
འཇིགས་བྱེད་རྣམ་བཤད་རྡོ་རྗེ་མྱུ་གུ་ངོར་ཆེན་གྱི་གསུང་དངོས་སུ་བཟུང་སྟེ་སྔགས་སྡོམ་
ཐོབ་མཚམས་དེ་ནས་ལེན་པར་སྣང་ཡང་། མཁས་པ་དག་རྡོ་རྗེ་མྱུ་གུ་ངོར་ཆེན་གྱི་གསུང་
སྒྲོས་ལ་བརྟེན་པ་ཙམ་ཡིན་ཀྱང་། དཔལ་གྱི་རྒྱལ་མཚན་གྱི་རྣམ་བཤད་སོགས་གསུང་སྒྲོས་
མ་ཉམས་པར་བྲིས་པ་རྣམས་དང་མི་མཐུན་པ་མང་ཞེས་ཧ་ཅང་ཚད་མར་མ་མཛད་ལ།
151



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སྤྱིར་བླ་མ་རེ་རེའི་གསུང་སྒྲོས་ལའང་བཤད་གཞིའི་བསྟན་བཅོས་དང་། གདུལ་བྱའི་དབང་
ལས་མི་མཐུན་པ་བག་ཙམ་རེ་ཡོང་། ཁྱད་པར་ཤིང་རྟའི་སྲོལ་འབྱེད་ཀྱི་མཁས་པ་ཆེན་པོ་
རྣམས་ལ་ནི་སྐུ་ཚེ་སྟོད་སྨད་ལ་གྲུབ་མཐའ་དང་ཕྱག་ལེན་གྱི་བབ་མི་འདྲ་བ་ཆེ་བ་རེ་ངེས་
པར་ཡོང་སྟེ། རྒྱུ་མཚན་རང་བཞེད་ཀྱི་འཆད་ཉན་རྐང་མ་ཚུགས་ཀྱི་བར་ལ་སྤྱི་སྐད་དུ་
གྲགས་ཚོད་ཙམ་ལས་མི་གསུང་ཞིང་། སྐབས་སུ་བབས་པའི་ཚེ་རང་གི་རྟོགས་པ་དེ་ཉིད་
ལུང་རིག་གིས་བསྒྲུབས་ཏེ་གྲུབ་མཐའ་རྩལ་ཐོན་དུ་མཛད་པ་དམ་པའི་ལུགས་སྲོལ་དུ་སྣང་
ཞིང་བསྟན་བཅོས་ལ་སྔ་ཕྱིའི་ཁྱད་པར་ཅི་ཞུགས་བརྟགས་པས་ཤེས་སོ། །ལར་གཞན་ལ་
མེད་པའི་གཡེར་ཆོས་ཀྱིས་ས་སྐྱ་ཚད་ཀྱི་རྣ་བར་མ་གྲགས་ཞེས་སམ། ས་རྫུས་ཕལ་གྱི་སྤྱོད་
ཡུལ་མིན་ནོ་ཞེས་དཔེ་ཚན་རེའི་མཐར་བྲི་བ་ནི་ས་སྐྱ་པའི་གཞུང་ལུགས་ཆེན་པོ་རྣམས་ཀྱི་
འཆད་ཚུལ་བླ་ན་མེད་པས་ཐུབ་བསྟན་རིན་པོ་ཆེ་ཕྱོགས་མཐའ་དག་ཏུ་རྒྱས་པར་མཛད་
པའི་ཕྲིན་ལས་བློ་ཡུལ་དུ་མ་ཤོང་བའམ། རང་གིས་གཞུང་ལུགས་མ་ནུས་པའི་མཚང་སྟོན་
པར་ཟད་ཅིང་གསུང་སྒྲོས་ཐུན་མོང་བ་འདི་ཙམ་གྱིས་དབུ་འཁོར་ན། ཐུན་མོང་མ་ཡིན་པ་
འཛིན་པའི་ཁ་ཕོ། །ཆོས་ཚོགས་བཤད་སྙན་པས་གཡེང་བའི་ཚེ། ཞེས་སོགས་སམ།
ཚོགས་པར་བཤད་པའི་དྲང་དོན་ཟ་ཟིའི་གཏམ། །རྣམ་པར་སྤངས་ཏེ་ཞེས་འདོན་པ་སོགས་
ཀྱང་དེ་ཙམ་དུ་ཟད་པས་སོ། ། །
གསུམ་པ་མདོར་བསྡུ་བ་དབང་གི་དངོས་གཞི་རྡོ་རྗེ་སློབ་དཔོན་གྱི་དབང་དུ་སྒྲུབ་
པའི་སྒོ་ནས་བཤད་པ་ལ་གཉིས་ཏེ། སྤྱི་རྒྱུད་ཀྱི་ལུང་དང་སྦྱར་ཏེ་སྤྱིར་བཤད་པ་དང་། གུར་
གྱི་ལུང་དང་སྦྱར་ཏེ་བྱེ་བྲག་ཏུ་བཤད་པའོ། །དང་པོ་ནི། མདོར་ན་སོགས་ཏེ། གོང་དུ་
བཤད་པ་དེ་ཐམས་ཅད་ཀྱང་མདོར་བསྡུ་ན། སྤྱིར་བཏང་རྒྱུད་སྡེ་བཞི་པོ་རང་རང་གི་དབང་
152



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གི་དངོས་གཞི་གང་ཡིན་པ་དེ། རྒྱུད་སྡེ་དེ་དང་དེའི་ལུགས་ཀྱི་རྡོ་རྗེ་སློབ་དཔོན་དུ་སྒྲུབ་པའི་
དབང་ཡིན་པ་ནི། གསང་བ་སྤྱི་རྒྱུད་ལས། དབང་བསྐུར་བ་ནི་རྣམ་པ་བཞི། །སློབ་དཔོན་
རྣམ་པར་མཁས་པ་ཡིས། །དེ་དག་ཤེས་ནས་ཅི་རིགས་སྤྱད། །སློབ་དཔོན་གོ་འཕང་རབ་
བསྒྲུབ་ཕྱིར། །དང་པོ་ཡོངས་སུ་བསྒྲགས་པ་ཡིན། །རིགས་སྔགས་རྣམས་ནི་སྒྲུབ་པའི་ཕྱིར། །
གཉིས་པ་ལེགས་པར་བཤད་པ་ཡིན། །བགེགས་རྣམས་འཇོམས་པར་བྱ་བའི་ཕྱིར། །
གསུམ་པ་ཡོངས་སུ་བསྒྲགས་པ་ཡིན། །བཞི་པ་འབྱོར་པ་ཐོབ་བྱའི་ཕྱིར། །ཆོ་ག་རྒྱས་པ་དེ་
བཤད་དོ། །ཞེས་པའི་ལུང་གིས་གྲུབ་སྟེ་བྱ་རྒྱུད་ལ་ཆུ་ཅོད་པན་གྱི་དབང་། བཟླས་ལུང་།
བཀྲུ་བྱབ་བསྲུང་གསུམ། བཀྲ་ཤིས་རྫས་བརྒྱད་སྦྱིན་པ། བཞི་ཡོད་པ་ལ་དབང་བཞིའི་ཐ་
སྙད་བཏགས་ནས་དང་པོ་ལ་རྡོ་རྗེ་སློབ་དཔོན་གྱི་དབང་དུ་གསུངས་པ་བཞིན། སྦྱོང་རྒྱུད་
ལ་དེའི་སྟེང་དུ་རྡོ་རྗེ་དྲིལ་བུ་མིང་དབང་རྣམས་སློབ་དཔོན་གྱི་དབང་དང་། རྣལ་འབྱོར་དང་
རྣལ་འབྱོར་ཆེན་པོ་གཉིས་ལ་དེ་ལྔ་ཀ་རྡོ་རྗེ་སློབ་མའི་དབང་དུ་བྱེད་པ་ནི་འདྲ་ལ། རྣལ་
འབྱོར་གྱི་རྒྱུད་ལ་དམ་ཚིག་གསུམ་བྱིན་ནས་ཆུ་དབང་རྒྱས་པར་བསྐུར་བ་སློབ་དཔོན་གྱི་
དབང་དང་། རྣལ་འབྱོར་ཆེན་པོ་ལ་དེ་དང་དབང་གོང་མ་གསུམ་ནི་སློབ་དཔོན་གྱི་དབང་སྟེ་
ཞིབ་པར་འོག་ཏུ་འཆད་དོ། །རྒྱུ་མཚན་དེའི་ཕྱིར་ན་སོ་སོའི་སློབ་དཔོན་གྱི་དབང་གི་སྐབས་
སུ་རྒྱུད་སྡེ་བཞི་རང་རང་གི་ངོས་སྐལ་གྱི་དམ་ཚིག་དང་སྡོམ་པ་ཐོབ་བོ། །
གཉིས་པ་གུར་གྱི་ལུང་དང་སྦྱར་ཏེ་བྱེ་བྲག་ཏུ་བཤད་པ་ལ་གཉིས་ཏེ། དངོས་དང་
བརྒལ་ལན་གྱི་སྒོ་ནས་བཤད་པའོ། །དང་པོ་ནི། བླ་མེད་སོགས་ཏེ། རྣལ་འབྱོར་བླ་མེད་
ཀྱི་སྐབས་སུ་དམ་ཚིག་གསུམ་སྦྱིན་པ་ལ་སློབ་དཔོན་གྱི་དབང་ཞེས་བརྟག་གཉིས་དང་།
ཕྱག་ཆེན་ཐིག་ལེ། དྲིལ་བུ་པའི་དབང་ཆོག་རྣམས་ལས་གསུངས་པ་ཡོ་ག་དང་སྒོ་བསྟུན་པ་
153



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཙམ་ཡིན་གྱི་དེ་ཉིད་དུ་བུམ་དབང་དུ་བཞག་སྟེ་དབང་གོང་མ་གསུམ་དང་བཅས་པ་ནི་བླ་
མེད་ཀྱི་དབང་གི་དངོས་གཞི་རྡོ་རྗེ་སློབ་དཔོན་གྱི་དབང་དུ་བཞེད་དེ། གུར་ལས། ཆུ་དབང་
ནས་བཟུང་མཐའ་རྟེན་རྣམས་དབང་གཅིག་ཏུ་བརྩི་བའི་བར་དབང་བཅུ་གཅིག་པོ་ལྷན་
ཅིག་ཏུ་བསྟན་པའི་སྐབས་སུ། བརྒྱད་པ་བུམ་པའི་དབང་བསྐུར་ཡིན། དགུ་པ་གསང་བའི་
དབང་བསྐུར་ཡིན་སོགས་གོང་དུ་དྲངས་པ་ལྟར་རྣལ་འབྱོར་རྒྱུད་དང་ཐ་སྙད་ཐུན་མོང་བའི་
རྡོ་རྗེ་སློབ་དཔོན་གྱི་དབང་ལ་བུམ་པའི་དབང་ཞེས་པའི་ཐ་སྙད་མཛད་ནས། དེ་ཡན་ཆད་
ཀྱི་དབང་བཞི་ཆར་རྡོ་རྗེ་སློབ་དཔོན་གྱི་དབང་དུ་གསལ་བར་བཞེད་པ་འདི་ལ་དགོངས་
ནས་མངོན་རྟོགས་ལྗོན་ཤིང་ལས་དབང་གི་དངོས་གཞི་ལ་ཐུན་མོང་གི་དབང་དང་། ཐུན་
མོང་མ་ཡིན་པའི་དབང་གཉིས་སུ་ཕྱེ་ནས་ཕྱི་མ་ལ་བུམ་དབང་སོགས་བཞིར་ཕྱེ་བ་ཡང་། རྡོ་
རྗེ་སློབ་མའི་དབང་ཐུན་མོང་དང་། རྡོ་རྗེ་སློབ་དཔོན་གྱི་དབང་ཐུན་མོང་མ་ཡིན་པ་ཞེས་
པའི་དོན་དུ་མཛད་པར་ཤེས་པར་བྱའོ། །དོན་འདི་ཉིད་རྡོ་རྗེ་སྙིང་འགྲེལ་ལས་ཀྱང་གསལ་
བར་གསུངས་ཏེ། སློབ་དཔོན་གྱི་དབང་ནི་དྲང་བའི་དོན་དུ་ཕུལ་བ་ཡིན་ལ། ངེས་པའི་དོན་
དུ་ནི་བཞི་པ་ལ་སོགས་པ་ཡོངས་སུ་རྫོགས་པ་ཁོ་ན་སློབ་དཔོན་གྱི་དབང་ཞེས་བརྗོད་ཀྱི་
བུམ་པ་ཙམ་ནི་མ་ཡིན་ནོ། །ཅིའི་ཕྱིར་ཞེ་ན། སློབ་དཔོན་གྱི་ངེས་ཚིག་དང་མི་ལྡན་པའི་ཕྱིར་རོ། །
ཞེས་སོ། །
གཉིས་པ་ནི། གོང་མ་སོགས་ཏེ། གལ་ཏེ་དབང་གོང་མ་བྱིན་རླབས་ཙམ་ཡིན་པར་
དམ་བཅས་པས་རྡོ་རྗེ་སློབ་དཔོན་གྱི་དབང་གི་དངོས་གཞིར་མི་འདོད་དོ་ཞེ་ན། རྫོགས་པའི་
རིམ་པ་རང་བྱིན་རླབས། དཀྱིལ་འཁོར་འཁོར་ལོ། བཞི་པའི་ལམ་གསུམ་དང་། སྐུ་བཞིའི་
ཕྱི་མ་གསུམ་ལམ་དང་འབྲས་བུའི་དངོས་གཞི་མིན་པར་འགྱུར་ཏེ། དབང་གོང་མ་གསུམ་
154



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
དབང་མ་ཡིན་པར་ཐལ་བས། དེ་དག་གི་ཐོབ་དོན་ལམ་གསུམ་བསྒོམ་པ་ལ་དབང་བ་དང་།
འབྲས་བུ་གསུམ་གྱི་ས་བོན་འཇོག་པ་རྟོགས་བསྐྱེད་སོ་སོར་སྦྱར་པའང་དོན་ལ་མི་གནས་
པར་འགྱུར་རོ། །དེ་དག་དངོས་གཞིར་འགྲུབ་པ་ནི། ལམ་ལྟར་ན་བསྐྱེད་རིམ་རྐྱང་པས་
ཐུན་མོང་གི་དངོས་གྲུབ་ལས་མི་འགྲུབ་ལ། མཆོག་གི་དངོས་གྲུབ་སྒྲུབ་བྱེད་ཀྱི་གཙོ་བོ་
རྫོགས་རིམ་ཡིན་ཞིང་དེ་ཡང་བསྐྱེད་རིམ་དང་འབྲེལ་དགོས་པས་དངོས་གཞིར་ཁྱབ་མཉམ་དང་།
བསྐྱེད་རིམ་གྱིས་སྤང་བྱ་འཁོར་བའི་རྩ་བ་ཐ་མལ་རྣམ་རྟོག་སྤོང་བ་གནད་དུ་ཆེ་ཡང་། ལྷར་
ཞེན་པ་མཐར་ཐུག་གི་གེགས་སུ་ཆེ་བ་དེ་རྫོགས་རིམ་གྱིས་སྤོང་བས་དངོས་གཞི་ཡིན་པར་
ཁྱབ་མཉམ་སོགས་མཐའ་ཡས། འབྲས་བུ་ལྟར་ན། བརྟག་གཉིས་ལས། རྡོ་རྗེ་སེམས་
དཔའ་དང༌། སེམས་དཔའ་ཆེན་པོ་དང་། དམ་ཚིག་སེམས་དཔའ་ཆེན་པོ། སྙིང་པོ་ཀྱེ་རྡོ་རྗེ་
ཞེས་བྱ་བ་བཞི་གསུངས་པ་སྐུ་བཞི་ལ་མིང་གཞན་གྱིས་ཡོན་ཏན་གྱི་ཁྱད་པར་གཞན་ཤེས་
པར་བྱ་བའི་ཕྱིར་བཏགས་པས་འབྲས་བུ་དངོས་ཡིན་པར་ཁྱབ་མཉམ་དུ་གྲུབ་པ་རྒྱུད་ཀྱི་
ལུགས་དང་། སྦྱང་གཞི་ལུས་རྩ་སོགས་ཕྲ་བའི་དཀྱིལ་འཁོར་བཞི་གནས་གྱུར་པའི་སྤྲུལ་
པའི་སྐུ་སོགས་འབྲས་བུར་ཁྱབ་མཉམ་མན་ངག་ལུགས་ཏེ་འཆད་འགྱུར་གྱིས་ཤེས་སོ། །ཅི་
ནས་ཀྱང་དབང་གོང་མ་དངོས་གཞི་མ་ཡིན་པར་འདོད་ན། གཞི་ལམ་འབྲས་གསུམ་ཀའི་
གནས་སྐབས་སུ་རྟེན་དང་བརྟེན་པ་མི་འབྲལ་ཞིང་འབྲེལ་བའི་ཕྱིར་ལམ་བསྐྱེད་རྫོགས་
གཉིས་རྟེན་དང་བརྟེན་པར་གསུངས་པ་གང་གིས་བསྒྲུབ་སྟེ། ལམ་གྱི་ཡ་གྱལ་དབང་ཡང་
དབང་མ་ཡིན་པར་ཁྱེད་འདོད་པའི་ཕྱིར་རོ། །མང་དུ་སྨྲས་པས་ཅི་ཞིག་བྱ། རྒྱུད་སྡེ་བཞི་པོ་
རང་རང་གི་དབང་གི་དངོས་གཞི་མ་རྫོགས་པར་རྡོ་རྗེ་སློབ་དཔོན་གྱི་དབང་མི་རྫོགས་ཤིང་།
དེ་མ་རྫོགས་པར་སྐབས་དེའི་སྡོམ་པ་མི་རྫོགས་པས་བླ་མེད་ཀྱི་སྔགས་སྡོམ་རྫོགས་པ་
155



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དབང་བཞི་རྫོགས་པ་ལ་ལྟོས་པར་གྲུབ་སྟེ། ལུས་རྩ་དང་། རྩ་ཡི་གེ་དང་། ཁམས་བདུད་རྩི་དང་།
སྙིང་པོ་ཡེ་ཤེས་བཞི་ལ་སྐུ་བཞི་རང་བཞིན་ལྷུན་གྲུབ་ཀྱི་ཚུལ་གྱིས་གནས་པ་ལ་དབང་
བཞིའི་ཆོ་གས་སྐུ་བཞིའི་ས་བོན་ཐེབ་པའི་ཚེ་སྔགས་སྡོམ་རྫོགས་པར་ཐོབ་པའི་ཕྱིར་རོ། །
གཞན་དུ་ན་བུམ་དབང་ཙམ་ཐོབ་པའི་གང་ཟག་གིས་རྫོགས་རིམ་རྣམས་བཤད་དུ་མི་རུང་
བས་སློབ་དཔོན་དུའང་མི་འགྱུར་ལ། ལྗོན་ཤིང་ལས་རྡོ་རྗེ་སློབ་དཔོན་གྱི་དབང་ཐོབ་པས་
མངོན་པར་རྟོགས་པ་བཅུ་གཅིག་པོ་ཐམས་ཅད་ཉམས་སུ་ལེན་དུ་རུང་བར་གསུངས་པ་ཇི་
ལྟར་དྲངས་ཏེ། བུམ་དབང་ཙམ་ཐོབ་པས་རྫོགས་རིམ་དང་སྤྱོད་པ་དང་ཉེ་རྒྱུ་རྣམས་ཉམས་
སུ་ལེན་དུ་མི་རུང་བའི་ཕྱིར་རོ། །བླ་མ་གོང་མ་དག་བུམ་དབང་གི་སྐབས་སུ་སྔགས་སྡོམ་
ཐོབ་པར་གསུངས་པ་ནི། དཔེར་ན་ཁྲིམས་ཉིས་བརྒྱ་ལྔ་བཅུ་རྩ་གསུམ་བསྲུང་བ་ལ་དབང་
པའི་སྡོམ་པ་ལ་དགེ་སློང་གི་སྡོམ་པར་འཇོག་པ་ལྟར། རྩ་ལྟུང་བཅུ་བཞི་དང་ཡན་ལག་གི་
ལྟུང་བ་བརྒྱད་བསྲུང་བ་ལ་དབང་བའི་སྔགས་སྡོམ་སྐབས་འདིར་རྫོགས་པར་ཐོབ་པ་ལ་
དགོངས་པ་ཡིན་ལ། འོན་ཀྱང་ཁྱབ་པ་མེད་མཚམས་ཤེས་དགོས་ཏེ། བིདྨ་པའི་ལུགས་ཀྱི་
ཀྱེ་རྡོར་གཉིས་ལྟ་བུ་ལ་ནུབ་གཅིག་ལ་དབང་བཞི་རྫོགས་པར་བསྐུར་ན་མཐའ་རྟེན་བཞི་
དབང་བཞི་སོ་སོར་སྦྱར་བ་དང་། ཡེ་ཤེས་ཞབས་ལུགས་སོགས་འགའ་ཞིག་ཏུ་མཐའ་རྟེན་
ཐམས་ཅད་དབང་བཞི་པའི་རྗེས་ལ་བྱ་བར་གསུངས་པ་རྣམས་ལ་དགོས་པ་རེ་ཡོད་པ་དང་།
ཀྱེ་རྡོར་གསང་ཤེར་གྱི་རྟོགས་བསྐྱེད་སྐབས་དམ་ཚིག་ཤ་ལྔ་བདུད་རྩི་ལྔའི་རིལ་བུ་བསྟེན་པ་
ལ་དབང་ཞེས་པ་དང་། དམ་ཚིག་བུད་མེད་ལ་མི་སྨོད་པ་ལ་དབང་ཞེས་བཀར་ཏེ་སྨོས་པ་
དག་ཀྱང་བུམ་དབང་གི་སྐབས་དང་། ངོ་བོ་གཅིག་ལ་སྤང་སྒྲུབ་བམ། བསྲུང་བསྟེན་གྱི་ཁྱད་
ཆེ་བ་རེ་ཞུགས་པའི་དམ་ཚིག་ཐོབ་རྒྱུ་ཡོད་པ་དང་། དབང་བཞི་པའི་སྐབས་སུ་དོན་གཞན་
156



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ལ་དགོངས་ཏེ་གསུངས་པའི་དམ་ཚིག་བཞི་བསྟེན་བྱར་ཐོབ་པས་རྩ་ལྟུང་གཉིས་པའི་ཕམ་
པ་བཞི་སྔར་ལས་ཀྱང་སྤང་ཤུགས་ཆེ་བར་དོན་གྱིས་འགྲུབ་པ་ལྟ་བུས་སོ། །དེས་ན་དམ་
ཚིག་ཉེར་གཉིས་བསྲུང་བ་ལ་དབང་བ་ཙམ་ནི་མ་མཐའི་ས་མཚམས་ཀྱི་དབང་དུ་བྱས་ནས་
བུམ་དབང་ལ་བཞག་ལ་བསྲུང་དགོས་པ་ནི་དབང་བཞི་ཆར་ལ་ཁྱད་པར་མེད་དེ། དཔེར་ན་
རྩ་བ་བཞི་བསྲུང་བ་ཙམ་དགེ་བསྙེན་ལ་བཞག་ཀྱང་བསྲུང་དགོས་པས་དགེ་སློང་གི་བར་དུ་
ཁྱབ་པ་བཞིན་ནོ། །གཞན་ཡང་གསུང་ངག་གི་དབང་གི་རྟོགས་བསྐྱེད་རྒྱས་པའི་སྐབས་དང་།
བདེ་མཆོག་གསང་མཐའི་དཀྱིལ་ཆོག་རྣམས་ལས་བུམ་དབང་ཐོབ་པ་ལ་དཔེ་ཞིང་ས་
གཤིན་པ་དང༌། གསང་དབང་ལ་ས་བོན་བཏབ་པ་དང་། ཤེས་རབ་ཡེ་ཤེས་ལ་མྱུ་གུ་
འཁྲུངས་པ་དང་། དབང་བཞི་པ་ལ་སྟོན་ཐོག་འཁྲུངས་པའི་དཔེ་སྦྱར་བའི་རིགས་པས་བླ་
མེད་ཀྱི་སྔགས་སྡོམ་གྱི་གཙོ་བོ་ནི་རྫོགས་རིམ་གྱི་སྡོམ་པ་ཡིན་ལ། དེ་བསྐྱེད་པ་ལ་བུམ་
དབང་གི་རྟེན་ཕུང་ཁམས་སྐྱེ་མཆེད་ཐམས་ཅད་ལྷར་བསྒྱུར་བ་དགོས་པས་དཔེ་ཞིང་ས་
གཤིན་པ་འདྲ། དེ་ནས་བླ་མའི་བྱང་སེམས་སློབ་མའི་མགྲིན་པར་ཡ་ར་ལ་ཝའི་དབྱིབས་
ཅན་གྱི་ཡི་གེའི་ནང་གི་བྱང་སེམས་ལ་ཡེ་ཤེས་པའི་ཚུལ་གྱིས་འདྲེས་པས་བྱང་སེམས་འཕེལ་
ནས་ལུས་ཐམས་ཅད་ལ་ཁྱབ་པའི་ཚེ། བདེ་བ་སྐྱེས་པ་ནི་དཔེ་ས་བོན་བཏབ་པ་དང་འདྲ། བྱང་
སེམས་དེ་ཉིད་དབང་གསུམ་པའི་ཚེ་གཙུག་ཏོར་མཆོག་ནས་རྡོ་རྗེ་ནོར་བུའི་རྩེ་མོའི་བར་
ཡས་བབས་ཀྱི་དགའ་བཞི་ཉམས་སུ་མྱོང་བ་ནི་དཔེ་མྱུ་གུ་འཁྲུངས་པ་དང་འདྲ། འདི་ལ་
ཌོམྦི་ལུགས་ཀྱི་དབང་ཆུར། དཔེ་ཞིང་ས་སྦྱངས་པ་ལ་ས་བོན་བཏབ་པ་ལ་རྐྱེན་ཆུ་ལུད་ཀྱིས་
རླན་པར་བྱས་པ་དང་འདྲ་ཞེས་གསུངས་པ་ནི་སྔར་གསང་དབང་གི་སྐབས་སུ་ས་བོན་
ཐེབས་པ་དེ་འཕེལ་བའི་རྐྱེན་བྱེད་པའི་ཆ་ནས་ཆུ་ལུང་ཀྱི་དཔེར་བརྗོད་པར་སྣང་ཞིང་། སྔ་
157



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
མ་ནི་ཡེ་ཤེས་ཉམས་སུ་མྱོང་བའི་ཆ་ནས་བརྗོད་པར་སྣང་བས་འགལ་བ་མེད་དོ། །དེ་ཉིད་
དབང་བཞི་པའི་ཚེ་ཚིག་གི་སྒོ་ནས་འབྲས་བུ་སངས་རྒྱས་ཀྱི་ཡེ་ཤེས་དང་། གནས་ལུགས་ཀྱི་
དོན་ངོ་སྤྲད་པས་སྔར་གྱི་ཡེ་ཤེས་དེའི་ཐོབ་བྱ་མཐར་ཐུག་ངོ་འཕྲོད་པའི་ཆ་ནས་འབྲས་བུ་
སྟོན་ཐོག་འཁྲུངས་པ་དཔེར་བརྗོད་པ་སྟེ། སམ་བུ་ཊར། དབང་བཞི་པ་བསྐུར་བའི་རྒྱུ་ལ་
ཤེས་རབ་ཡེ་ཤེས་ཀྱི་སྐབས་སུ་བྱང་སེམས་རིགས་ཀྱི་བདག་པོའི་ཁར་བཟུང་བ་དགོས་པར་
གསུངས་པ་དང་། སློབ་དཔོན་ངག་དབང་གྲགས་པས། དབང་བཞི་རིམ་ཅན་དུ་འབྱུང་བའི་
དཔེ་རིས་སུ་བྲི་བར་བཤད་པ་དང་ཡང་མཐུན་ནོ། ། །
དེས་ན་དབང་སྔ་མ་སྔ་མ་མ་བསྐུར་བར་ཕྱི་མ་ཕྱི་མ་བསྐུར་དུ་མེད་པར་གྲུབ་ཅིང་།
བོད་འདིར་བུམ་དབང་མ་ཐོབ་པ་ལ་མཆོག་དབང་གསུམ་བསྐུར་བའི་སྲོལ་བྱུང་བ་ནི་རྗེ་རྡོ་
རྗེ་འཆང་ཡབ་སྲས་དང་། སྟག་ཚང་ལོ་ཙཱ་བས་དགག་པ་རྒྱ་ཆེར་མཛད་ཟིན་ཏོ། །འདིར་
དཀྱུས་ཚིག་གིས་ཡེ་མ་ཟིན་པའི་མཐའ་དཔྱོད་དུ་མ་ཞིག་བཀོད་པ་ནི་རང་འདྲའི་གང་ཟག་
རྩོལ་བ་ཞན་པ་རྣམས་ལ་ཕན་དུ་རེ་བ་ཁོ་ན་ལས་གཞན་དུ་དོགས་པ་མི་འཚལ་ལོ། །བདུན་
པ་ཐོབ་པ་དེ་ཇི་ལྟར་སྐྱེ་བའི་ཚུལ་ལ་གཉིས་ཏེ་སྡོམ་པ་ཁོ་ནའི་སྐྱེ་ཚུལ་དང་། ཡེ་ཤེས་དང་
སྡོམ་པ་ངོ་བོ་གཅིག་པའི་སྐྱེ་ཚུལ་ལོ། །དང་པོ་ལ་གསུམ་སྟེ། བསྐྱེད་རིམ་གྱི་སྡོམ་པའི་སྐྱེ་
ཚུལ་དང་། རྫོགས་རིམ་གྱི་སྡོམ་པའི་སྐྱེ་ཚུལ་དང་། དེ་གཉིས་ཐུན་མོང་གི་འཇོག་བྱེད་དོ། །
དེའི་དང་པོ་ནི། བུམ་དབང་སོགས་ཏེ། ཐུན་མོང་དང་ཐུན་མོང་མ་ཡིན་པའི་བུམ་དབང་གི་
སྐབས་སུ་གང་ཐོབ་པའི་བསྐྱེད་རིམ་གྱི་སྡོམ་པ་ནི་སྣང་བའི་དངོས་པོ་ལ་ཐ་མལ་རྣམ་རྟོག་
སྤོང་བའི་སེམས་བྱུང་སེམས་པ་དང་མཚུངས་ལྡན་དུ་གྱུར་པའི་གཙོ་སེམས་རྣམ་རིག་གི་ངོ་
བོར་སྐྱེ་ཞིང་། དེ་ཡང་མི་བསྐྱོད་པ་ཆུ་དབང་གི་སྐབས་སུ་དབུ་རྒྱན་ལ་རིགས་བདག་ཚར་མ་
158



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཐག་སྦྱང་གཞི་རྣམ་ཤེས་ཀྱི་ཕུང་པོ་ལ་ཐ་མལ་དུ་ཞེན་པ་དང་ཞེ་སྡང་སྤང་སེམས་ཐོབ་པའི་
སེམས་པ་དང་མཚུངས་ལྡན་དུ་གྱུར་པའི་གཙོ་སེམས་དེ་སྦྱོང་བྱེད་མེ་ལོང་ལྟ་བུའི་ཡེ་ཤེས་སམ།
མི་བསྐྱོད་པའི་ངོ་བོར་དག་པའམ་སྡོམ་པའི་ཚུལ་དུ་སྐྱེ་བ་དེས་རིགས་གཞན་བཞི་ལ་འགྲེ།
བརྟུལ་ཞུགས་ཀྱི་དབང་གི་སྐབས་སུ་ཕུང་པོ་ལྔའི་ཆོས་ཉིད་རྣམ་གྲངས་པའམ། ཐ་མལ་དུ་
འཛིན་པའི་རྣམ་རྟོག་སྤོང་སེམས་ཐོབ་པ་སྔ་མ་ལྟ་བུ་དེ་རྡོ་རྗེ་འཆང་གི་སྐུ་གསུང་ཐུགས་ཀྱི་
བརྟུལ་ཞུགས་ཀྱི་ངོ་བོར་སྡོམ་པའི་ཚུལ་དུ་སྐྱེ་བ་དང་། དམ་ཚིག་གསུམ་སྦྱིན་པའི་སློབ་
དཔོན་གྱི་དབང་གི་ཚེ་ལུས་ངག་ཡིད་གསུམ་ཐ་མལ་དུ་འཛིན་པའི་རྣམ་རྟོག་སྤོང་སེམས་
ཐོབ་པ་དེ་རྡོ་རྗེ་འཆང་གི་སྐུ་གསུང་ཐུགས་ཀྱི་ངོ་བོར་སྡོམ་པའི་ཚུལ་དུ་སྐྱེ་བའོ། །
གཉིས་པ་ནི། གོང་མ་གསུམ་སོགས་ཏེ། དབང་གོང་མ་གསུམ་གྱི་སྐབས་སུ་ཐོབ་
པའི་རྫོགས་རིམ་གྱི་སྡོམ་པའང་སྔ་མ་དེ་བཞིན་དུ་བསྐྱེད་རིམ་ལ་གྱ་ནོམ་ལྷར་ཞེན་གྱི་རྣམ་
རྟོག་སྤོང་བའི་སེམས་བྱུང་སེམས་པ་དང་མཚུངས་ལྡན་དུ་གྱུར་པའི་གཙོ་སེམས་རྣམ་རིག་
གི་ངོ་བོར་སྐྱེ་སྟེ། དེ་ཡང་གཞིར་གནས་ཀྱི་བྱང་སེམས་ལ་བླ་མ་ཡབ་ཡུམ་སྙོམས་པར་
ཞུགས་པའི་བྱང་སེམས་འདྲེས་པ་དང༌། དབང་གསུམ་པའི་དངོས་གཞི་ལྷན་སྐྱེས་ཀྱི་
སྐབས་དང་། དེ་ཉིད་ལ་སངས་རྒྱས་ཀྱི་སྐུ་དང་ཡེ་ཤེས་དང་། འཁོར་འདས་ཐམས་ཅད་ཚང་
བ་ཞེས་ཚིག་གི་བཞི་པས་བརྡ་དོན་འཕྲོད་པའི་ཚེ་རང་རང་གི་ངོ་སྐལ་གྱི་སྤོང་སེམས་ཐོབ་པ་
དབང་དེ་དང་དེའི་ཡེ་ཤེས་ཀྱི་ངོ་བོར་སྡོམ་པའི་ཚུལ་དུ་སྐྱེ་བའོ། །
གསུམ་པ་ནི། འདི་ཡི་སོགས་ཏེ། སྔགས་སྡོམ་གྱི་སྐབས་འདིའི་སྤོང་སེམས་ཐོབ་པ་
ཞེས་པ་ཉན་ཐོས་ལྟར་མི་མཐུན་པའི་ཕྱོགས་འདི་དག་སྤོང་བར་བྱའོ་སྙམ་དུ་ཁས་བླངས་
པའི་སེམས་པ་མངོན་གྱུར་ཙམ་མ་ཡིན་པར། དབང་བཞི་ཐུན་མོང་དུ་ཉམས་མྱོང་ཁྱད་པར་
1 59



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཅན་སྐྱེས་པའི་དབང་གིས་སྤོང་སེམས་དོན་གྱིས་ཐོབ་པའམ། དབང་གོང་མར་དཔེ་དོན་གྱི་
ཡེ་ཤེས་སྐྱེས་པས་རང་ཤུགས་ཀྱིས་ཐོབ་པ་ལྟ་བུ་ལ་འཇོག་དགོས་ཀྱིས། སྔ་མ་དེ་ལྟ་བུ་ནི་
རིགས་ལྔའི་སྡོམ་བཟུང་གི་རྗེས་ཟློས་ཀྱི་སྐབས་སུ་ཡོད་པའི་ཕྱིར་དང་། དཔེའི་ཡེ་ཤེས་སྐྱེས་
ཏེ་སྡོམ་པ་དང་ཡེ་ཤེས་ངོ་བོ་གཅིག་ཏུ་སོང་བའི་ཚེ་སྤོང་སེམས་དེ་རྣམས་མངོན་གྱུར་དུ་ཡོད་
པ་ཡང་མ་ཡིན་པའི་ཕྱིར་རོ། །ཉམས་མྱོང་གི་སྒོ་ནས་དོན་གྱིས་ཐོབ་པ་ཙམ་གང་ཟག་ཕལ་
ཆེར་ལ་འབྱུང་མང་ཀྱང་། སློབ་དཔོན་དང་། སློབ་མ་དང་། ཆོ་ག་རྣམས་ཚད་མའམ་མཚན་
ཉིད་དང་ལྡན་པ་གཙོ་ཆེ་སྟེ་སོ་ནམ་དང་སྟོན་ཐོག་གི་འབྲེལ་བཞིན་ནོ། །སྤྱིར་སོ་སྐྱེའི་རྡོ་རྗེ་
སློབ་དཔོན་གྱིས་བསྐུར་ཚུལ་གྱི་དབང་དུ་བྱས་ན་ཡེ་ཤེས་དང་ཉམས་མྱོང་གི་འཇོག་ཚུལ་
གསུམ་སྟེ། དངོས་ཀྱི་ཕྱག་རྒྱ་ལ་བརྟེན་ནས་དབང་གསུམ་པའི་སྐབས་སུ་དཔེའི་ཡེ་ཤེས་
ངོས་ཟིན་པའམ། མ་ཟིན་ན་བཞི་པ་རྟེན་ཅན་ཞེས་པ་བཞི་པའི་སྐབས་སུ་བསྐྱར་ནས་
བསྐུར་བར་གསུངས་པས་དཔེའི་ཡེ་ཤེས་ཀྱི་སྟེང་དུ་ངོ་སྤྲོད་པ་ནི་རབ་ཏུ་ཐོབ་པ་ཞེས་བྱ་བ་སྟེ།
རྒྱུད་ཕལ་ཆེར་བའི་དངོས་བསྟན་ཡིན་ཞིང་། ལྗོན་ཤིང་དུ་ལོག་རྟོག་གསུམ་བཀག་ནས་རང་
ལུགས་སྐྱོན་མེད་གསུམ་བཞག་པར་ཤེས་པར་བྱའོ། །ཡེ་ཤེས་ཀྱི་ཕྱག་རྒྱ་བརྗོད་པ་ལ་
གཉིས་ཏེ། རྗེ་བཙུན་གྱིས་མཆོག་དབང་གསུམ་གྲོལ་ལམ་ལ་བརྟེན་ནས་བསྐུར་བའི་ཡིག་
ཆ་ལས། སྤྱིར་ཡེ་ཤེས་ཀྱི་ཕྱག་རྒྱ་རྐྱང་པས་ཀྱང་ཁ་ཅིག་ལ་བདེ་སྟོང་གི་ཡེ་ཤེས་སྐྱེ་བར་སྣང་ལ།
ཁ་ཅིག་ལ་མི་སྐྱེ་བ་ཡང་ཡོད་ལ་དེ་ལ་དབང་གི་ཆོ་ག་ཙམ་མོ། །ཞེས་གསུངས་པའི་སྔ་མ་ནི་
མཚོན་བྱེད་དཔེའི་ཡེ་ཤེས་སུ་ཁྱད་པར་མེད་ཀྱང་། རྟེན་ཕྱག་རྒྱའི་ངོས་ནས་སྔ་མ་ལ་ལྟོས་ཏེ་
ཅུང་ཟད་མི་གསལ་བ་ནི་འབྲིང་དུ་ཐོབ་པ་ཞེས་བྱའོ། །ཕྱི་མ་སྔར་བཤད་པ་ལྟར་མཚོན་བྱེད་
དཔེའི་ཡེ་ཤེས་མ་སྐྱེས་ཀྱང་ཆོ་ག་མཚན་ཉིད་དང་ལྡན་པས་ཉམས་མྱོང་ཁྱད་པར་ཅན་སྐྱེས་
16O



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པ་ནི། དབང་གི་ཆོ་ག་ཙམ་ཞེས་པའི་དོན་ཏེ། དབང་ཐ་མ་ཐོབ་པ་ཞེས་བྱའོ། །རབ་འབྲིང་
གི་ཐ་སྙད་འདི་དག་གཞུང་བཤད་གཉག་མ་ཉིད་ལས་གསལ་བར་གསུངས་པའོ། །
གཉིས་པ་སྡོམ་པ་དང་ཡེ་ཤེས་ངོ་བོ་གཅིག་པའི་སྐྱེ་ཚུལ་ལ་གཉིས་ཏེ་དངོས་དང༌། ཆ་
མཐུན་ནོ། །དང་པོ་ནི། འབྲས་བུ་སོགས་ཏེ། སྐྱེ་ཚུལ་གོང་དུ་སྨོས་པ་དེ་ཙམ་དུ་མ་ཟད་
འབྲས་བུ་སངས་རྒྱས་ཀྱི་ཡེ་ཤེས་ས་བཅུ་གསུམ་པའི་ངོ་བོར་སྐྱེ་བའང་ཡོད་དེ། ཡེ་ཤེས་ཀྱི་
དཀྱིལ་འཁོར་དུ་དབང་ཐོབ་པ་རྒྱལ་ཆེན་ཨིནྡྲ་བྷཱུ་ཏི་ས་བཅུའི་དབང་ཕྱུག་བཞིན་ནོ། །སྤྲུལ་
པའི་དཀྱིལ་འཁོར་ཉིད་དུ་དབང་ཐོབ་པ་ལ་ངེས་པར་མཐོང་བའི་ལམ། མཚོན་བྱ་དོན་གྱི་ཡེ་
ཤེས་སུ་སྐྱེ་བ་རྗེ་བཙུན་རྣལ་འབྱོར་གྱི་དབང་ཕྱུག་བཞིན་ནོ། །སློབ་དཔོན་གྲུབ་པའི་ས་ལ་
གནས་པས་བསྐུར་བ་དང་། སློབ་མ་རྒྱུད་དག་པ་ལ་མཚོན་བྱེད་དཔེའི་ཡེ་ཤེས་ཉིད་དུ་སྐྱེ་ཞིང་།
དོན་གྱི་ཡེ་ཤེས་སྐྱེ་བའི་སྐབས་ཀྱང་སྲིད་པའོ། །གང་དག་དབང་གོང་མ་ལ་ཆོ་ག་མེད་པར་
འདོད་པ་རྣམས་ཀྱིས་དོན་དམ་སེམས་བསྐྱེད་བཞིན་དུ་རྫོགས་རིམ་གྱི་སྡོམ་པ་སྒོམ་པའི་
སྟོབས་ཀྱིས་ཐོབ་ཀྱི་དབང་ལས་ནི་མ་ཡིན་ནོ་ཞེས་སྨྲ་བ་ཡང་སྐྱེ་ཚུལ་འདི་རྣམས་ཀྱིས་
ལེགས་པར་ཁེགས་སོ། ། །
གཉིས་པ་ནི། བསོད་ནམས་སོགས་ཏེ། དབང་བཞིའི་ཆོ་གས་སྐུ་བཞིའི་ས་བོན་
བཏབ་པ་དེ་ཉིད་ཚེ་འདིར་བསོད་ནམས་ཀྱི་ཚོགས་བསགས་པ་དང་། ཚེ་སྔ་མའི་ལས་འཕྲོ་
སད་པ་དང་། རྩ་ཁམས་བཟང་བའི་སློབ་མ་སྐལ་ལྡན་རྣམས་ལ་དཔེའི་ཡེ་ཤེས་མ་སྐྱེས་ཀྱང་
རྗེས་ཀྱི་བློས། རྩ་རྒྱུད་ལས། མུན་པ་ལ་ནི་མར་མེ་ལྟར། །ཞེས་པ་ལྟར་ཡེ་ཤེས་སུ་གསལ་
བར་ངོ་ཤེས་པའི་ཡེ་ཤེས་ཉིད་དུ་སྐྱེ་བ་སྟེ། སྐུ་བཞིའི་ས་བོན་ཐེབ་པའང་འདི་ཙམ་ནས་
འཇོག་གོ། རྒྱུད་ཡོངས་སུ་སྨིན་པའི་ཚད་ཀྱང་དེ་ཉིད་དེ། མདོ་སྡེ་རྒྱན་ལས། ཇི་ལྟར་རྨ་དང་
161



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ཟས་ལ་དེ་དག་གི། གཟག་དང་སྤྱད་དུ་རུང་བ་སྨིན་འདོད་ལྟར། །དེ་བཞིན་རྟེན་འདིར་
ཕྱོགས་གཉིས་ཞི་བ་དང་། །ཡོངས་སུ་དབང་བ་ཉིད་དུ་སྨིན་པར་བསྟན། །ཅེས་ཕར་ཕྱིན་
ཐེག་པར་རྟེན་དེ་ཉིད་ལ་སྤང་བྱ་མཐོང་སྤང་སྤང་རུང་དང་། གཉེན་པོ་མཐོང་ལམ་སྐྱེ་རུང་ལ་
སྨིན་པར་འཇོག་པ་ལྟར། སྐབས་འདིར་རྟེན་དེ་ཉིད་ལ་སྤང་བྱ་སྒྲིབ་གཉིས་སྤང་རུང་དང༌།
ཐོབ་བྱ་མཆོག་གི་དངོས་གྲུབ་ཐོབ་རུང་དུ་གྱུར་པ་སྨིན་པའི་ཚད་དུ་འཇོག་པར་བཞེད་དོ། །
སྡོམ་པ་དང་ཡེ་ཤེས་ངོ་བོ་གཅིག་པའི་དོན་ཡང་དཔེའི་ཡེ་ཤེས་སྐྱེས་པའི་ཚེ་སློང་སེམས་
མངོན་གྱུར་དུ་མེད་པས་སྡོམ་པ་ཉིད་ཡེ་ཤེས་སུ་འདུ་ཞིང་། ཡེ་ཤེས་ལས་ལོགས་སུ་གྱུར་
པའི་སྡོམ་པ་མེད་པས་ན་མཚོན་བྱེད་དཔེའི་ཡེ་ཤེས་སྐྱེས་པ་ནས་བཟུང་སྟེ། ཇི་སྲིད་དོན་གྱི་
ཡེ་ཤེས་མ་སྐྱེས་ཀྱི་བར་གྱི་ཡེ་ཤེས་ཐམས་ཅད་སྐྱེ་བའི་སྡོམ་པ་ཞེས་ཀྱང་བྱར་རུང་ངོ་། །དེ་
ཉིད་ཀྱི་རིག་པས་ལམ་འདིས་ཐོབ་པའི་མཐོང་ལམ་ནས་བཟུང་སྟེ། རྡོ་རྗེ་འཛིན་པའི་སའི་
བར་གྱི་ཡེ་ཤེས་དང་སྡོམ་པ་རོ་གཅིག་པ་ཐམས་ཅད་དོན་གྱི་སྡོམ་པ་དང་། རྡོ་རྗེ་འཛིན་པའི་
སར་རང་སྣང་གི་ཡེ་ཤེས་སྐྱེས་པའི་ཚེ་མ་དག་པའི་སྣང་བ་མེད་པར་ཤེས་བྱ་ཐམས་ཅད་
གསང་བ་གསུམ་གྱི་ངོ་བོར་འཆར་བ་ཡང་འབྲས་བུའི་སྡོམ་པར་གྲུབ་བོ། །
སྤྱི་དོན་གསུམ་པ་བར་དུ་བསྲུང་བའི་ཚུལ་ལ་བཞི་སྟེ་བསྲུང་ཚུལ་སྤྱིར་གདམས་པ་དང་།
བསྲུང་བྱའི་དམ་ཚིག་དངོས་དང་། ཉེས་དམིགས་དང་ཕན་ཡོན་བཞག་པ་དང་། རྒྱུད་སྡེ་
འོག་མའི་རྩ་ལྟུང་ལ་ལྕི་ཡང་འཇོག་ཚུལ་ལོ། །དང་པོ་ནི། ཐོབ་པ་སོགས་ཏེ། དབང་གི་
དུས་སུ་ཐོབ་པ་ཇི་ལྟ་བ་བཞིན་གྱི་དམ་ཚིག་རྣམས་ཚུལ་བཞིན་དུ་བསྲུང་ན་དངོས་གྲུབ་དང་།
མ་བསྲུང་ན་མནར་མེད་ལ་སོགས་པའི་སྡུག་བསྔལ་བསྐྱེད་པར་འགྱུར་བ་དྲན་པའི་སྒོ་ནས་
རིགས་དང་། གཟུགས་དང༌། ལོངས་སྤྱོད་དང་། ཐོས་པ་ལ་སོགས་པའི་སྙེམས་པ་དང་
162



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བཅས་ཏེ། ལྟུང་བ་ལ་ཇི་མི་སྙམ་པ་སྟེ་ཁྱད་དུ་གསོད་པའི་ང་རྒྱལ་ངེས་པར་བཅོམ་སྟེ། སོ་
ཐར་གྱི་སྐབས་སུ་སྨོས་པ་ལྟར་བག་ཡོད་པ་དང་། དྲན་པ་དང་། ཤེས་བཞིན་དང་ལྡན་ཞིང་
མ་འཁྲུལ་བའི་བློས་མི་ཉམས་པར་བསྐྱང་ངོ༌། །
གཉིས་པ་ལ་བཞི་སྟེ། བྱ་རྒྱུད་ཀྱི་དམ་ཚིག སྤྱོད་རྒྱུད་ཀྱི་དམ་ཚིག རྣལ་འབྱོར་
རྒྱུད་ཀྱི་དམ་ཚིག རྣལ་འབྱོར་བླ་ན་མེད་པའི་རྒྱུད་ཀྱི་དམ་ཚིག་གོ། དང་པོ་ལ་གསུམ་སྟེ།
སྤྱིའི་དམ་ཚིག་དང་། དབང་གི་དམ་ཚིག་དང་། དེ་དག་ལས་རྩ་ལྟུང་དུ་འགྱུར་བའི་ཚུལ་ལོ། །
དང་པོ་ནི། བྱ་རྒྱུད་སོགས་ཏེ། རང་མིང་གིས་མཚམས་སྦྱར་ནས་བཤད་པ་དངོས་ནི།
གསང་བ་སྤྱི་རྒྱུད་ལས། དམ་ཚིག་འདི་དག་བསྒོ་བར་བྱ། །དེ་རིང་ཕྱིན་ཆད་ཁྱེད་རྣམས་
ཀྱིས། །སངས་རྒྱས་ཆོས་དང་དགེ་འདུན་དང་། །བྱང་ཆུབ་སེམས་དཔའ་རྣམས་དང་ནི། །
རིག་སྔགས་གསང་སྔགས་ཚོགས་རྣམས་ལ། །དད་པ་རབ་ཏུ་བརྟན་པར་བྱ། །ཞེས་
གསུངས་པའི་སྤྱིའི་དམ་ཚིག་གསུམ་གྱི་དང་པོ་ནི། སངས་རྒྱས་དང་། ཆོས་དང་། དགེ་
འདུན་ཏེ་ཐེག་པ་ཆེན་པོའི་དཀོན་མཆོག་རྣམ་པ་གསུམ་པོ་དུས་ནམ་ཡང་མི་བཏང་ཞིང་
སྐྱབས་འགྲོའི་བསླབ་བྱ་རྣམས་བཟུང་བའོ། །
གཉིས་པ་ནི། བྱང་ཆུབ་སེམས་དཔའ་རྣམས་ལ་དད་པ་བྱ་བ་དང་། དེའི་སྡེ་སྣོད་དུ་
བཤད་པའི་ཚུལ་ཁྲིམས་གསུམ་ལ་སོགས་པའི་བསླབ་བྱ་རྣམས་ཀྱང་གུས་པས་བསྒྲུབ་པའོ། །
གསུམ་པ་ནི་རིག་སྔགས་ཏེ་ལྷ་མོ་དང་། གསང་སྔགས་ཏེ་ལྷ་ཕོ་དང་། དེ་གཉིས་ཀྱིས་
བསྡུས་པའི་བྱ་རྒྱུད་ཀྱི་ལྷ་ཚོགས་ལ་བཟང་ངན་དང་མཆོག་དམན་དུ་འཛིན་པ་སྤངས་ཏེ་དད་
པ་རབ་ཏུ་བརྟེན་པར་བྱ་བའོ། །འདི་གསུམ་ལ་སྤྱིའི་དམ་ཚིག་ཏུ་འཇོག་པའི་རྒྱུ་མཚན་ནི།
དབང་ཐོབ་པའི་གང་ཟག་དང་མ་ཐོབ་པའི་གང་ཟག་བྱ་རྒྱུད་ལ་འཇུག་པའི་སྔོན་དུ་ལམ་
163



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ཐུན་མོང་བ་ལ་སྦྱངས་པ་བྱེད་པས་ཀྱང་འདི་གསུམ་བསྲུང་དགོས་པའི་ཕྱིར་རོ། །
གཉིས་པ་དབང་གི་དམ་ཚིག་ནི། རང་འདོད་སོགས་ཏེ། སྔར་གྱི་འཕྲོར། རྟག་པར་
ཕྱག་རྒྱ་ཆེན་པོ་ལ། །ཁྱད་པར་དུ་ནི་མོས་པར་བྱ། །དམ་ཚིག་ཅན་དང་མཛའ་བོ་དང༌། །བླ་
མ་ལ་ཡང་གུས་པར་བྱ། །ལྷ་རྣམས་ཀུན་ལ་སྡང་མི་བྱ། །དུས་མཚམས་དག་ཏུ་མཆོད་པར་
བྱ། །སྟོན་པ་གཞན་གྱི་གཞུང་མི་མཆོད། །རྟག་ཏུ་གློ་བུར་མགྲོན་མཆོད་བྱ། །སྲོག་ཆགས་
རྣམས་ལ་བྱམས་པའི་སེམས། །རབ་ཏུ་བརྟན་པ་ཉེ་བར་བཞག ཐེག་པ་ཆེ་ལ་དགའ་
རྣམས་ཀྱིས། །བསོད་ནམས་དག་ལ་ནན་ཏན་བསྐྱེད། །བཟླས་བརྗོད་བྱེད་ལ་འབད་པ་
ཡིས། །གསང་སྔགས་སྤྱོད་ལ་བརྩོན་པར་བྱ། །གསང་སྔགས་རྒྱུད་ལས་བསྟན་པ་ཡི། །
དམ་ཚིག་རྣམས་ཀྱང་བསྲུང་བར་བྱ། །དམ་ཚིག་མེད་པ་རྣམས་ལ་ནི། །སྔགས་དང་ཕྱག་རྒྱ་
མི་སྦྱིན་ནོ། །གསང་སྔགས་རྒྱུད་ལས་ལེགས་གསུངས་ཞིང་། །དེ་ཡང་བདག་གིས་རྟོགས་
པར་བྱ། །ཞེས་གསུངས་པའི་དབང་གི་དམ་ཚིག་བཅུ་གསུམ་གྱི་དང་པོ་ནི། དུས་རྟག་པར་
ཕྱག་རྒྱ་ཆེན་པོ་སྟེ། རང་གི་འདོད་པའི་ལྷ་ལ་ལྷ་གཞན་ལས་ཁྱད་པར་དུ་གུས་པར་བྱ་ཞིང་།
ལྷ་བསྒྲུབས་པས་མ་གྲུབ་ན་དེ་ལ་ཁྲོས་པས་རིགས་སྔགས་བཅིངས་པ་ལ་སོགས་པའི་སྤོག་
ཆོག་ཀྱང་ལྷ་ལ་མ་གུས་པ་ཡིན་པས་མི་བྱའོ། །
གཉིས་པ་ནི་བྱ་རྒྱུད་ཀྱི་སྒོར་ཞུགས་པའི་གང་ཟག་དམ་ཚིག་ཅན་དང་། གསུམ་པ་ནི་
སངས་རྒྱས་ཀྱི་བསྟན་པ་ལ་ཞུགས་ཤིང་། ལས་འབྲས་དང་བྱང་ཆུབ་ཀྱི་སེམས་ལ་ནན་ཏན་
གྱིས་སྒྲུབ་པ་ནི་རང་གི་མཛའ་བོ་ཡིན་པ་དང་། བཞི་པ་ནི། རང་ལ་དབང་དང་། རྒྱུད་དང་།།
ཐུན་མོང་དང་། མཆོག་གི་དངོས་གྲུབ་སྟོན་པ་ནི་བླ་མ་སྟེ། ཡུལ་ཁྱད་པར་ཅན་དེ་གསུམ་ལ་
རབ་ཏུ་གུས་པར་བྱ་ཡི། རིགས་དང་། ཚུལ་ཁྲིམས་དང་། ཡོན་ཏན་ལ་སོགས་པའི་སྒོ་ནས་
164



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བརྙས་པ་དང༌། སྨད་པ་དང་། ལུས་སྲོག་ལ་མཐོ་མཚམས་པའི་བར་གྱིས་གནོད་པར་
འགྱུར་བའི་ལས་མི་བྱའོ། །ལྔ་པ་ནི། གནོད་གནས་ལ་སོགས་པ་ཐུན་མོང་གི་དངོས་གྲུབ་
སྒྲུབ་པའི་ལྷ་བསྒྲུབས་པས་མ་གྲུབ་ན་ལྷ་ལ་སྡང་ཞིང་ཁྲོ་བར་མི་བྱའོ། །དྲུག་པ་ནི་ཚེས་
བརྒྱད་ལ་སོགས་པའི་དུས་མཚམས་བཟང་པོ་དག་ལ། རང་གི་འདོད་པའི་ལྷ་དང་དཀོན་
མཆོག་གསུམ་པོ་ལ་མཆོད་པ་རྒྱ་ཆེན་པོར་བྱའོ། །བདུན་པ་ནི། དབང་ཕྱུག་དང་ཁྱབ་འཇུག་
ལ་སོགས་པ་ཕྱི་རོལ་པའི་གཞུང་ནས་འབྱུང་བ་ལྟར་མི་མཆོད་ཅིང་། དེའི་མན་ངག་དང་
རྣལ་འབྱོར་ཉམས་སུ་མི་ལེན་ནོ། །བརྒྱད་པ་ནི། དུས་རྟག་ཏུ་གློ་བུར་དུ་འོངས་པའི་མགྲོན་
ལ་གནས་མལ་དང་ཁ་ཟས་སོགས་ཀྱིས་མཆོད་པ་ཅི་འགྲུབ་བྱ་སྟེ། དེ་ནི་བསོད་ནམས་
ལྷག་པར་ཆེ་བའི་ཕྱིར་རོ། །དགུ་པ་ནི། སྲོག་ཆགས་ཕྲ་མོ་གྲོག་སྦུར་གྱི་བར་རྣམས་ལ་
བྱམས་པའི་སེམས་བསྐྱེད་ནས་ཕན་པ་ཁོ་ན་བྱ་ཡིས། གནོད་པའི་ལས་རྣམ་པ་ཐམས་ཅད་
དུ་མི་བྱེད་པའི་སྡོམ་སེམས་རབ་ཏུ་བརྟན་པར་བཞག་གོ། བཅུ་པ་ནི། ཐེག་པ་ཆེན་པོ་
གསང་སྔགས་ལ་ཞུགས་པའི་གང་ཟག་བྱང་ཆུབ་ཀྱི་སྤྱོད་པ་ལ་དགའ་བ་རྣམས་ཀྱིས་བསོད་
ནམས་དག་འཕེལ་བའི་ཕྱིར། བཟླས་བརྗོད་དང་། སྦྱིན་སྲེག་དང་། སྡོམ་པ་བཟུང་བ་
སོགས་ལ་ནན་ཏན་བསྐྱེད་དོ། །བཅུ་གཅིག་པ་ནི། བཟླས་བརྗོད་བྱེད་པ་ལ་འབད་པའི་
རྣལ་འབྱོར་པས། གསང་སྔགས་ཟློས་པའི་ཀུན་སྤྱོད་ལེགས་གྲུབ་སོགས་ཀྱི་རྒྱུད་ནས་
འབྱུང་བ་བཞིན་སྤྱད་དགོས་ཏེ། དེ་ཡང་། བཟླས་པ་ཆོ་ག་ལ་གནས་པས། །གླུ་གར་རྩེད་མོ་
མི་བྱ་སྟེ། །མཛེས་པར་བྱ་ཕྱིར་ཕྲེང་བ་དང་། །ཁ་དོག་འཆང་བར་མི་བྱའོ། །འགོང་བ་དང་
ནི་འབྱོར་པ་དང་། །རྒྱུད་པ་དང་ནི་ཙབ་ཧྲལ་དང་། །ལུས་ལས་བྱུང་བའི་གནས་ངན་ལེན། །
ཐམས་ཅད་ཡོངས་སུ་སྤང་བར་བྱ། །བདེན་པའི་ཆོས་ལ་གནས་པ་ཡིས། །ལེག་པ་གཏུམ་
165



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
མུ་སྟེགས་ཅན་དང་གནས་པ་དང་། །རྩོད་པ་དག་ཀྱང་མི་བྱ་ཞིང་། །གདོལ་པ་དང་ནི་རིགས་
ངན་དང་། །གསང་སྔགས་ཟློས་པ་སྨྲ་མི་བྱ། །བློ་ཅན་བཟླས་བརྗོད་བྱེད་པ་ན། །སྔགས་
གཡོག་གཅིག་པུ་མ་གཏོགས་པར། །གཞན་དང་ལྷན་ཅིག་དགོས་མེད་པར། །འགའ་དང་
ཡང་ནི་མི་གནས་བྱ། །འབྲུ་མར་དག་གིས་ལུས་མི་བསྐུ། །ཏིལ་ཡང་བཟའ་བར་མི་བྱའོ། །
ལ་ཕུག་སྒོག་པ་ཚྭ་དག་དང༌། །ཆང་སྐྱུར་རྣམ་པ་ཐ་དད་དང་། །ཅུང་པེང་དང་ནི་སྲན་རིལ་
དང་། །དེ་བཞིན་ཤ་བའི་སྲན་མ་དང༌། །ཏིལ་གྱི་ཅུང་པེང་ལ་དུ་དག །དངོས་གྲུབ་འདོད་
པས་རྣམ་པར་སྤངས། །ལོག་འདྲེན་དག་གི་ཟས་ཀུན་དང་། །གཏོར་མའི་ཁ་ཟས་ཐམས་
ཅད་དང་། །ཀྲི་ས་ར་དང་འོ་ཐུག་དག གསང་སྔགས་བཟླས་པས་རྣམ་པར་སྤང་། །ཤིང་རྟ་
ལ་སོགས་བཞོན་པ་དང་། །པད་མ་ལ་སོགས་བརྫི་མི་བྱ། །ཁ་ཟས་ལྷག་མ་བོར་བ་ལ། །
རྐང་པས་ཀྱང་ནི་རེག་མི་བྱ། །སྒེག་པའི་ཆོ་ག་ཐམས་ཅད་དག ལྷམ་དང་གདུགས་དག་
འཆང་བ་དང༌། །ལུས་ཀྱི་ཆ་བྱད་ཐམས་ཅད་དག གསང་སྔགས་བཟླས་པས་རྣམ་པར་
སྤང་། །རྐང་པས་རྐང་པ་ཉེད་པ་དང་། །ལག་པས་ལག་པ་མཉེ་མི་བྱ། །བཤང་གཅི་དག་ནི་
ཆུར་མི་དོར། །དེ་དང་ཉེ་བར་དོར་མི་བྱ། །སྙིམ་པ་ཁོ་ནར་མི་བཟའ་སྟེ། །འཁར་བའི་སྣོད་
དུའང་བཟའ་མི་བྱ། །ལོ་མའི་སྣོད་དུ་བཟའ་མི་བྱ། །མཁས་པས་ཆགས་པའི་ཟས་མི་
བཟའ། །ཁྲི་རྣམས་དང་ནི་ཁྲིའུ་དག་ལ། །སྒྲུབ་པ་བློ་ལྡན་མི་གཙང་བ། །གཞན་དང་ཉལ་
བར་མི་བྱ་སྟེ། གན་རྐྱལ་ཁ་སྦུབ་དུའང་མིན། །ཡང་དང་ཡང་དུ་མི་བཟའ་སྟེ། །ཧ་ཅང་ཆུང་
དང་ཆེར་མི་བཟའ། །མི་བཟའ་བར་ཡང་མི་བྱ་ལ། །གང་དག་དགོས་པའང་མི་བཟའ་འོ། །
ངོ་མཚར་རྣམས་ལའང་དགའ་མི་བྱ། །ལྟད་མོ་ཀུན་ལའང་མི་བལྟ་ཞིང་། །བུད་མེད་ཀུན་
ལའང་འཇོལ་ཉོག་ལ། །ཞེན་པའི་སེམས་ཀྱིས་ཆགས་མི་བྱ། །སྔགས་ཟློས་ཆོ་ག་ལ་གནས་
166



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པས། །ལུས་དང་ངག་དང་ཡིད་ཀྱིས་ཀྱང་། །ཟས་དང་དེ་བཞིན་སྤྱོད་པ་ལ། །མ་བསྡམས་
པར་ནི་ཡོངས་མི་བྱ། །སྔགས་བཟློས་ཁྱིམ་པ་མཁས་པ་ཡིས། །ཁ་དོག་བསྒྱུར་བའི་གོས་མི་བགོ།
དེ་བཞིན་རྙིང་དང་དྲི་མ་ཅན། །གོས་གཅིག་པར་ནི་ཡོངས་མི་བྱ། །བདག་ལ་སྨད་པར་མི་བྱ་
ཞིང་། །རང་ལ་མི་དགར་མི་བྱ་སྟེ། །སྐྱོ་བར་ཡང་ནི་མ་གྱུར་དང་། །ནན་གྱིས་འགོངས་པར་
མི་བྱའོ། །བཀའ་ལན་སྩལ་པ་མ་གཏོགས་པ། །བདག་གིས་གསང་སྔགས་བཏང་མི་བྱ། །
གཏི་མུག་བློས་ནི་མི་སྨད་ཅིང་། །བསྒྲིམས་པ་ལྷོད་པར་མི་བྱའོ། །ཡིད་ནི་གཞན་དུ་མ་གྱུར་
དང༌། །བསམ་པ་མང་པོ་མ་ཡིན་དང་། །མི་གཙང་ཆགས་པའི་སེམས་མེད་པར། །བཟློས་
པ་བོས་ནི་གསང་སྔགས་འདོན། །གདོན་གྱི་ལས་ནི་མི་བྱ་ཞིང་། །བསྲུང་དང་སླར་བཟློག་
མི་བྱའོ། །རང་གི་སྔགས་སམ་གཞན་གྱིས་ཀྱང་། །ཟློས་པས་དུག་གི་ལས་མི་བྱ། །སྒྲུབ་པ་
དགོས་པ་མ་གཏོགས་པར། །གསང་སྔགས་གཞན་དུ་སྤྱད་མི་བྱ། །འགྲན་པ་དང་ནི་བསད་
ཕྱིར་དང་། །བདག་གི་གསང་སྔགས་མི་སྦྱར་རོ། །བློ་ལྡན་གྱིས་ནི་དུས་གསུམ་བཟླས། །
དུས་གསུམ་དུ་ནི་ཁྲུས་བྱས་ཏེ། །ཞེས་གསུངས་པ་རྣམས་ཏེ། འདི་རྣམས་ཆོ་ག་བྱ་བའི་བར་
ལ་ཡིན་གྱི་རྣམ་པ་ཐམས་ཅད་དུ་ངེས་པ་མེད་དོ། །བཅུ་གཉིས་པ་ནི། དམ་ཚིག་གསུམ་བཀོད་
ལ་སོགས་པ་གསང་སྔགས་སོ་སོའི་རྒྱུད་ནས་བསྟན་པའི་དམ་ཚིག །དམ་པའི་ཆོས་ཀྱང་
སྤངས་མི་བྱ། །ཞེས་སོགས་རྣམས་ཀྱང་འབད་པས་བསྲུང་བར་བྱའོ། །བཅུ་གསུམ་པ་ནི།
དབང་བསྐུར་མ་ཐོབ་པ་དང་། ཐོབ་ཀྱང་ཉམས་པས་དམ་ཚིག་མེད་པ་རྣམས་ལ་སྔགས་
དང་ཕྱག་རྒྱ་སྟེ། གསང་སྔགས་ཀྱི་ཆོ་ག་ཞིབ་མོ་དང་། རྒྱུད་དང་མན་ངག་རྣམས་མི་སྦྱིན་
པར་གསང་ཞིང་སྦ་བ་རྣམས་དབང་ལས་ཐོབ་པའི་དམ་ཚིག་བཅུ་གསུམ་མོ། །གསུམ་པ་དེ་
དག་རྩ་ལྟུང་དུ་འགྱུར་བའི་ཚུལ་ནི། འདི ་ཡི ་སོགས་ཏེ། དེ་ལྟར་བསྟན་པ་འདི་ཡི་སྒྲུབ་
167



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཕྱོགས་རྣམས་ལས་འདས་ཤིང་དགག་ཕྱོགས་སུ་སྤྱད་པས་རྩ་ལྟུང་དུ་འགྱུར་བར་བཤད་དོ། །
གཉིས་པ་སྦྱོང་རྒྱུད་ཀྱི་དམ་ཚིག་ནི། སྤྱོད་རྒྱུད་སོགས་ཏེ། སྤྱོད་པའི་རྒྱུད་ཀྱི་དམ་
ཚིག་རྣམ་སྣང་མངོན་བྱང་ལས། ཐུན་མོང་གི་བསླབ་བྱ་མི་དགེ་བ་བཅུ་སྤོང་བ་དང་། བྱང་
ཆུབ་སེམས་དཔའི་སྡོམ་པ་ཡང་དག་པར་འཛིན་པ་རྣམས་སུ་གསུངས་ཏེ། དེ་ཉིད་ལས།
གསང་བ་པའི་བདག་པོ་དེ་ལ་བྱང་ཆུབ་སེམས་དཔའ་སྲོག་གཅོད་པ་དང༌། ཞེས་པ་ནས་
ལོག་པར་བལྟ་བ་ལས་སླར་ལྡོག་པར་བྱའོ་བར་དང་། ཞུ་བ་ལན་བཅས་ཀྱི་སྒོ་ནས་ཐབས་
ཤེས་རབ་དང་ལྡན་པའི་སྤྱོད་པར་གསུངས་པར་གྲུབ་པ་ཡིན་ཞིང་། ཐུན་མོང་མ་ཡིན་པ་
དབང་ལས་ཐོབ་པའི་དམ་ཚིག་ནི། དེ་ཉིད་ལས། དེ་ལ་དམ་ཚིག་བསྟན་པར་བྱ། །དེ་རིང་
ཕན་ཆད་བུ་ཁྱོད་ཀྱིས། །དམ་པའི་ཆོས་དང་བྱང་ཆུབ་སེམས། །སྲོག་གི་ཕྱིར་ཡང་ད་ཕྱིན་
ཆད། །མངོན་དུ་གཏང་བར་མི་བྱའོ། །ཁྱོད་ཀྱིས་སེར་སྣ་དང་ནི་གང་། །སེམས་ཅན་གནོད་
པ་མི་བྱའོ། །དམ་ཚིག་འདི་དག་སངས་རྒྱས་ཀྱིས། །བརྟུལ་ཞུགས་བཟང་པོ་ཁྱོད་ལ་བཤད། །
ཅེས་གསུངས་ཏེ། དམ་པའི་ཆོས་དང་། སྨོན་འཇུག་བྱང་ཆུབ་ཀྱི་སེམས་སྲོག་གི་ཕྱིར་ཡང་
མི་བཏང་པ་དང་། སེར་སྣ་དང་སེམས་ཅན་ལ་གནོད་པ་མི་བྱ་བ་བཞི་པོ་ཡིན་ལ། དེ་དག་
ལས་ལྡོག་པ་རྩ་ལྟུང་ཡིན་པ་ཡང་། དེ་ཉིད་ལས། ལྟུང་བའི་རྩ་བ་བཞི་ནི། སྲོག་གི་ཕྱིར་
ཡང་ཡོངས་སུ་ཉམས་པར་མི་བྱའོ། །བཞི་གང་ཞེ་ན། འདི་ལྟ་སྟེ། དམ་པའི་ཆོས་སྤོང་བ་དང་།
བྱང་ཆུབ་ཀྱི་སེམས་གཏོང་བ་དང་། སེར་སྣ་བྱེད་པ་དང༌། སེམས་ཅན་ལ་གནོད་པ་བྱེད་
པའོ། །དེ་ཅིའི་ཕྱིར་ཞེ་ན། འདི་དག་ནི་ཐབས་དང་ཤེས་རབ་དང་མི་ལྡན་ན། རང་བཞིན་གྱི་
ཉོན་མོངས་པ་ཅན་ཏེ། སླར་གསོར་མི་རུང་བའོ། །ཞེས་གསུངས་ཤིང་གོང་གི་བྱ་རྒྱུད་ཀྱི་
དམ་ཚིག་ལས་རྩ་ལྟུང་དུ་འགྱུར་བ་ཡང་ལུང་འདིས་གྲུབ་པ་སྟེ་དབང་གི་དམ་ཚིག་ཏུ་མཉམ་
168



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པའི་ཕྱིར་རོ། །མཁས་པ་ཁ་ཅིག་བྱ་སྤྱོད་གཉིས་ལ་སྨོན་འཇུག་སེམས་བསྐྱེད་ཀྱི་བསླབ་བྱ་
ལས་གཞན་པའི་དམ་ཚིག་བསྲུང་བྱ་མེད་པར་འདོད་པ་དང་། ཡང་ཁ་ཅིག་དམ་ཚིག་
བསྡུས་པ་ཞེས་ཇོ་བོ་རྗེས་མཛད་ཟེར་བ་དེ་ཚད་མར་བཟུང་སྟེ་་ཡའི་རྒྱུད་ཀྱི་རྩ་ལྟུང་སུམ་
ཅུ་དང༌། སྤྱོད་རྒྱུད་ཀྱི་རྩ་ལྟུང་བཅུ་བཞིར་འདོད་པ་དག་ནི། རྗེ་རྡོ་རྗེ་འཆང་གིས་བྱ་སྤྱོད་ཀྱི་
སྤྱི་རྣམ་གཉིས་དང་། ཀུན་མཁྱེན་ཆེན་པོས་སྡོམ་གསུམ་སྤྱི་དོན་དུ་ལེགས་པར་བཀག་ཟིན།
གསུམ་པ་རྣལ་འབྱོར་གྱི་རྒྱུད་ཀྱི་དམ་ཚིག་ནི། ཡོ་ག་ལ། །ཁས་བླངས་དང་ནི་ཆོ་
གས་ཐོབ་པ་གཉིས་ཞེས་མདོར་སྨོན་ནས་རྒྱས་བཤད་ལ་དང་པོ་ཁས་བླངས་ཀྱི་སྒོ་ནས་
ཐོབ་པ་ནི། དང་པོ་སོགས་ཏེ། དཔལ་དེ་ཉིད་འདུས་པའི་བཤད་རྒྱུད་རྡོ་རྗེ་རྩེ་མོ་ལས་སྡོམ་
པ་བསྒྲག་བཟུང་གཉིས་སུ་གསུངས་པའི་བསྒྲག་པའི་ཚིག་དོན་ལེགས་པར་རྟོགས་ན་བཟུང་
བ་རང་ཤུགས་ཀྱིས་རྟོགས་སླ་བས་དེ་ལྟར་དུ་བཤད་ན། དེ་ཉིད་ལས། རིགས་ལྔ་སོ་སོའི་
དམ་ཚིག་བསྒྲག་པ། སྤྱིའི་དམ་ཚིག་བསྒྲག་པ། དེ་དག་མདོར་བསྡུས་ཏེ་བསྒྲག་པའི་ཚུལ་
གསུམ་གསུངས་པའི་དང་པོ་ནི། ས་སོའི་སོགས་ཏེ་བསྒྲག་ཚིག སངས་རྒྱས་ཆོས་དང་
དགེ་འདུན་ཏེ། །དཀོན་མཆོག་གསུམ་ལ་སྐྱབས་སུ་སོང་། །འདི་ནི་སངས་རྒྱས་རིགས་ཡིད་
འོང༌། །སྡོམ་པ་བརྟན་པོར་གྱུར་པའོ། །རྡོ་རྗེ་དྲིལ་བུ་ཕྱག་རྒྱ་ཡང་། །བློ་ཆེན་ཁྱོད་ཀྱིས་
བཟུང་བྱ་སྟེ། །བྱང་ཆུབ་སེམས་གང་དེ་རྡོ་རྗེ། །ཤེས་རབ་དྲིལ་བུ་ཞེས་སུ་བཤད། །སློབ་
དཔོན་ཁྱོད་ཀྱི་གཟུང་བར་བྱ། །བླ་མ་སངས་རྒྱས་ཀུན་དང་མཉམ། །འདི་ནི་རྡོ་རྗེའི་རིགས་
དག་པའི། །སྡོམ་པ་དམ་ཚིག་ཡིན་པར་གསུངས། །རིན་ཆེན་རིགས་མཆོག་ཆེན་པོ་ལ། །
ཉིན་དང་མཚན་མོ་ལན་གསུམ་དུ། །ཟང་ཟིང་མི་འཇིགས་ཆོས་དང་བྱམས། །སྦྱིན་པ་རྣམ་
བཞི་རྟག་ཏུ་སྦྱིན། །ཕྱི་ནང་གསང་བ་ཐེག་པ་གསུམ། །དམ་ཆོས་ཁྱོད་ཀྱིས་གཟུང་བར་བྱ། །
169



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
འདི་ནི་པདྨའི་རིགས་དག་པའི། །དམ་ཚིག་སྡོམ་པ་ཡིན་པར་གསུངས། །ལས་ཀྱི་རིགས་
མཆོག་ཆེན་པོ་ལ། །སྡོམ་པ་ཐམས་ཅད་ལྡན་པར་ནི། །ཡང་དག་ཉིད་དུ་གཟུང་བར་བགྱི། །
མཆོད་པའི་ལས་ཀྱང་ཅི་ནུས་བྱོས། །ཞེས་གསུངས་པ་ལས། སངས་རྒྱས་སམ་དེ་བཞིན་
གཤེགས་པའི་རིགས་ཏེ། རྣམ་སྣང་གི་དམ་ཚིག་ནི། བརྡའི་དཀོན་མཆོག་གསུམ་ནི་སྐུ་
གསུམ་མམ་བཞིའི་བདག་ཉིད་ཅན་གྱི་སངས་རྒྱས། ལུང་དང་རྟོགས་པས་བསྡུས་པའི་ཆོས།
ཕྱིར་མི་ལྡོག་པའི་བྱང་སེམས་ཀྱི་དགེ་འདུན་ནོ། །དོན་གྱི་དཀོན་མཆོག་གསུམ་ནི། རང་གི་
སེམས་རང་བཞིན་གྱིས་འོད་གསལ་བ་ནི་སངས་རྒྱས། དེ་རྟོགས་པ་མེད་པའི་ཚུལ་གྱིས་
རྟོགས་པ་ནི་ཆོས། དེ་ཉིད་ཉམས་སུ་ལེན་པ་ནི་དགེ་འདུན་ཡིན་ལ། དེ་དག་ལ་སྐྱབས་སུ་
སོང་ཞེས་པ་སྟེ། རྣམ་སྣང་སངས་རྒྱས་ཀྱི་སྐུའི་ངོ་བོ་ཡིན་ཞིང་། སྐུས་ཡོན་ཏན་གྱི་རྟེན་བྱེད་
པ་ལྟར། སྐྱབས་གསུམ་འཛིན་པའི་སྡོམ་པས་ཀྱང་སྡོམ་པ་ཐམས་ཅད་ཀྱི་རྟེན་བྱེད་པ་དང་།
རྣམ་སྣང་གིས་སངས་རྒྱས་ཐམས་ཅད་བསྡུས་པ་ལྟར། དཀོན་མཆོག་གསུམ་གྱིས་ལུང་
རྟོགས་ཀྱི་ཆོས་ཐམས་ཅད་བསྡུས་པའི་ཕྱིར་རོ། །རྡོ་རྗེའི་རིགས་ཏེ་མི་བསྐྱོད་པའི་དམ་ཚིག་ནི།
རྡོ་རྗེ་དང་དྲིལ་བུ་དང་། ཕྱག་རྒྱ་ཆེན་པོ་སྟེ་སྐུ་གསུང་ཐུགས་ཀྱིས་བསྡུས་པ་དང་། དེ་དག་གི་
དེ་ཁོ་ན་ཉིད་ཡང་དག་པར་སྟོན་པའི་སློབ་དཔོན་རྣམས་བཟུང་བར་གྱིས་ཞེས་པ་སྟེ། རྡོ་རྗེ་
དྲིལ་བུ་ལ་བརྡ་དང་དོན་གཉིས་ལས། བརྡའི་རྡོ་རྗེ་དྲིལ་བུ་མཚན་ཉིད་དང་རབ་གནས་ཅན་
བླ་མ་དང་དགེ་འདུན་གྱི་ཕྱག་ཕྱི་སོགས་དགོས་པ་ཁྱད་པར་ཅན་མཐོང་བའི་ཚེའམ། རང་
ཉིད་གནས་གཞན་དུ་ན་བ་སོགས་མ་ནུས་པའི་ཚེ་ཞག་བདུན་མ་འདས་ཚུན་ཆད་དུ་འབྲལ་
དགོས་བྱུང་ཡང་ལྟུང་བར་མི་འགྱུར་མོད། དགོས་པ་མེད་པར་ཞག་གཅིག་ཀྱང་མ་བྲལ་
བར་འཆང་དགོས་པའོ། །དོན་གྱི་རྡོ་རྗེ་དྲིལ་བུ་ནི། བྱང་ཆུབ་སེམས་གང་དེ་རྡོ་རྗེ། །ཤེས་
170



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
རབ་དྲིལ་བུ་ཞེས་བཤད་དོ། །ཞེས་སེམས་རང་བཞིན་གྱིས་འོད་གསལ་བ་རྡོ་རྗེ། དེ་ཉིད་
རྟོགས་བྱེད་ཀྱི་ཤེས་རབ་བམ་གཞན་ལ་སྟོན་པའི་ངག་ནི་དྲིལ་བུའོ། །ཕྱག་རྒྱ་ནི་སེམས་མ་
རྡོ་རྗེ་མ་ལ་སོགས་པའི་ཕྱག་རྒྱ་འཛིན་པ། སློབ་དཔོན་ནི་རང་ལ་དབང་རྒྱུད། མན་ངག་
སྟེར་བའི་བཀའ་དྲིན་ཆིག་ལྡན་ནམ། གཉིས་ལྡན་ནམ། སུམ་ལྡན་ནོ། །དེ་དག་མི་བསྐྱོད་
པའི་དམ་ཚིག་ཏུ་འཇོག་པའི་རྒྱུ་མཚན་མི་བསྐྱོད་པ་ཐུགས་རྡོ་རྗེ་བྱང་ཆུབ་ཀྱི་སེམས་ཀྱི་ངོ་བོ་
ཡིན་པ་ལྟར། དམ་ཚིག་གསུམ་དང་། སློབ་དཔོན་ཡང་བྱང་ཆུབ་ཀྱི་སེམས་ཀྱིས་འཛིན་པའི་
ཕྱིར་རོ། །རིན་ཆེན་རིགས་ཏེ་རིན་འབྱུང་གི་དམ་ཚིག་ནི། ཟང་ཟིང་དང་། མི་འཇིགས་པ་དང་།
ཆོས་དང་། བྱམས་པའི་སྦྱིན་པ་བཞི་ཉིན་ལན་གསུམ་མཚན་ལན་གསུམ་སྟེ་དུས་དྲུག་ཏུ་
གཏོང་བའམ། དངོས་སུ་མི་ནུས་ན་འདུན་པ་དང་མ་བྲལ་བར་བྱ་བ་སྟེ། རིན་འབྱུང་སྦྱིན་
པའི་ངོ་བོ་སེར་སྣ་རྣམ་པར་དག་པ་ཡིན་པ་ལྟར། སྦྱིན་པ་ཡང་དབུལ་བ་འདོར་བར་བྱེད་པ་དང་།
སེར་སྣའི་གཉེན་པོ་ཡིན་པས་སོ། །པདྨའི་རིགས་ཏེ་འོད་དཔག་མེད་ཀྱི་དམ་ཚིག་ནི། ཀུན་
སྙིང་གི་བཞེད་པ་ལྟར་ཕྱི་བྱ་སྤྱོད། གསང་བ་རྣལ་འབྱོར་གྱི་རྒྱུད་དེ་རྒྱུད་སྡེ་ཆེན་པོ་གསུམ་དང་།
ཉན་ཐོས། རང་རྒྱལ། བྱང་ཆུབ་སེམས་དཔའི་ཐེག་པ་གསུམ་གྱིས་བསྡུས་པའི་དམ་པའི་
ཆོས་མ་ལུས་པ་བཟུང་བར་གྱིས་ཞེས་པ་སྟེ། འོད་དཔག་མེད་ཤེས་རབ་ཀྱི་ངོ་བོ་གསུང་རྣམ་
པར་དག་པ་ཡིན་པ་ལྟར། རྒྱུད་སྡེ་གསུམ་དང་ཐེག་པ་གསུམ་གྱི་ཆོས་རྣམས་ཀྱང་ཤེས་རབ་
ཀྱིས་འཛིན་ཅིང་གསུང་གིས་སྟོན་པའི་ཕྱིར་རོ། །འདིར་དཀྱུས་ཀྱི་ནང་ཞེས་པའི་ཐ་སྙད་དེ་
ནང་ངམ་གསང་བ་ཞེས། དོན་གཅིག་ཏུ་སྡུད་པ་ཡིན་ནམ་སླར་དཔྱད་པར་བྱའོ། ལས་ཀྱི་
རིགས་ཏེ་དོན་ཡོད་གྲུབ་པའི་དམ་ཚིག་ནི། སྡོམ་པ་ཐམས་ཅད་འཛིན་པ། ཁྱད་པར་དུ་
མཆོད་པའི་ལས་ལ་བརྩོན་པར་བྱ་བ་ཡིན་ཏེ། དོན་ཡོད་གྲུབ་པ་བརྩོན་འགྲུས་ཀྱི་ངོ་བོ་ཕྲིན་
171



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ལས་ཀྱི་རང་བཞིན་ཡིན་པ་ལྟར། དགེ་བ་ལ་སྤྲོ་བའི་བརྩོན་འགྲུས་ཀྱིས་སྡོམ་པ་འཛིན་པ་དང་།
སངས་རྒྱས་ལ་མཆོད་པ་བྱེད་པ་གཉིས་ཀ་སངས་རྒྱས་ཀྱི་ཕྲིན་ལས་རྗེས་སུ་སྐྱོང་བ་ཡིན་
པའི་ཕྱིར་རོ། །
གཉིས་པ་རིགས་ལྔ་སྤྱིའི་དམ་ཚིག་བསྒྲག་པ་ལ་གཉིས་ཏེ། ཚུལ་ཁྲིམས་གསུམ་སྤྱིར་
བཤད་པ་དང་། སོ་སོར་བཤད་པ་གཉིས་ཀྱི་དང་པོ་ནི། རིགས་ལྔ་སྤྱིའི་ཚུལ་ཁྲིམས་
གསུམ་པ་སྤྱི་རུ་བཤད་པ་ནི། ཞེས་མཚམས་སྦྱར་ནས་བཤད་པ་ལ། བསྒྲག་ཚིག དེ་
ལས་གཞན་ཡང་བཅུ་བཞི་ནི། །ཕས་ཕམ་པར་ནི་རབ་ཏུ་བཤད། །སྤང་ཞིང་དོར་བར་མི་བྱ་
སྟེ། །རྩ་བའི་ལྟུང་བ་ཞེས་བཤད་དོ། །ཉིན་དང་མཚན་མོ་ལན་གསུམ་དུ། །ཉིན་རེ་བཞིན་
ནི་བཟླ་བར་བྱ། །གལ་ཏེ་ཉམས་གྱུར་རྣལ་འབྱོར་པ། །ཁ་ན་མ་ཐོ་སྦོམ་པོར་འགྱུར། །ཞེས་
ནམ་མཁའི་སྙིང་པོའི་མདོར་བཤད་པའི་བྱང་ཆུབ་སེམས་དཔའི་རྩ་ལྟུང་ངམ། ཕམ་པ་བཅུ་
བཞི་པོ་འདིར་ཡང་སྲུང་དགོས་པ་སྟོན་པ་སྟེ་ངོས་འཛིན་དབྱེ་བསྡུའི་འཇོག་ཚུལ་བཅས་བྱང་
སྡོམ་སྐབས་སུ་སོང་ཟིན། །
གཉིས་པ་སོ་སོར་བཤད་པ་ལ་གསུམ་སྟེ། ཉེས་སྤྱོད་སྡོམ་པ་དང་། དགེ་བའི་ཆོས་
སྡུད་པ་དང་། སེམས་ཅན་དོན་བྱེད་ཀྱི་ཚུལ་ཁྲིམས་སོ། །དང་པོ་ནི། སོ་སོར་བཤད་པ་ནི་
ཞེས་པས་མཚམས་སྦྱར་ཏེ་བཤད་པ་ནི། རྩ་བཞི་སོགས་ཏེ། བསྒྲག་ཚིག ཁྱོད་ཀྱིས་སྲོག་
ཆགས་བསད་མི་བྱ། །མ་བྱིན་པར་ཡང་མི་བླང་ངོ༌། །འདོད་ལ་ལོག་པར་མི་སྤྱད་ཅིང༌། །
བརྫུན་དུ་སྨྲ་བར་མི་བྱའོ། །ཕུང་ཁྲོལ་ཀུན་གྱི་རྩ་བ་ཡི། །ཆང་ནི་རྣམ་པར་སྤང་བར་བྱ། །
སེམས་ཅན་དོན་ཕྱིར་མ་གཏོགས་པ། །བྱ་བ་མ་ཡིན་ཐམས་ཅད་སྤང༌། །ཞེས་ཏེ་དངོས་
བསྟན་རྩ་བཞི་ཆང་དང་ལྔ་སེམས་ཅན་གྱི་དོན་དུ་འགྱུར་ན་མ་གཏོགས་སྤང་དགོས་པ་ནི།
172



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སྟ་གོན་དང་འཇུག་པའི་སྐབས་འདིར་ཡོངས་རྫོགས་དགེ་བསྙེན་དང་ན་མཉམ་པའི་སོ་ཐར་
གྱི་སྡོམ་པ་ཐོབ་ཅིང་། སྔར་སོ་ཐར་རིགས་བདུན་གང་རུང་ཐོབ་ན་དེར་འདུ་ཞིང་ངོ་བོ་བྱང་
སེམས་ཀྱི་ཉེས་སྤྱོད་སྡོམ་པའི་ཚུལ་ཁྲིམས་སོ། །
གཉིས་པ་ནི། སྐྱེས་བུ་སོགས་ཏེ། བསྒྲག་ཚིག དམ་པ་ཉེ་བར་བསྟེན་བྱ་ཞིང་། །
རྣལ་འབྱོར་པ་ཀུན་བསྙེན་བཀུར་བྱ། །ལུས་ཀྱི་ལས་ནི་རྣམ་པ་གསུམ་དང་། །ངག་གི་རྣམ་
པ་བཞི་དག་དང་། །ཡིད་ཀྱི་རྣམ་པ་གསུམ་དག་ནི། །ཅི་ནུས་པར་ནི་རྗེས་སུ་བསྐྱང་། །ཞེས་ཏེ།
དགེ་བ་སྤྱོད་པའི་གྲོགས་སྐྱེས་བུ་དམ་པ་དང་། རྣལ་འབྱོར་པ་རྣམས་བསྟེན་པའི་སྒོ་ནས་
དགེ་བ་བཅུ་སྤྱོད་པ་སྟེ། བཅུ་པོ་དེར་ཕ་རོལ་ཏུ་ཕྱིན་པ་དྲུག་གི་ཉམས་ལེན་ཐམས་ཅད་
འདུས་པས་ན་དགེ་བའི་ཆོས་ཀུན་རང་རྒྱུད་ལ་སྡུད་ཅིང་སྤྱོད་པའི་ཚུལ་ཁྲིམས་སོ། །
གསུམ་པ་ནི། ཐེག་པ་སོགས་ཏེ། བསྒྲག་ཚིག ཐེག་པ་དམན་ལ་འདོད་མི་བྱ། །
སེམས་ཅན་དོན་ལ་རྒྱབ་ཕྱོགས་མིན། །འཁོར་བ་དག་ཀྱང་ཡོངས་མི་སྤང་། །རྟག་ཏུ་མྱ་ངན་
འདས་མི་ཆགས། །ཞེས་ཏེ། གཞན་དོན་གྱི་ལྡོག་ཕྱོགས་ཉན་རང་གི་བྱང་ཆུབ་དོན་དུ་
གཉེར་བ་དང་། སེམས་ཅན་གྱི་དོན་ལ་གཡེལ་བ་དང་། འཁོར་བ་སྤང་སེམས་དང༌། མྱང་
འདས་ལ་ཆགས་པའི་སེམས་ཏེ། དེ་བཞི་དང་བྲལ་ཞིང་མི་གནས་པའི་མྱང་འདས་ཀྱི་
སེམས་དང་ལྡན་པས་སེམས་ཅན་གྱི་དོན་བྱེད་པ་ནི་དེའི་ཚུལ་ཁྲིམས་སོ། །
གསུམ་པ་དེ་དག་མདོར་བསྡུས་ཏེ་བསྒྲག་པ་ནི། བསྡུས་ཏེ་བསྒྲག་པར་ཞེས་
མཚམས་སྦྱར་ཏེ་བཤད་པ་ནི། སྡོམ་པ་སོགས་ཏེ། བསྒྲག་ཚིག །ལྷ་དང་ལྷ་མིན་གསང་བ་
པ། །ཁྱོད་ཀྱིས་བརྙས་པར་མི་བྱ་ཞིང་། །ཕྱག་རྒྱ་བཞོན་པ་མཚོན་ཆ་དང་། །མཚན་མ་
འགོམ་པར་མི་བྱའོ། །འདི་དག་དམ་ཚིག་ཡིན་པར་བཤད། །ཁྱོད་ཀྱིས་རྟག་ཏུ་བསྲུང་བར་
173



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
བྱ། །རྗེས་མཐུན་སྡོམ་པ་རྒྱ་ཆེར་ནི། །གསང་བའི་རྒྱུད་ལས་རབ་ཏུ་བཤད། །ཅེས་ཏེ། སྡོམ་
པ་གོང་མའི་ནང་དུ་འོག་མ་ཡང་འདུ་བའི་ཕྱིར་གཞན་ལ་གནོད་པ་དང་། གཞན་མ་དད་པར་
འགྱུར་བའི་ཀུན་སྤྱོད་དང༌། ལྷའི་ཕྱག་རྒྱ་འཁོར་ལོ་རྡོ་རྗེ་ལ་སོགས་པ་དང་། བཞོན་པ་དང་།
མཚན་མ་འགོམ་པ་སོགས་བརྙས་ཐབས་ཐམས་ཅད་སྤོང་ཞིང་། གསང་བའི་སྤྱི་རྒྱུད་སོགས་
ནས་གསུངས་པའི་བྱ་སྤྱོད་ཀྱི་དམ་ཚིག་རྣམས་ཀྱང་བསྲུང་དགོས་པའི་དོན་ནོ། །དེ་ཉིད་
བཟུང་བ་ནི། ཇི་ལྟར་དུས་གསུམ་མགོན་པོ་རྣམས། །ཞེས་སོགས་ཚིགས་བཅད་གཉིས་
ཀྱིས་སྤྱིའི་དམ་ཚིག་དང་། སངས་རྒྱས་ཆོས་དང་དགེ་འདུན་ཏེ། །ཞེས་སོགས་ཚིགས་བཅད་
ལྔས་སོ་སོའི་དམ་ཚིག་དང་། བྱང་ཆུབ་སེམས་ནི་བླ་མེད་མཆོག །ཅེས་སོགས་ཚིགས་
བཅད་གཅིག་གིས་དེ་དག་མདོར་བསྡུས་ཏེ་བཟུང་བ་སྟེ། དེ་ཡང་ཚིག་རྐང་དང་པོ་གཉིས་
ཀྱིས་སྤྱིའི་དམ་ཚིག་དང་། ཕྱི་མ་གཉིས་ཀྱིས་སོ་སོའི་དམ་ཚིག་མདོར་བསྡུས་ཏེ་བཟུང་བས་
ན་བསྒྲག་བཟུང་གཉིས་ལ་གོ་རིམ་དང༌། དངོས་བསྟན་དང་ཤུགས་བསྟན་གྱི་ཚིག་རིས་ཅུང་
ཟད་ཙམ་ལས་དོན་གྱི་ངོ་བོ་ལ་ཁྱད་པར་ཅི་ཞིག་ཡོད། །
གཉིས་པ་ཆོ་གས་ཐོབ་པ་ནི། ཆོ་གས་སོགས་ཏེ། དེ་ཡང་དཔལ་མཆོག་དང་པོ་ནས། །
དམ་ཚིག་སྡོམ་པ་གྲུབ་པ་འདི། །ཁྱོད་ཀྱིས་རྟག་ཏུ་བསྲུང་བར་བྱ། །སངས་རྒྱས་ཀུན་གྱིས་
མཐུན་པར་གསུངས། །དམ་པ་རྟག་པའི་བཀའ་ཡིན་ནོ། །གང་ཞིག་བསྐྱེད་པ་ཙམ་གྱིས་ནི། །
སངས་རྒྱས་ཉིད་དུ་དོགས་མེད་པའི། །བྱང་ཆུབ་སེམས་ནི་བཏང་མི་བྱ། །ཕྱག་ན་རྡོ་རྗེ་གང་
ཡིན་པ། །དམ་པའི་ཆོས་ནི་མ་སྤང་ཞིང་། །ནམ་ཡང་དོར་བར་མི་བྱའོ། །མི་ཤེས་པའམ་
རྨོངས་པ་ཡིས། །དེ་ལ་སྨོད་པ་མི་བྱའོ། །རང་གི་བདག་ཉིད་ཡོངས་སྤངས་ནས། །དཀའ་
ཐུབ་ཀྱིས་ནི་གདུང་མི་བྱ། །ཇི་ལྟར་འདི་བས་བདེ་བར་བཟུང་། །འདི་ནི་མ་བྱོན་རྫོགས་
174



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སངས་རྒྱས། །རྡོ་རྗེ་དྲིལ་བུ་ཕྱག་རྒྱ་རྣམས། །ནམ་ཡང་དོར་བར་མི་བྱའོ། །སློབ་དཔོན་སྨད་
པར་མི་བྱ་སྟེ། །འདི་ནི་སངས་རྒྱས་ཀུན་དང་མཉམ། །ཞེས་རྩ་བའི་ལྟུང་བ་བཅུར་བསྟན་པ་
དེ་དག་རེ་རེ་ཡང་རྟེན་དང་། ཡུལ་དང་། བསམ་པ་དང་། དུས་སྐབས་དང་། ངོ་བོ་ཉིད་ཀྱི་
ཡན་ལག་ལྔ་ལྔའི་སྒོ་ནས་ཤེས་དགོས་པ་ནི་ཡི་གེའི་ལས་སུ་ཆེ་བས་འོག་བླ་མེད་ཀྱི་སྐབས་
སུ་འབྱུང་བ་ལས་རིག་པ་ཞིབ་མོས་བསྒྲེ་ནུས། འདིར་གཞུང་གི་སྟེང་དུ་ངོ་བོ་ཉིད་ཀྱི་ཡན་
ལག་ཙམ་བཤད་ན་ལྟུང་བ་དང་པོ་གཉིས་ནི་བྱང་ཆུབ་སེམས་ནི་བཏང་མི་བྱ་ཞེས་པས་སྟོན་ཏེ།
དེ་ཡང་བླ་མེད་ཀྱི་དཀྱིལ་ཆོག་རྣམས་ལས་བྱང་ཆུབ་ཀྱི་སེམས་མི་བཏང་བའི་ཤེས་བྱེད་དུ་
གང་ཞིག་ཅེས་སོགས་ཀྱི་ཚིག་རྐང་གཉིས་འདྲེན་པ་ཡོད་མོད་ཀྱང་། གྲུབ་ཆེན་ཀུན་དགའ་
སྙིང་པོའི་དཔལ་མཆོག་འགྲེལ་པ་ལས་འབྱུང་བ་ལྟར་བཤད་ན་སྨོན་པ་བྱང་ཆུབ་ཀྱི་སེམས་
བཏང་བ་རྩ་ལྟུང་དང་པོ་དང་། འཇུག་པ་བྱང་ཆུབ་སེམས་བསྐྱེད་བཏང་བ་ཞེས་པ་བྱང་ཆུབ་
སེམས་དཔའི་སྤྱོད་པ་རླབས་པོ་ཆེ་ལ་འདི་ལྟ་བུས་ཅི་ཞིག་བྱ་ཞེས་འཐིང་སླད་ཀྱིས་སྨོད་པ་
རྩ་ལྟུང་གཉིས་པ་དང༌། འཇུག་པའི་ཉམས་ལེན་སྤོང་བ་ནི་མ་ཡིན་ཏེ། དེ་ལྟ་ན་ལྟུང་བ་
ཐམས་ཅད་གཉིས་པའི་ནང་དུ་འདུས་པར་ཐལ་བའི་ཕྱིར་རོ། །ཕྱག་ན་རྡོ་རྗེ་ཞེས་སོགས་ཏེ་
སྙིང་གར་ཟླ་བའི་སྟེང་དུ་རྡོ་རྗེ་རྩེ་ལྔ་པ་བསྒོམས་ནས་ཐམས་ཅད་རྣལ་འབྱོར་དུ་སེམས་
བསྐྱེད་པ་དེ་སྤངས་པ་རྩ་ལྟུང་གསུམ་པ་དང་། དེའི་ཤེས་བྱེད་དུ་གང་ཞིག་ཅེས་སོགས་ཀྱི་
ཚིག་རྐང་གཉིས་གསུངས་སོ། །དམ་པའི་ཞེས་སོགས་ཏེ་ཐེག་པ་གསུམ་གྱིས་བསྡུས་པའི་
དམ་པའི་ཆོས་རྣམས་ལ་འདི་དག་ནི་རྒྱལ་བའི་བཀའ་མ་ཡིན། སྟོན་པའི་བསྟན་པ་མ་ཡིན་
ཞེས་སོགས་སེམས་ཀྱིས་འཐིང་སླད་ཀྱིས་སྤོང་བ་རྩ་ལྟུང་བཞི་པ་དང་། ནམ་ཡང་ཞེས་
སོགས་ཏེ་འདི་དག་བཀའ་མ་ཡིན་ནོ་ཞེས་མི་ཟེར་ཀྱང་འདི་དག་གིས་བདག་ལ་དགོས་པ་
175



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
མེད་དོ་ཞེས་ངག་གིས་སྤོང་བ་དང་། གླེགས་བམ་འཚོང་བ་དང༌། གཏིང་པར་འཇུག་པ་
སོགས་ལུས་ཀྱི་སྒོ་ནས་འདོར་བ་རྩ་ལྟུང་ལྔ་པ་དང་། མི་ཤེས་ཞེས་སོགས་ཏེ་དང་པོར་ཐོས་
བྱུང་གི་ཤེས་རབ་ཀྱིས་མ་བཙལ་བས་མི་ཤེས། བར་དུ་བསམ་བྱུང་གི་ཤེས་རབ་ཀྱིས་མ་
དཔྱད་པས་རྨོངས་པའི་དབང་གིས་གྲུབ་མཐའ་བཞི་པོ་རྣམས་ལ་འདི་དག་ནི་དགོས་པ་མེད་
དོ་ཞེས་སེམས་ཀྱིས་འཐིང་སླད་བྱེད་པའི་སྒོ་ནས་སྨོད་པ་རྩ་ལྟུང་དྲུག་པ་སྟེ། དང་པོ་གཉིས་
ཞེས་པ་རྩ་ལྟུང་བཞི་པ་དང་ལྔ་པ་གཉིས་ནི་བརྗོད་བྱེད་སྡེ་སྣོད་སྤོང་བ་དང་། ཕྱི་མ་ནི་བརྗོད་
བྱའི་ཉམས་ལེན་སྤོང་བ་ལ་འཇོག་གོ། རང་གི་ཞེས་སོགས་ཏེ་རྣལ་འབྱོར་གྱི་རྒྱུད་ཀྱི་
དཀྱིལ་འཁོར་དུ་དབང་བསྐུར་བ་ཐོབ་ཕྱིན་ཆད་ལུས་ངག་ཡིད་གསུམ་བྱེད་ལས་དང་བཅས་
པ་ཕྱག་རྒྱ་བཞི་དང་འབྲེལ་པའི་ལྷའི་རྣལ་འབྱོར་བཞིར་བྱིན་གྱིས་བརླབས་པའི་བདག་ཉིད་
ཡོངས་སུ་དོར་ནས་དཀའ་ཐུབ་དྲག་པོས་ལུས་དང་སེམས་གདུང་བར་བྱེད་པ་རྩ་ལྟུང་བདུན་
པ་སྟེ་འདིའི་ཤེས་བྱེད། འདི་ནི་མ་བྱོན་རྫོགས་སངས་རྒྱས་ཞེས་སོ། །རྡོ་རྗེ་དྲིལ་བུ་ནམ་ཡང་
དོར་བར་མི་བྱ་ཞེས་པ་སྟེ། དམ་ཚིག་གི་རྡོ་རྗེ་དྲིལ་བུ་འདི་དག་ནི་མཆོག་གི་དངོས་གྲུབ་
སྒྲུབ་པ་ལ་དགོས་པ་མེད་དོ་ཞེས་སེམས་ཀྱིས་འཐིང་སླད་བྱེད་པའི་སྒོ་ནས་སྤོང་བ་རྩ་ལྟུང་
བརྒྱད་པ་སྟེ། མི་བསྐྱོད་པའི་དམ་ཚིག་དང་ཟློས་པའི་སྐྱོན་མེད་དེ། དེ་ལ་དགག་དགོས་
བརྩིར་ཡོད་པའི་ཕྱིར་རོ། །འོག་བླ་མེད་སྐབས་སུ་འཆད་དོ། །དེ་བཞིན་དུ་ཕྱག་རྒྱ་ནམ་ཡང་དོར་བར་
མི་བྱ་ཞེས་པ་སྟེ། ཕྱག་རྒྱ་བཞིའི་ཉམས་ལེན་སྤོངས་ནས་ཐ་མལ་པར་གནས་པ། རྩ་ལྟུང་
དགུ་པ་དང་། སློབ་དཔོན་ཞེས་སོགས་ཏེ། རྣལ་འབྱོར་རྒྱུད་ཀྱི་དཀྱིལ་འཁོར་དུ་དབང་
བསྐུར་བ་དང་། རྒྱུད་བཤད་པ་དང༌། དམ་ཚིག་བཤད་པ་དང་། མན་ངག་སྦྱིན་པའི་རྡོ་རྗེ་
སློབ་དཔོན་ལ་རིགས་དང་ཚུལ་ཁྲིམས་སོགས་ཀྱི་སྒོ་ནས་སྨད་པ་རྩ་ལྟུང་བཅུ་པ་སྟེ། འདིའི་
176



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཤེས་བྱེད་འདི་ནི་སངས་རྒྱས་ཀུན་དང་མཉམ་ཞེས་གསུངས་སོ། །དེ་རྣམས་ཀྱི་སྟེང་དུ་
དཀྱིལ་ཆོག་རྡོ་རྗེ་འབྱུང་བར། དེ་ནས་ཁྱོད་ཀྱིས་གཞན་ཕྱག་རྒྱ་ལ་མི་མཁས་པ་གང་ལ་ཡང་
ཕྱག་རྒྱ་ཙམ་སྟོན་པར་མ་བྱེད་ཅིག །དེ་ཅིའི་ཕྱིར་ཞེ་ན། འདི་ལྟར་སེམས་ཅན་རྣམས་ཀྱིས་
དཀྱིལ་འཁོར་མ་མཐོང་བར་སེམས་དཔའི་ཕྱག་རྒྱ་བཅིངས་པ་ལ་སྦྱོར་བར་བྱེད་ཀྱང་དེ་
རྣམས་ཀྱིས་དངོས་གྲུབ་ཇི་ལྟ་བ་བཞིན་ཐོབ་པར་འགྱུར་བ་དང་། དེ་ནས་སོམ་ཉི་ཟ་བར་
གྱུར་པས་ཡང་བ་མ་སྤངས་པ་མྱུར་བ་ཉིད་དུ་དུས་བྱས་ནས་སེམས་ཅན་དམྱལ་བ་མནར་
མེད་པར་ལྟུང་བར་འགྱུར་ལ། རྒྱུ་དེས་ཁྱོད་ཀྱང་ངན་འགྲོ་ལྟུང་བར་འགྱུར་རོ་ཞེས་བརྗོད་
པར་བྱའོ། །ཞེས་དབང་གིས་རྒྱུད་མ་སྨིན་པའི་གང་ཟག་ལ་སེམས་མ་རྡོ་རྗེ་མའི་ཕྱག་རྒྱ་
བསྟན་པ་ལྟ་བུ་རྣལ་འབྱོར་རྒྱུད་ཀྱི་ཉམས་ལེན་བཤད་པ་རྩ་བའི་ལྟུང་བ་ཉིད་དུ་བཤད་པ་
བསྣན་པས་རྩ་ལྟུང་བཅུ་གཅིག་གོ། འདི་ལ་ཁ་ཅིག གོང་གི་དེ་ལས་གཞན་ཡང་བཅུ་བཞི་ནི།
ཞེས་པ་བླ་མེད་ཀྱི་རྩ་ལྟུང་བཅུ་བཞི་ལ་འབྲུ་བསྣན་ཏེ། ཡོ་གའི་སྐབས་སུའང་བླ་མེད་ཀྱི་རྩ་
ལྟུང་བཅུ་བཞི་ཉིད་བསྲུང་བྱ་ཡིན་པ་དང་། དེའི་ཚེ་བཅུ་གསུམ་པ་ཚོགས་རྫས་སྤོང་བའི་
དོད་ལ། འདིར་དམ་ཚིག་གི་རྡོ་རྗེ་དྲིལ་བུ་སྤོང་བ་ཁྱད་པར་དུ་འདོད་ཅིང་། ཀ་མ་དྷེ་ནུའི་
སྤྱོད་རྒྱུད་འགྲེལ་པར། རྩ་ལྟུང་བཅུ་བཞིར་བཤད་པས་སྒྲུབ་པར་སྣང་ཡང་། དེ་ཉིད་བླ་མེད་
དུ་བཀྲལ་བ་ཡིན་པས་སྐབས་འདིའི་ཤེས་བྱེད་དུ་མ་འབྲེལ་བ་སོགས་སྐྱོན་མང་བ་སྡོམ་
གསུམ་སྤྱི་དོན་དུ་སུན་ཕྱུང་ཟིན་ཏོ། །གོང་སོ་ཐར་གྱི་སྐབས་བཞིན་དུ་རྒྱུད་སྡེ་འོག་མ་
གསུམ་ལའང་དབང་དང་དམ་ཚིག་གི་ཁྱད་པར་ཙམ་ལས་ལམ་དང་འབྲས་བུའི་རྣམ་གཞག་
ཆེར་མ་སྨོས་པའི་རྒྱུ་མཚན་ནི་ལེའུ་དང་པོ་དང་ལྔ་པས་བསྟན་པ་དོན་གྱིས་ཤེས་སོ། །བཞི་
པ་རྣལ་འབྱོར་བླ་མེད་རྒྱུད་ཀྱི་དམ་ཚིག་ལ་གཉིས་ཏེ་ཁས་བླངས་ཀྱིས་ཐོབ་པ་དང་། ཆོ་
177



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གས་ཐོབ་པའོ། །དང་པོ་ནི། རྣལ་འབྱོར་བླ་མེད་རྒྱུད་ལ་ཞེས་སྔ་མ་རྣམས་ལྟར་མཚམས་
སྦྱར་ཏེ་བཤད་པ་དངོས་ལ་ཁས་བླངས་ཀྱིས་ཐོབ་པ་ཡོ་ག་དང་མཚུངས་པ་གོང་དུ་བསྒྲག་
བཟུང་གི་ཚུལ་གཉིས་ཀྱིས་བཤད་ཟིན་པ་ལྟར་ལ། འོན་ཀྱང་རིགས་ལྔ་སོ་སོའི་དམ་ཚིག་
གི་སྐབས་རྣམ་སྣང་། མི་བསྐྱོད་པ། འོད་དཔག་མེད་གསུམ་ལ་ནང་དང་གསང་བའི་མཚན་
གཞི་ཁྱད་པར་བ་རེ་ཡོད་དེ། རྣམ་སྣང་གི་སྐབས་སུ་ནང་གི་དཀོན་མཆོག་གསུམ་ནི།
དཀྱིལ་འཁོར་གྱི་གཙོ་བོ་སངས་རྒྱས། དེའི་ཐུགས་རྒྱུད་ཀྱི་སྤངས་རྟོགས་ཀྱི་ཡོན་ཏན་རྩ་
སྔགས་སྙིང་པོ་ཉེ་སྙིང་གི་རྣམ་པར་ཤར་བ་ནི་ཆོས། འཁོར་གྱི་ལྷ་རྣམས་ནི་དགེ་འདུན་ནོ། །
གསང་བའི་དཀོན་མཆོག་གསུམ་ནི་རང་གི་སེམས་རང་བཞིན་གྱིས་སྒྲིབ་པ་ལས་གྲོལ་བ་ནི་
སངས་རྒྱས། དེ་རྟོགས་པ་མེད་པའི་ཚུལ་གྱིས་རྟོགས་པ་ནི་ཆོས། དེ་ཉིད་ཉམས་སུ་ལེན་པ་
ནི་དགེ་འདུན་ནོ། །མི་བསྐྱོད་པའི་སྐབས་སུ་ནང་གི་རྡོ་རྗེ་དྲིལ་བུ་ནི་ཡབ་ཡུམ་གྱི་རྡོ་རྗེ་དང་
པདྨ། གསང་བའི་རྡོ་རྗེ་དྲིལ་བུ་ནི། བྱང་ཆུབ་སེམས་གང་དེ་རྡོ་རྗེ། ཤེས་རབ་དྲིལ་བུ་ཞེས་
བཤད་དོ། །ཞེས་པ་ལྟར་སེམས་རང་བཞིན་གྱིས་འོད་གསལ་བ་ནི་རྡོ་རྗེ། དེ་གཞན་ལ་སྟོན་
པའི་ངག་ནི་དྲིལ་བུའོ། །ནང་གསང་གཉིས་ཀ་ལ་འཇུག་པ་ལྷ་སྐུ་ཞལ་སྦྱོར་བདེ་བ་ཆེན་པོ་
ནི་ཕྱག་རྒྱ། སམ་བུ་ཊ་ལས། སློབ་དཔོན་སེམས་ཀྱི་རྒྱལ་པོའོ། །ཞེས་པ་ལྟར་དམ་ཚིག་
གསུམ་གྱི་གནས་ལུགས་རྟོགས་པའི་ཤེས་རབ་ནི་སློབ་དཔོན་ནོ། །འོད་དཔག་མེད་ཀྱི་
སྐབས་སུ་ཕྱི་བྱ་སྤྱོད་ཀྱི་རྒྱུད། ནང་རྣལ་འབྱོར་གྱི་རྒྱུད། གསང་བ་བླ་ན་མེད་པའི་རྒྱུད་དེ་
རྒྱུད་སྡེ་བཞིར་འཇོག་དགོས་པའི་སྟེང་དུ་ཐེག་པ་གསུམ་སྔར་བཞིན་ཏེ། འདི་ལ་གྲུབ་ཆེན་
ཀུན་དགའ་སྙིང་པོས། ཕྱི་ནང་གསང་བ་ཞེས་གསུངས་པ་ནི། དེའི་ལུགས་ལ་རྒྱུད་སྡེ་
གསུམ་སྟེ་རྣལ་འབྱོར་རྒྱུད་ལས་གཞན་པའི་བླ་མེད་མི་བཞེད་པས་ཡོ་གའི་སྐབས་སུ་དེ་
178



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ལྟར་འདོན་པ་དང་། རྒྱུད་སྡེ་བཞིར་བཞེད་པའི་སྐབས་སུ་བླ་མེད་ལ། ཕྱི་ནང་གསང་བ་
ཞེས་འདོན་དགོས་པ་རྗེ་རྡོ་རྗེ་འཆང་གི་གསུང་ཟིན་བྲིས་བྱས་པ་འགའ་ཞིག་ལས་འབྱུང་ཞིང་།
ནས་གླིང་མ་དང་། བཟང་པོ་ཡོངས་བཟུང་དུའང་ཚིག་རིས་དེ་ལྟར་སྣང་ངོ༌། །འོན་ཀྱང་
འདོན་པ་ནི་དོན་ཐོབ་དང་བསྟུན་པའི་ཕྱག་ལེན་ཡིན་པས་དེ་ལྟར་བྱ་བ་ལེགས་མོད།
བཤད་པའི་སྐབས་སུ་ནི་རྡོ་རྗེ་མཁའ་འགྲོ་དང་། སམ་བུ་ཊ་གཉིས་སུ་ཕྱི་དང་གསང་བ་ཞེས་
ཡོད་པ་བཞིན། བྷ་བ་བྷ་ཏྲའི་འགྲེལ་པ་དང་། གནད་ཀྱི་གསལ་བྱེད་གཉིས་ཀ་ལས་ཕྱིས་
བསྡུས་པ་བྱ་སྤྱོད་དང་། གསང་བས་བསྡུས་པ་རྣལ་འབྱོར་དང་རྣལ་འབྱོར་ཆེན་པོར་ངོས་
འཛིན་མཛད་པ་ལྟར་འཆད་དགོས་ཏེ་གཞུང་དོན་འགོང་དུ་མི་བཏུབ་པའི་ཕྱིར་རོ། །
གཉིས་པ་ཆོ་གས་ཐོབ་པ་ནི། སྟ་གོན་ནས། །བཞི་པའི་བར་གྱི་ཆོ་ག་ལས་སྐྱེ་བར།
ཞེས་སློབ་མ་སྟ་གོན་གྱི་གནས་གསུམ་བྱིན་རླབས་ནས་དབང་བཞི་པའི་བར་གྱི་ཆོ་ག་ལས་
གང་སྐྱེ་བའི་དམ་ཚིག་དང་སྡོམ་པ་དེ་ལ་ཞེས་མཚམས་སྦྱར་ནས་བཤད་པ་དངོས་ལ་གཉིས་ཏེ།
སྒོས་ཆོས་རྣམས་མདོར་བསྡུས་ཏེ་སྨོས་པ་དང༌། སྤྱིའི་ཆོས་རྒྱས་པར་བཤད་པའོ། །དང་པོ་ནི།
འདུས་པར་སོགས་ཏེ། དཔལ་གསང་བ་འདུས་པའི་ལེའུ་བཅུ་བདུན་པར། དེ་ནས་ཕྱག་ན་
རྡོ་རྗེས་ཁ་ཟས་ཀྱི་དམ་ཚིག་འདི་ཉིད་སྐུ་དང་གསུང་དང་ཐུགས་རྡོ་རྗེ་ལས་བྱུང་ངོ་། །བཅའ་
བའམ་བཏུང་བ་གང་ཅུང་ཟད། །བརྟུལ་ཞུགས་ཅན་གྱིས་གང་བཟའ་བ། །བཤང་གཅི་ཤ་
ཡི་སྦྱོར་བ་ཡིས། །ཆོ་ག་བཞིན་དུ་ཡོངས་སུ་བརྟག ཅེས་སོགས་དང༌། རྡོ་རྗེ་ཕྲེང་བ་ལས།
བདུད་རྩི་ལྔ་ཡི་རོ་རྫས་འཐུང་། །དེ་ཟ་བ་ནི་རྡོ་རྗེ་འཆང་། །གླང་པོ་རྟ་ཁྱི་བ་ལང་མི། །བྱང་
ཆུབ་སེམས་དང་བཅས་པའི་ཁྲག །བསྲེས་ནས་དེ་ལ་སྐད་ཅིག་ཏུ། །བཟའ་བ་བདུད་རྩི་ལྔ་
ཞེས་བརྗོད། །ཅེས་རིགས་ཀྱི་དབྱེ་བས་བསྙེན་པའི་དུས་སུ་ཤ་དང་བདུད་རྩི་སོ་སོ་ལ་
179



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ལོངས་སྤྱོད་པའི་ཚུལ་དང༌། ལེའུ་བཅུ་གཉིས་པར། ཤ་ཆེན་དམ་ཚིག་མཆོག་གིས་ནི། །རྡོ་
རྗེ་གསུམ་མཆོག་བསྒྲུབ་པར་བྱ། །བཤང་གཅིའི་དམ་ཚིག་མཆོག་གིས་ནི། །རིག་པ་འཛིན་
པའི་གཙོ་བོར་འགྱུར། །གླང་པོའི་ཤ་ཡི་དམ་ཚིག་གིས། །མངོན་ཤེས་ལྔ་དག་ཐོབ་པར་
འགྱུར། །ཞེས་སོགས་དངོས་གྲུབ་ཀྱི་དབྱེ་བས་སྒྲུབ་པའི་དུས་སུ་ཤ་དང་བདུད་རྩི་སོ་སོར་
བསྟེན་པའི་ཚུལ་གསུངས་པ་དང་། ལེའུ་དགུ་པར་དགོངས་ཏེ་གསུངས་པའི་དོན་མདོར་
བསྡུ་ན། མ་དད་པ་སྨྲ་བའི་སེམས་ཅན་ནམ། རྡོ་རྗེ་སློབ་དཔོན་ལ་སྨོད་པའི་སྲོག་ཏིང་ངེ་
འཛིན་གྱི་སྒོ་ནས་གཅད་པ་དང་། སེར་སྣ་ཅན་གྱི་ནོར་ཏིང་ངེ་འཛིན་གྱིས་བླངས་ནས་
འཕགས་པ་མཆོད་པའམ་སེམས་ཅན་ལ་སྦྱིན་པ་དང་། བུད་མེད་འདོད་ཆགས་ཀྱིས་གཟིར་
བ་ལ་ལྷ་དང་ལྷ་མོར་བྱས་ལ་བདེ་བ་ཆེན་པོའི་སྙོམས་འཇུག་བྱ་བ་དང་། སེམས་ཅན་སྡིག་
པ་ལས་ཟློག་པའི་དོན་དུ་རྫུན་དང་ངག་རྩུབ་སྨྲ་བ་བཞི་སྟེ། རྒྱུད་གཞན་ལས་ཀྱང་། སེམས་
ཅན་སྲོག་ཀྱང་གཅད་པར་བྱ། །མ་བྱིན་པ་ཡང་བླང་བར་བྱ། །རྫུན་གྱི་ཚིག་ཀྱང་སྨྲ་བར་བྱ། །
གཞན་གྱི་བུད་མེད་བསྟེན་པར་བྱ། །ཞེས་འབྱུང་ངོ༌། །འགོས་ཀྱི་སྟོང་ཐུན་ཆེན་མོར། འདི་
དག་གསང་ཤེར་གྱི་དབང་གི་དམ་ཚིག་ཏུ་བཞག་ནས། དབང་བཞི་པའི་དམ་ཚིག་ཏུ། ལེའུ་
བཅུ་བདུན་པར། དེ་ནས་བཅོམ་ལྡན་འདས་དཔལ་ཕྱག་ན་རྡོ་རྗེས་ལུས་ངག་ཡིད་ཀྱི་སྡོམ་
པ་འདི་ཉིད་སྐུ་དང་གསུང་དང་ཐུགས་རྡོ་རྗེ་ལས་བྱུང་ངོ་། །མཆོད་རྟེན་དག་གི་ལས་མི་བྱ། །
གླེགས་བམ་བཀླག་པར་མི་བྱ་ཞིང་། །དཀྱིལ་འཁོར་དག་ཀྱང་ཡོངས་མི་བྱ། །རྡོ་རྗེ་གསུམ་
མཆོག་ཕྱག་མི་བྱ། །ཞེས་གནས་སྐབས་ཐམས་ཅད་དུ་བདེ་བ་ཆེན་པོ་ཟུང་འཇུག་གཉིས་སུ་
མེད་པའི་ཡེ་ཤེས་ཀྱི་རང་སྣང་ཙམ་ལ་གནས་ཏེ། མཚན་མའི་སྤྱོད་པ་གཡེང་བའི་རྒྱུ་གང་ལ་
ཡང་ཆེད་དུ་མི་གཏད་པའི་དོན་དུ་གསུངས་ཤིང་། ཡེ་ཤེས་གྲུབ་པ་ལས་ཀྱང་། སློབ་དཔོན་
18)



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
མ་མཐོང་སྣང་བ་མཐོང་། །སངས་རྒྱས་མ་མཐོང་སེམས་ཉིད་མཐོང་། །ཞེས་སོ། །འཁོར་
ལོ་བདེ་མཆོག་གི་རྒྱུད་དུ་ནི། ཐུན་མོང་དང་ཐུན་མོང་མ་ཡིན་པའི་དམ་ཚིག་གཉིས་
གསུངས་པའི་དང་པོ་ནི། ནག་པོ་དཀྱིལ་ཆོག་ཏུ། ཆེ་གེ་དུས་འདི་ནས་བཟུང་སྟེ། །ཇི་སྲིད་
གཉིས་མེད་ལ་གནས་པར། །དེ་ཡི་ཚངས་སྤྱོད་གཉིས་མེད་པ། །ཉི་ཤུ་རྩ་གཉིས་ལེགས་
པར་བསྲུང༌། །ཞེས་གསུངས་པའི་དོན་བཤད་སྦྱར་དུ། བདག་གིས་སྡོམ་པ་བཟུང་བའི་དུས་
འདི་ནས་བཟུང་སྟེ། ཇི་སྲིད་གཉིས་མེད་སངས་རྒྱས་ཀྱི་གོ་འཕང་མ་ཐོབ་ཀྱི་བར་དུ་ནག་
ནོག་གི་དྲི་མ་མེད་པས། ཚངས་སྤྱོད་མཐའ་གཉིས་འགོག་ནུས་པའི་ཀུན་རྫོབ་དང་དོན་དམ་
བྱང་ཆུབ་སེམས་གཉིས་ཟུང་དུ་ཆུད་པས་གཉིས་མེད་འཇུག་པའི་བདག་ཉིད་རྩ་བ་བཅུ་བཞི་
དང་ཡན་ལག་བརྒྱད་དེ་ཉི་ཤུ་རྩ་གཉིས་ཀྱིས་མ་གོས་པ་ལེགས་པར་བསྲུང་ཞེས་འབྱུང་སྟེ་
བླ་མེད་གཞན་དང་ཐུན་མོང་དུ་གྱུར་པས་འོག་ཏུ་འཆད་པར་འགྱུར་རོ། །
གཉིས་པ་ལ་སྤྱི་དང་ཁྱད་པར་གཉིས་ཀྱི་སྤྱིར་བུད་མེད་ལ་མ་གུས་པ་སྤང་བ་ནི། རྩ་
རྒྱུད་ལས། ཕྱག་རྒྱ་དང་བྲལ་གསང་སྔགས་ནི། །ལུས་ཅན་རྣམས་ལ་འགྲུབ་མི་འགྱུར།
ཞེས་དང་། ཕོ་ཉའི་ལམ་ལ་དགའ་རྣམས་ཀྱི། །སྒྲུབ་པ་པོ་ནི་དངོས་གྲུབ་འགྱུར། །ཞེས་
དགག་སྒྲུབ་ཀྱི་སྒོ་ནས་དང་། བུད་མེད་ཐམས་ཅད་མཐོང་བ་ན། །གཡོན་ནས་ལན་གསུམ་
བསྐོར་བྱ་ཞིང་། །སྤྱི་བོས་ཕྱག་ནི་བྱས་ནས་ཀྱང་། །ལན་གསུམ་བར་དུ་གསོལ་བ་གདབ། །
ཅེས་སོགས་གུས་པ་ཇི་ལྟར་བྱ་བའི་ཚུལ་རྒྱས་པར་གསུངས་སོ། །
གཉིས་པ་ཁྱད་པར་བ་ནི་ཤེས་རབ་མ་དང་འབྲེལ་པའི་དམ་ཚིག་བརྒྱད་དེ། དེ་ཉིད་ལས།
ལྷ་མོ་གཞན་དང་ཀུན་སྦྱོར་བ། །ཞེས་པ་ནི། རང་གིས་མཚན་ཉིད་བརྟགས་ཤིང་རྒྱུད་སྦྱངས་
པའི་ཕྱག་རྒྱ་བོར་ནས། དེ་དག་མ་བྱས་པ་བསྟེན་ན་དམ་ཚིག་ཉམས་པ་དང་། འདོད་ལ་
181



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཆགས་པར་གྱུར་འགྲོ་བ། །ཞེས་འདོད་པ་ལ་ཆགས་པས་དེ་ལ་འགྲོ་བ་སྟེ་བསྒྲོད་ན་དམ་
ཚིག་ཉམས་པ་དང་། མི་གཡོ་བདག་གཞན་གཉིས་མེད་པ། །ཞེས་ཆོས་ཐམས་ཅད་མཉམ་
པ་ཉིད་ལས་མི་གཡོ་བའི་ཕྱིར། བདག་གཞན་གཉིས་མེད་དུ་རྟོགས་པའི་སྒོ་ནས་བསྟེན་
དགོས་པ་དེ་དང་བྲལ་བས་བསྟེན་ན་དམ་ཚིག་ཉམས་པ་དང་། གཉིས་སུ་མེད་དང་ཐོགས་
པ་མེད། ཅེས་དོན་དམ་པར་ཕོ་ཉ་ལ་བཟང་ངན་གཉིས་སུ་མེད་པ་དང༌། བཟང་ངན་ལ་
ཐོགས་པ་མེད་པར་མ་ཤེས་ན་དམ་ཚིག་ཉམས་པ་དང་། དང་པོ་ནི་དངོས་སུ་བླང་དོར་བྱས་
པ་ཡིན་ལ། འདི་ནི་བླང་དོར་གྱི་བསམ་པ་ཙམ་ལ་བཞག་པས་ཟློས་སྐྱོན་མེད་དོ། །དམ་
ཚིག་སྤྱོད་པ་སྤྱད་པར་བྱ། ཞེས་དོན་གྱི་བཞི་པ་ལྷན་སྐྱེས་བརྗོད་བྲལ་རྟོགས་པར་བྱ་བའི་
བསམ་པས་སྤྱད་པར་བྱ་དགོས་ཀྱི། དེ་དང་བྲལ་བའི་བསམ་པས་བསྟེན་ན་དམ་ཚིག་
ཉམས་པ་དང་། བུད་མེད་དབང་ཕྱུག་ཤིན་ཏུ་སྦྱོར། །ཞེས་མ་དང་སྲིང་མོ་ལ་སོགས་པའི་
ཡོན་ཏན་དང་ལྡན་པའི་ཕྱག་རྒྱ་བསྟེན་དགོས་ཀྱི། དེ་ལས་བཟློག་ན་དམ་ཚིག་ཉམས་པ་དང་།
ཚངས་སྤྱོད་བསམ་གཏན་དེ་བཞིན་གནས། །ཞེས་ཚངས་སྤྱོད་ནི་བྱང་སེམས་ནོར་བུའི་རྩེ་
ལས་མི་འཕོ་བ་སྟེ། དེ་ལ་མི་ཚངས་སྤྱོད་མེད་པས་སོ། །བསམ་གཏན་གནས་ནི། དེ་ལ་
བསྐྱེད་རིམ་དཔའ་བོ་གཅིག་པས་མི་ཆོག་པས་དཀྱིལ་འཁོར་བསྒོམ་པ་ལ་རྩེ་གཅིག་གནས་
དགོས་པ་དང་། ཁྲོ་མེད་རྒྱུན་དུ་ཀུན་ཏུ་སྤྱོད། །ཅེས་གཞན་གྱི་གནོད་པའི་རྒྱུ་རྐྱེན་དང་ཕྲད་
ཀྱང་རང་རྒྱུད་ཁྲོ་བ་མེད་པའི་ཀུན་སྤྱོད་ལ་གནས་པ་རྣམས་ཡིན་ཏེ། འདི་བརྒྱད་དམ་ཚིག་
ཀུན་སྤྱོད་ཡིན། །ཞེས་སོ། །སྤྱིར་ཆགས་ལམ་བསྟེན་པའི་ཚོད་ཀྱང་། དེ་ཉིད་རིག་ལ་ཉེས་
པ་མེད། ཅེས་ཆོས་ཉིད་བདེན་པ་མཐོང་བས་བསྟེན་པ་ལ་གནོད་པའི་དགག་བྱ་མེད་ན་
བསྟེན་པར་གསུངས་སོ། །དེ་ཉིད་རིག་པའི་དོན་རྩེ་མོའམ་བཟོད་པ་ཐོབ་པ་ལ་འཇོག་
182



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པའང་ཡོད་དོ། །སོགས་ཀྱིས་བསྡུས་པ་གཡོན་པའི་ཀུན་སྤྱོད་ནི། རྩ་རྒྱུད་ལས། འཇིག་རྟེན་
ན་རྟོག་གཡོན་ནས་སྤྱོད། །རྐང་པ་གཡོན་པ་སྔོན་ལ་དོར། །ལག་པ་གཡོན་པ་སྔོན་དུ་
བསྒྱུར། །གཡོན་གྱི་སྤྱོད་པས་རབ་མཆོད་བྱེད། །ལུས་ཀྱི་གཡོན་ནི་རྣམ་པར་འཁྲི། །གཡོན་
པ་ཡིས་ནི་ཚིམ་པར་བཟའ། ཞེས་དང་། རྡོ་རྗེ་མཁའ་འགྲོ་སོགས་ལས་རྒྱས་པར་གསུངས་སོ། །
རྒྱུན་དང་ཁྱད་པར་གྱི་བཟའ་བའི་དམ་ཚིག ཕྱི་མའི་དུས་དམིགས་བསལ་ཚེས་བཅུའི་
མཆོད་པ་དང་། མི་འབྲལ་བའི་དམ་ཚིག་རྣམས་འདི་ཉིད་ཀྱི་རྒྱུད་འགྲེལ་རྣམས་ཀྱིས་
རྟོགས་སླ་ཞིང་། ཕལ་ཆེར་ནི་ཐུན་མོང་དུ་གྱུར་པས་རྒྱུད་ཀྱི་མངོན་རྟོགས་སོགས་ཀྱིས་ཀྱང་
ཤེས་ནུས་སོ། །དུས་ཀྱི་འཁོར་ལོའི་རྒྱུད་ནས་བརྟུལ་ཞུགས་ཉི་ཤུ་རྩ་ལྔ་བཤད་དེ། ཇི་སྐད་དུ།
འཚེ་དང་མི་བདེན་གཞན་གྱི་བུད་མེད་སྤང་བྱ་གཞན་གྱི་ནོར་དང་ཆང་གི་བཏུང་བ་དེ་བཞིན་
ཉིད། །འཁོར་བར་རྡོ་རྗེའི་ཞགས་པ་དག་སྟེ་རང་གི་དགེ་བ་འཇོམས་བྱེད་སྡིག་པ་ལྔ་པོ་འདི་
དག་གོ། གང་ཞིག་གང་གི་དུས་སུ་འབྱུང་བ་ལྷ་དང་མི་ཡི་བླ་མ་དེ་ཡི་མཚན་གྱིས་རབ་སྦྱིན་
བྱ། །སྣ་ཚོགས་གཙོ་བོའི་བཀའ་ནི་སྲིད་པའི་འཇིགས་པ་འཇོམས་པ་དག་སྟེ་ཁྱོད་ཀྱིས་ཀྱང་
ནི་བསྐྱང་བར་བྱ། །ཆོ་ལོ་ཁ་ན་མ་ཐོར་བཅས་པའི་ཟས་དང་ཚིག་ངན་རྫོག་དང་འབྱུང་པོ་ལྷ་
མིན་དབང་པོའི་ཆོས། །བ་ལང་བྱིས་པ་བུད་མེད་སྐྱེས་པ་རྣམས་དང་ལྷ་མིའི་བླ་མ་གསོད་པ་
ལྔ་ནི་མི་བྱའོ། །གྲོགས་པོ་རྗེ་བོ་རྣམས་དང་ལྷ་དང་མི་ཡི་བླ་མ་དགེ་འདུན་ཡིད་བརྟན་
རྣམས་ལ་འཁུ་བ་ཡང་། །དབང་པོ་རྣམས་ནི་ཆགས་པ་དག་དང་སྲིད་པའི་བདག་པོ་དག་གི་
བརྟུལ་ཞུགས་ཉི་ཤུ་ལྔ། །ཞེས་འབྱུང་བ་ལྔ་ཚན་དང་པོ་སྡིག་པ་ལྔ་སྤོང་བ་ནི་ཀུན་ལ་གྲགས་
པའི་བསླབ་པའི་གཞི་ལྔ་སྟེ་ཤེས་པར་ཟད་དོ། ། །
ལྔ་ཚན་གཉིས་པ་ཉེ་བའི་སྡིག་པ་ལྔ་སྤང་བ་ནི། ཤོ་དང་མིག་མང་སོགས་ཆོ་ལོ་རྩེ་བ་དང་།
183



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཁ་ན་མ་ཐོ་བ་སྤང་ཞེས་པའི་ཤ་སོགས་ཁ་ཟས་མ་དག་པ་དང་། ངག་འཁྱལ་དང་། ཕྱུགས་
ཀྱི་མཆོད་སྦྱིན་ལྟ་བུ་འབྱུང་པོའི་ཆོས་དང་། ལྷ་མིན་ཏེ་ཀླ་ཀློའི་ཆོས་ལུགས་རྣམས་མི་བྱ་
བའོ། །
ལྔ་ཚན་གསུམ་པ་གསོད་པ་ལྔ་སྤང་བ་ནི། མཐོ་རིས་འདོད་པས་མཆོད་སྦྱིན་གྱི་ཕྱིར་
བ་ལང་གསོད་པ་དང་། མ་མོ་མཆོད་པའི་ཕྱིར་བྱིས་པ་གསོད་པ་དང་། མིའི་མཆོད་སྦྱིན་
སྐྱེས་པའི་དོན་དུ་སྐྱེས་པ་དང་། བུད་མེད་ཀྱི་དོན་དུ་བུད་མེད་གསོད་པ་དང༌། ལྷ་མིའི་བླ་མ་
གསོད་པ་ཞེས་རྟེན་གསུམ་བཤིག་པ་སྟེ་དེ་རྣམས་མི་བྱ་བའོ། །འདིའི་དང་པོ་བཞི་གོང་གི་
སྲོག་གཅོད་ཀྱི་ཁོངས་སུ་འདུ་མོད། མུ་སྟེགས་ཕལ་ཆེར་སྲོག་གི་མཆོད་སྦྱིན་འདི་དག་དགེ་
བར་འདོད་པ་དགག་པའི་ཕྱིར་གསུངས་པའོ། ། །
ལྔ་ཚན་བཞི་པ་འཁུ་བ་ལྔ་སྤང་བ་ནི། གྲོགས་པོ་དང་། རྗེ་བོ་ནི་རྒན་རབ་སོགས་
བཀུར་འོས་དང་། ལྷ་མིའི་བླ་མ་ནི་སངས་རྒྱས་དང་། དགེ་སློང་གི་དགེ་འདུན་དང་། ཡིད་
བརྟན་ནི་མཁན་སློབ་སོགས་བླ་མ་སྟེ་དེ་རྣམས་ལ་ཁོང་ཁྲོ་དང་འཁང་ར་མི་བྱ་བའོ། ། །
ལྔ་ཚན་ལྔ་པ་ཆགས་པ་ལྔ་སྤང་བ་ནི། ཡུལ་ལྔ་ལ་དབང་པོ་ལྔ་ཆགས་པ་མི་བྱ་བའོ། །
འདི་དག་ལ་སྲིད་པའི་བདག་པོ་རྡོ་རྗེ་སེམས་དཔའི་བརྟུལ་ཞུགས་ཉེར་ལྔ་ཞེས་རྒྱུད་འགྲེལ་
ལས་གསུངས་ཤིང་དེ་ལས་སྤང་བྱའི་གཙོ་བོ་སྲིད་པའི་རྩ་བ་ཆགས་པ་ལྔ་ཡིན་པ་བཞིན།
སྤོང་བྱེད་བརྟུལ་ཞུགས་ཀྱི་གཙོ་བོ་ཡང་རྫོགས་རིམ་སོར་སྡུད་ཀྱི་རྣལ་འབྱོར་ཡིན་ཏེ། དེ་
ཉིད་རྡོ་རྗེ་སེམས་དཔའི་ལམ་དུ་བཤད་པས་སོ། །གསུང་ངག་ལམ་འབྲས་སུ། དབང་བཞི་
པོ་རེ་རེ་ལ་ཡང་མཉམ་གཞག་གི་དམ་ཚིག །རྗེས་སྤྱོད་ཀྱི་དམ་ཚིག །བཟའ་བའི་དམ་
ཚིག །བསྲུང་བའི་དམ་ཚིག །མི་འབྲལ་བའི་དམ་ཚིག་ལྔ་ལྔ་སྟེ་ཉི་ཤུར་གསུངས་པ་སོགས་
184



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
རྒྱུད་དང་མན་ངག་གི་སྒོས་ཆོས་ཐ་དད་པ་མང་ཡང་། དོན་གྱི་ངོ་བོ་སྤང་བྱ་སྤོང་བ་དང་
བསྟེན་བྱ་བསྟེན་པ་གཉིས་སུ་འདུ་བར་འཆད་འགྱུར་གྱིས་ལེགས་པར་རྟོགས་ནུས་སོ། །
གཉིས་པ་སྤྱིའི་ཆོས་རྒྱས་པར་བཤད་པ་ལ་གཉིས་ཏེ། སྤང་བྱ་སྤོང་བའི་ཚུལ་རྒྱས་
པར་བཤད་པ་དང་། བསྟེན་བྱ་བསྟེན་པའི་ཚུལ་རྒྱས་པར་བཤད་པའོ། །དང་པོ་ལ་གཉིས་ཏེ།
བཤད་གཞིའི་གཞུང་དགོད་པ་དང་
། བཤད་པ་དངོས་སོ། །དང་པོ་ནི། སྤང་བྱ་སོགས་ཏེ།
སྤང་བར་བྱ་བ་རྩ་བའི་ལྟུང་བ་བཅུ་བཞི་དང་། ཡན་ལག་གི་ལྟུང་བ་བརྒྱད་དེ་ཉི་ཤུ་རྩ་
གཉིས་པོ་བུམ་དབང་གི་དམ་ཚིག་ཏུ་འཇོག་པ་བླ་མེད་ཀྱི་རྒྱུད་དང་བསྟན་བཅོས་ཐམས་
ཅད་མཐུན་ནོ། །དེ་དག་གཏན་ལ་འབེབ་པའི་གཞུང་དངོས་བརྒྱུད་པ་འདི་པས་འཆད་པ་
འདི་དག་ནི་གསང་བ་འདུས་པའི་རྒྱུད་འབུམ་པ་ལས་རྣལ་འབྱོར་དབང་ཕྱུག་གིས་ཕྱུང་ཞིང་
མཆོད་བརྗོད་དང་དམ་བཅའ་སོགས་བསྟན་བཅོས་ཀྱི་ལུགས་སུ་མཛད་པར་བཞེད། རྩ་
ལྟུང་བཅུ་བཞི་པོ་ནི་ཚིག་ཅུང་ཟད་མི་འདྲ་ཡང་དོན་ཁྱད་པར་མེད་པར་དམ་པ་དང་པོའི་རྒྱུད་དང་།
གཤིན་རྗེའི་དགྲ་ནག་གི་རྒྱུད་དང་། རྡོ་རྗེགུར་གྱི་རྒྱུད་ཀྱིས་གསལ་བར་བསྟན་ཏོ། །དེ་ལ་
ཐོག་མར་རྩ་ལྟུང་གི་གཞུང་ཚིག་ནི། ཀུན་ནས་དང་བས་བླ་མ་ཡི། །ཞབས་ཀྱི་པདྨོ་ལ་བཏུད་
ནས། །རྩ་བའི་ལྟུང་བ་བཅུ་བཞི་ནི། །རྒྱུད་ལས་གསུངས་ཕྱིར་བཤད་པར་བྱ། །གང་ཕྱིར་རྡོ་
རྗེ་འཛིན་པ་ཡི། །དངོས་གྲུབ་སློབ་དཔོན་རྗེས་འབྲང་གསུངས། །དེ་བས་དེ་ལ་བརྙས་པ་ནི། །
རྩ་བའི་ལྟུང་བ་དང་པོར་བཤད། །བདེ་གཤེགས་བཀའ་ལས་འདས་པ་ནི། །ལྟུང་བ་གཉིས་
པ་ཡིན་པར་བཤད། །རྡོ་རྗེ་སྤུན་ལ་ཁྲོས་པ་ནི། །ཉེས་པར་བརྗོད་པ་གསུམ་པ་ཡིན། །
སེམས་ཅན་རྣམས་ལ་བྱམས་པ་སྤོང་། །བཞི་པ་ཡིན་པར་རྒྱལ་བས་གསུངས། །ཆོས་ཀྱི་རྩ་
བ་བྱང་ཆུབ་སེམས། །དེ་སྤོང་པ་ནི་ལྔ་པ་ཡིན། །རང་ངམ་གཞན་གྱི་གྲུབ་པའི་མཐའ། །
185



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཆོས་ལ་སྨོད་པ་དྲུག་པ་ཡིན། །ཡོངས་སུ་མ་སྨིན་སེམས་ཅན་ལ། །གསང་བ་སྒྲོགས་པ་
བདུན་པ་ཡིན། །ཕུང་པོ་སངས་རྒྱས་ལྔ་བདག་ཉིད། །དེ་ལ་སྨོད་པ་བརྒྱད་པ་ཡིན། །རང་
བཞིན་དག་པའི་ཆོས་རྣམས་ལ། །སོམ་ཉི་ཟ་བ་དགུ་པ་ཡིན། །གདུག་ལ་རྟག་ཏུ་བྱམས་
ལྡན་པར། །བྱེད་པ་དེ་ནི་བཅུ་པར་འདོད། །མིང་སོགས་བྲལ་བའི་ཆོས་རྣམས་ལ། །དེར་
རྟོག་པ་ནི་བཅུ་གཅིག་པ། །སེམས་ཅན་དད་དང་ལྡན་པ་ལ། །སེམས་སུན་འབྱིན་པ་བཅུ་
གཉིས་པ། །དམ་ཚིག་རྫས་ནི་ཇི་བཞིན་སྙིད། །མི་བསྟེན་པ་ནི་བཅུ་གསུམ་པ། །ཤེས་རབ་
རང་བཞིན་བུད་མེད་ལ། །སྨོད་པར་བྱེད་པ་བཅུ་བཞི་པ། །སྔགས་པས་འདི་དག་སྤངས་ན་
ནི། །དངོས་གྲུབ་མྱུར་དུ་ཐོབ་པར་འགྱུར། །གཞན་དུ་དམ་ཚིག་ལས་ཉམས་ན། །ཉམས་པ་
བདུད་ཀྱིས་བཟུང་བར་འགྱུར། །དེ་ནས་སྡུག་བསྔལ་མྱོང་འགྱུར་ཞིང་། །ཐུར་དུ་བལྟས་ཏེ་
དམྱལ་བར་འགྲོ། དེ་བས་ང་རྒྱལ་བཅོམ་ནས་ནི། །བདག་ཉིད་མ་འཁྲུལ་ཤེས་པར་བྱ། །
མཉམ་པར་བཞག་པས་བླ་མ་ལ། །ཅི་འབྱོར་པ་ཡིས་མཆོད་བྱས་ནས། །གསུམ་ལ་སྐྱབས་
འགྲོ་ནས་བརྩམས་ཏེ། །བྱང་ཆུབ་སེམས་སོགས་སྡོམ་པ་ནི། །གལ་ཏེ་བདག་ལ་ཕན་འདོད་
ན། །སྔགས་པས་འབད་དེ་གཟུང་བར་བྱ། །ཞེས་དང་། ཡན་ལག་དམ་ཚིག་ཅེས་བྱ་བ། །
དམ་ཚིག་དང་ནི་མི་ལྡན་པའི། །རིག་མ་བསྟེན་པར་དགའ་བ་དང་། །ཚོགས་ཀྱི་འཁོར་ལོར་
རྩོད་པ་དང་། །གསུང་བའི་ཆོས་ནི་སྟོན་པ་དང་། །སེམས་ཅན་དད་དང་ལྡན་པ་ལ། །དམ་
ཆོས་གཞན་དུ་སྟོན་པ་དང་། །ཉན་ཐོས་དག་ཏུ་རློམ་བྱེད་པའི། །ནང་དུ་ཞག་བདུན་གནས་
པ་དང་། །སྦྱོར་བ་ངེས་པར་མ་བྱས་པར། །སྐལ་མེད་གསང་བ་སྟོན་པ་དང་། །གང་ཞིག་
ཕྱག་རྒྱ་མི་མཁས་ལ། །ལུས་ཀྱི་ཕྱག་རྒྱ་སྟོན་པ་དང་། །བསྙེན་སོགས་དག་པར་མ་བྱས་
པར། །དཀྱིལ་འཁོར་ལས་ལ་འཇུག་པ་དང་། །སྡོམ་པ་གཉིས་ཀྱི་བཅས་པ་ལ། །དགོས་པ་
186



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
མེད་པར་འདའ་བ་དང་། །ཁ་ན་མ་ཐོ་བཅས་འགྱུར་ཏེ། །སྔགས་པ་དེ་ཡི་དམ་ཚིག་ཟད། །
ཟད་པས་འགྲུབ་པར་མི་འགྱུར་ཞིང་། །བདུད་དང་སྡུག་བསྔལ་མང་དུ་འཕེལ། །ཉིན་དང་
མཚན་མོ་ལན་གསུམ་དུ། །ཉིན་རེ་བཞིན་ནི་བཟླ་བར་བྱ། །ཞེས་པ་སྟེ། འདི་དག་ལ་རྒྱ་
ཆེར་འགྲེལ་སོགས་རྒྱ་གཞུང་དུ་གྲགས་པའི་རྣམ་བཤད་བདུན་ཡོད་པའི་མ་དག་པའི་ཆ་
ཐམས་ཅད་རྗེ་བཙུན་རིན་པོ་ཆེས་ལེགས་པར་སུན་ཕྱུང་རྒྱ་གཞུང་དངོས་མ་ཡིན་པར་ཞལ་
གྱིས་བཞེས་ཏེ། རྒྱུད་སྡེའི་དགོངས་པ་གསལ་བར་སྟོན་པའི་འགྲེལ་པ་འཁྲུལ་སྤོང་མཛད་
པའོ། །
གཉིས་པ་བཤད་པ་དངོས་ལ་གཉིས་ཏེ། རྩ་བའི་ལྟུང་བ་བཤད་པ་དང་། ཡན་ལག་
གི་ལྟུང་བའམ་ཉེས་བྱས་བཤད་པའོ། །དང་པོ་ལ་གཉིས་ཏེ་མིང་དོན་གྱིས་མདོར་བསྟན་པ་དང་།
སྤྱི་དང་སོ་སོའི་དོན་གྱིས་རྒྱས་པར་བཤད་པའོ། །དང་པོ་ནི། གང་རུང་སོགས་ཏེ། བཅུ་
བཞི་པོ་དག་ལས་གང་ཡང་རུང་བ་གཅིག་སྤྱད་ན་སྔགས་སྡོམ་རྩ་བ་ནས་ཟད་ཅིང་དངོས་
གྲུབ་འགྲུབ་པའི་སྐལ་པ་མེད་པས་ན་རྩ་བའི་ལྟུང་བ་ཞེས་བརྗོད་དེ། དཔེར་ན་ལྗོན་ཤིང་གི་
རྩ་བ་རུལ་པ་སོགས་ཀྱིས་ཉམས་ན་སླར་སྐྱེ་བའི་སྐབས་མེད་པ་དང་མཚུངས་སོ། །གཉིས་
པ་ལ་སྤྱི་དང་སོ་སོའི་དོན་གཉིས་ཀྱི་དང་པོ་ནི། རེ་རེ་ནས། དྲུག་གིས་རྣམ་པར་འཇོག་
བྱེད་ཅེས་མདོར་སྨོས་པ་ལྟར་རྩ་བའི་ལྟུང་བ་བཅུ་བཞི་པོ་རེ་རེ་ནས་དོན་ཚན་དྲུག་གིས་རྣམ་
པར་འཇོག་པར་བྱེད་དེ། དྲུག་པོ་གང་ཞེ་ན། ལྟུང་བའི་ངོ་བོ་ཉིད་དང་། ཡན་ལག་དུ་ཞིག་
གིས་ལྟུང་བར་འགྱུར་བ་དང་། ལྟུང་བ་འབྱུང་བའི་རྒྱུ་མཚན་དང་། མི་འབྱུང་བར་བྱ་བའི་
ཆེད་དུ་བསླབ་པ་དང་། བྱུང་བ་ཕྱིར་བཅོས་པའི་ཐབས་དང་། རྣམ་སྨིན་རྟོག་པར་བྱ་བའི་
ཕྱིར་ཆེ་འབྲིང་སོགས་ཀྱི་རྣམ་བཞག་གོ། དེ་དག་མདོར་བསྡུས་ཏེ་བཤད་པར་འདོད་ནས་
187



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
རགས་པ་ནི་ཞེས་པས་མཚམས་སྦྱར་ཏེ། བཤད་པ་ལ་དང་པོ་ནི། ལྟུང་བའི་སོགས་ཏེ།
ལྟུང་བའི་ངོ་བོ་ཉིད་ནི་ལུས་ངག་ཡིད་གསུམ་ཀས་བསྐྱེད་མོད་ཀྱང་། ཡིད་ཀྱིས་བསྐྱེད་པ་
གཙོ་ཆེ་བ་སློབ་དཔོན་སྨོད་པ་སོགས་བཅུ་བཞིའོ། །གཉིས་པ་ནི། ཡན་ལག་སོགས་ཏེ།
བཅུ་བཞི་པོ་དེ་དག་ཀྱང་ཡན་ལག་ལྔ་ཚང་བ་ལས་ལྟུང་བར་འགྱུར་བས་ན། གང་ལ་ལྟུང་བ་
འབྱུང་བ་རྟེན་གྱི་ཡན་ལག་ནི། རྒྱུད་སྔགས་སྡོམ་དང་ལྡན་པ་སྟེ། དབང་བསྐུར་བ་ཡང་དག་
པ་ཐོབ་པ་དང་། ཤེས་པ་རང་བཞིན་དུ་གནས་པ་སྟེ་སྨྱོ་བ་སོགས་མ་ཡིན་པའོ། །ཡུལ་གྱི་
ཡན་ལག་ནི། བླ་མ་དང་རྡོ་རྗེའི་སྤུན་སོགས་ལྟུང་བ་བཅུ་བཞི་པོ་གང་ལ་བརྟེན་ནས་འབྱུང་
བའི་ཡུལ་སོ་སོའོ། །ངོ་བོ་ཉིད་ཀྱི་ཡན་ལག་ནི་གཙོ་བོ་ཡིད་ཉིད་ལ། རྫོགས་བྱེད་ལུས་དང་
ངག་གང་འཇུག་གིས་གྲོགས་བྱས་པའོ། །རྒྱུའི་ཡན་ལག་ནི། ལྟུང་བ་འབྱུང་བའི་རྒྱུ་བྱ་བ་
དང་བྱ་བ་མ་ཡིན་པའི་ཆ་མི་ཤེས་པ་དང་། ཤེས་ཀྱང་དྲན་པ་དང་ཤེས་བཞིན་གྱིས་མ་ཟིན་
པས་བག་མེད་པ་དང་། བསྲུང་བར་འདོད་ཀྱང་ཉོན་མོངས་པས་རང་དབང་མེད་པ་ནི་ཉོན་
མོངས་མང་བ་དང་། རྒྱུ་དེ་དག་གིས་བསླབ་པའམ་ཡུལ་ལ་མ་གུས་པ་སྟེ། གཏན་ལ་དབབ་
པའི་གཞི་བསྡུ་བར། དེ་ཡི་རྒྱུ་ཡང་རྣམ་བཞི་སྟེ། །མི་ཤེས་པ་དང་བག་མེད་དང༌། །ཉོན་
མོངས་མང་དང་མ་གུས་པའོ། །ཞེས་གསུངས་སོ། །དུས་སྐབས་ཀྱི་ཡན་ལག་ནི་བྱ་བ་གང་
ཡིན་པ་དེ་ཟིན་པ་དང་། ཡུལ་གྱིས་གོ་བ་དང་སུན་པར་གྱུར་པ་ལ་སོགས་པ་སྟེ་རིག་པས་
དཔྱད་དོ། །
གསུམ་པ་ནི། ལྟུང་བར་སོགས་ཏེ། དེ་དག་ལྟུང་བར་འགྱུར་བའི་རྒྱུ་མཚན་ནི་དབང་
གི་དུས་སུ་དམ་ལ་བཞག་ཅིང་བསྲུང་བར་ཁས་བླངས་པའི་ཕྱིར་རོ། །བཞི་པ་ནི། མི་འབྱུང་
སོགས་ཏེ། ལྟུང་བ་དེ་དག་མི་འབྱུང་བའི་ཆེད་དུ་བླ་མ་ལ་ལྷག་པའི་ལྷའི་འདུ་ཤེས་དང༌།
188



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཉོན་མོངས་པའི་ནད་གསོ་བའི་སྨན་པར་འདུ་ཤེས་བསྐྱེད་པ་རྩ་ལྟུང་དང་པོའི་དབང་དུ་བྱས་
པ་དང་། བདེ་བར་གཤེགས་པའི་བཀའ་ལ་ལམ་པོ་ཆེའི་འདུ་ཤེས་བསྐྱེད་པ་གཉིས་པའི་
དབང་དུ་བྱས་པ་དང་། རྡོ་རྗེ་སྤུན་ལ་དག་སྣང་སྦྱང་བ་གསུམ་པའི་དབང་དུ་བྱས་པ་དང་།
སོགས་ཀྱིས་བསྡུས་པ་ཕྱི་མ་རྣམས་ལ་རིག་བསྒྲེས་ཏེ་འབད་དོ། །ལྔ་པ་ནི། བྱུང་བ་སོགས་
ཏེ། གལ་ཏེ་ལྟུང་བ་བྱུང་ན་ཕྱིར་འཆོས་པའི་ཚུལ་ནི་སོར་བྱང་གཉིས་ཀྱི་ས་བཅད་དང་བསྟུན་
ཏེ་འོག་ནས་འཆད་པར་འགྱུར་རོ། །དྲུག་པ་ནི། ཆེ་ཆུང་སོགས་ཏེ། གཏན་ལ་དབབ་པ་
བསྡུ་བར། ལྟུང་བ་རྣམས་ནི་ཆུང་ལ་སོགས། །རྣམ་པ་ལྔས་ནི་རིག་པར་བྱ། །ངོ་བོ་ཉིད་དང་
ཉེས་པ་དང་། །བསམ་དང་གཞི་དང་སོགས་པའོ། །ཞེས་གསུངས་པ་ལྟར་ལྟུང་བ་འདི་
རྣམས་ཆེ་འབྲིང་ཆུང་གསུམ་དུ་འཇོག་བྱེད་ཡུལ་དང་བསམ་པ་དང་། ངོ་བོ་ཉིད་དང་། ནུས་
ཚབ་དང་། ལན་གྲངས་རྣམ་པ་ལྔ་ཡི་སྒོ་ནས་འཇོག་སྟེ། ལྟུང་བ་ཐམས་ཅད་ལ་ལྔ་ཀ་ཚང་
བའི་ངེས་པ་ནི་མེད་དོ། །དེ་ཡང་ཡུལ་གྱི་སྒོ་ནས་བཞག་པ་ལ་ཡུལ་མཆོག་ཡིན་ན་ལྟུང་བ་
ཆེན་པོ། དེ་བཞིན་དུ་འབྲིང་ལ་འབྲིང་། ཆུང་ངུ་ལ་ཆུང་ངུ་སྟེ། རྩ་ལྟུང་ལྔ་པ། དགུ་པ། བཅུ་
གཅིག་པ། བཅུ་གསུམ་པ་རྣམས་ལ་ནི་ཡུལ་གྱི་སྒོ་ནས་བཞག་ཏུ་མེད་དོ། །བསམ་པའི་སྒོ་
ནས་བཞག་པ་ལ་ཉོན་མོངས་པ་མང་བས་བསླང་བ་ལ་ཆེན་པོ། མ་གུས་པ་དང་བག་མེད་པ་
ལ་འབྲིང་། རྨོངས་པ་སྟེ་མི་ཤེས་པ་ལ་ཆུང་ངུར་འཇོག ངོ་བོ་ཉིད་ནི་ལུས་ངག་ཡིད་གསུམ་
ཀ་ཚང་ན་ཆེན་པོ། གཉིས་ལྡན་ལ་འབྲིང་། ཆིག་རྐྱང་སྟེ་ཡིད་གཅིག་པུ་ལ་ཆུང་ངུའོ། །ཡང་
ཡིད་གཅིག་པུས་རྫོགས་པ་རྣམས་ལའང་ཡིད་ཀྱི་ཆེ་འབྲིང་བཞག་སྟེ། བདུན་པ་དང་བཅུ་
གཉིས་པ་ལ་ནི་ཆུང་ངུ་མེད་དོ། །ཉེས་པའི་ནུས་པའི་སྒོ་ནས་འཇོག་པ་ལ། ཕ་རོལ་གྱི་ཡུལ་
དེ་ལ་གནོད་ཚབ་ཆེ་ན་ཆེན་པོ། འབྲིང་ན་འབྲིང་། ཆུང་ན་ཆུང་ངུ་སྟེ། དགུ་པ་དང་། བཅུ་
189



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
གཅིག་པ་ལ་བཞག་ཏུ་མེད་ཅིང་གཞན་འགའ་ཞིག་ལའང་རིག་པས་དཔྱད་དགོས་པ་ཡོད།
ལན་གྲངས་ཀྱི་སྒོ་ནས་བཞག་པ་ལ་ཡང་ནས་ཡང་དུ་བྱས་པ་ལ་ཆེན་པོ། ལན་གཉིས་སམ་
གསུམ་སྤྱད་པ་ལ་འབྲིང་། ལན་གཅིག་སྤྱད་པ་ཆུང་ངུའོ། །དེ་དག་ཀུན་ཀྱང་ཞེས་སོགས་
ཚིག་རྐང་པ་ཕྱེད་གཉིས་ནི་གཞུང་ཟོར་ཡང་བའི་ཕྱིར་ཆེ་ཆུང་འཇོག་ཚིག་ཕྱོགས་གཅིག་ཏུ་
སྨོས་པ་སྟེ་འདིར་གོང་དུ་བཀྲལ་ཟིན་པ་དེས་ཤེས་སོ། །འདི་དག་ནི་རྣམ་སྨིན་ལ་ལྟོས་ནས་
བཞག་པ་ཡིན་གྱི་ལྟུང་བའི་ངོས་ནས་བཞག་པ་མ་ཡིན་ཏེ། ཆུང་ངུ་རྣམས་སྤྱད་ཀྱང་རྩ་བའི་
ལྟུང་བ་ཉིད་ཡིན་ནོ། །ཅིའི་ཕྱིར་ཞེ་ན། ལན་གྲངས་སུ་སྤྱད་པས་དཔེར་མཚོན་ན། དང་པོ་
སྤྱད་ནས་གཉིས་ཕན་ཆད་ཀྱི་སྐབས་སུ་རྟེན་གྱི་ཡན་ལག་མ་ཚང་སྟེ་རྒྱུད་སྡོམ་པ་དང་བྲལ་
ཟིན་པའི་ཕྱིར་རོ། །
གཉིས་པ་སོ་སོའི་དོན་གྱིས་རྒྱས་པར་བཤད་པ་ནི། ཞིབ་པར་སོགས་ཏེ། རྩ་བའི་
ལྟུང་བ་བཅུ་བཞི་པོ་རེ་རེ་ལའང་སྤྱིའི་དོན་དུ་ཞིག་ཏུ་གནས་པ་དང་། ཡན་ལག་གི་དོན་ཡན་
ལག་དུ་ཞིག་གིས་ལྟུང་བ་རྫོགས་པའི་ཚུལ་དང་ཞར་བྱུང་ཉེས་མེད་ཀྱི་གནས་སྐབས་རྣམས་
ཞིབ་བར་འཁྲུལ་སྤོང་ཉིད་ལས་རྟོགས་པར་བྱ་བ་ཡིན་མོད། གཞུང་འདིར་ནི་བསྲུང་རྒྱུའི་
དམ་ཚིག་ངོ་ཤེས་པར་བྱ་བའི་ཆེད་དུ་ལྟུང་བ་སོ་སོའི་ངོ་བོ་ཙམ་བརྗོད་ན། དབང་དང་། རྒྱུད་དང་།
མན་ངག་སྟེར་བའི་བཀའ་དྲིན་སུམ་ལྡན་ནམ། དེས་མཚོན་ཏེ་གཉིས་ལྡན་ནམ་གཅིག་ལྡན་ནམ།
གང་ལས་དབང་ཐོབ་པ་ནི་ཅུང་ཟད་ལྕི་བ་སྟེ་དེ་ལྟ་བུ་གང་ཡང་རུང་བའི་རྡོ་རྗེ་སློབ་དཔོན་ལ་
རང་ཉིད་ལས་དམན་པར་འཛིན་པའི་སེམས་ཀྱིས་བརྙས་ཤིང་། ཀུན་ནས་མནར་སེམས་
ཀྱིས་སྨོད་པ་ནི་རྩ་ལྟུང་དང་པོ་སྟེ། འདི་ལ་སེམས་ཀྱིས་བརྙས་ཟིན་པ་ན་ལྟུང་བར་འགྱུར་གྱི་
ལུས་ངག་གི་གྲོགས་ངེས་ཅན་དུ་མི་དགོས་ཏེ་གཞུང་ཚིག་གིས་ཤེས་སོ། །དགོས་པ་ཁྱད་
19)



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པར་ཅན་མེད་པར་སྡོམ་པ་འོག་མ་སྟེ་སོ་ཐར་གྱི་ཕམ་པ་བཞི་དང་། བྱང་སེམས་ཀྱི་ཕམ་འདྲ་
བཞི་སྤྱད་ན་བདེ་བར་གཤེགས་པའི་བཀའ་ལས་ཁྱད་གསོད་ཀྱིས་འདས་པའི་རྩ་ལྟུང་
གཉིས་པའོ། །སྔགས་ཀྱི་ཐེག་པ་སྤྱི་ལ་ཞུགས་པ་ཐམས་ཅད་ནི་རྡོ་རྗེའི་སྤུན་ཡིན་ལ་དེ་དང་
བླ་མ་གཅིག་གིས་བསྡུས་པ་དང་། དཀྱིལ་འཁོར་གཅིག་གིས་བསྡུས་པའི་སྤྱན་དུ་གྱུར་པ་
རྣམས་ཕྱི་མ་ཕྱི་མ་རིམ་གྱིས་ལྕི་བ་དེ་དག་གང་རུང་ལ་དགྲར་འཛིན་པའི་སེམས་ཀྱིས་ཁྲོ་
ཞིང་ལུས་ངག་གིས་རྣམ་པར་འཚེ་བ་ནི་རྩ་ལྟུང་གསུམ་པའོ། །འདིའི་སྐབས་ཁ་ཅིག་རྡོ་རྗེ་
སྤྱན་གྱི་དོན་བླ་མ་གཅིག་ལས་དཀྱིལ་འཁོར་གཅིག་ཏུ་དབང་ཐོབ་པ་ཞིག་དགོས་པར་སྨྲ་བ་
ནི་སྡོམ་གསུམ་ཁ་སྐོང་དུ་ལེགས་པར་བཀག་ཟིན། །སེམས་ཅན་གཅིག་གམ་གཉིས་སམ།
མང་པོ་གང་ཡང་རུང་བ་ལ་བདེ་བ་དང་བདེ་བའི་རྒྱུ་འདོད་པ་དང་ལྡན་པ་བྲལ་བར་གྱུར་
ཅིག་སྙམ་པའི་སེམས་ཀྱིས་བྱམས་པ་བཏད་པ་ནི་རྩ་ལྟུང་བཞི་པའོ། །སེམས་ཞུམ་པ་སྟེ་
བྱང་ཆུབ་ཀྱི་སྤྱོད་པས་སྐྱིད་ལུག་ཅིང་། ཞི་བ་ལ་སྲེད་པའི་དབང་གིས་སྨོན་པ་སེམས་བསྐྱེད་
བཏང་བ་ནི་རྩ་ལྟུང་ལྔ་པའོ། །ཐེག་པ་གོང་འོག་གིས་བསྡུས་པ་རང་གཞན་གྱི་གྲུབ་པའི་
མཐའ་སྟེ་ཆོས་ལ་ཆོས་མ་ཡིན་ཞེས་སྨོད་པ་ནི་རྩ་ལྟུང་དྲུག་པའོ། །མུ་སྟེགས་ཀྱི་གཞུང་ལ་
སྨོད་པ་ནི་བཤགས་བྱ་ཡིན་གྱི་རྩ་ལྟུང་མ་ཡིན་ལ། སྒྲ་དང་ཚད་མ་ནི་ཕྱི་ནང་གཉིས་ཀ་ལ་
ཡོད་པས་ན་དོན་གང་སྟོན་གྱིས་དཔག་སྟེ་རྩ་ལྟུང་དང་ཉེས་བྱས་སུ་འཇོག་གོ། གང་ཟག་
ལམ་དམན་པ་ལ་ཞེན་ཆེས་པ་དག་དཀྲི་བའི་ཕྱིར་ཐེག་དམན་ལ་སྡང་སེམས་མེད་པས་སྨོད་
པའམ། བསྟན་བཅོས་དོན་ལོག་པར་མཐོང་ནས་བརྡ་སྤྲོད་པའི་ཕྱིར་སྨོད་པ་ནི་ཉེས་པ་མེད་
དོ། །དབང་བསྐུར་མ་ཐོབ་པའམ་ཐོབ་ཀྱང་རྩ་ལྟུང་བྱུང་བས་ཉམས་པ་ལ་གསང་བའི་རྫས་
ཚུལ་བཞིན་དུ་སྒྲུབ་པའི་བྲིས་སྐུ་དང་། རྒྱུད་ཀྱི་གླེགས་བམ་དང་། རྡོ་རྗེ་དྲིལ་བུ་སོགས་དང་།
191



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གསང་བའི་ཀུན་སྤྱོད་ཚོགས་འཁོར་ལ་སོགས་པ་དང་། གསང་བའི་ཆོས་བསྐྱེད་རྫོགས་ཀྱི་
མན་ངག་གམ་རྒྱུད་སོགས་སྟོན་པ་ནི་རྩ་ལྟུང་བདུན་པའོ། །སངས་རྒྱས་རིགས་ལྔ། ཡུམ་
བཞི་སེམས་དཔའ་སེམས་མའི་རང་བཞིན་གྱི་ཕུང་ཁམས་སྐྱེ་མཆེད་ཚོགས་པའི་རང་གི་
ལུས་ལ་ངན་པ་དང་མི་གཙང་བའི་འདུ་ཤེས་ཀྱིས་སྨོད་ཅིང་ལོག་པའི་དཀའ་ཐུབ་ཀྱིས་
གཟིར་བའམ། ལྕེབ་པ་སོགས་རྩོམ་པ་ནི་རྩ་ལྟུང་བརྒྱད་པའོ། །ལུས་ལ་ངན་པའི་འདུ་ཤེས་
མེད་པར་སྡིག་པ་སྦྱང་བའི་བསམ་པས་སྨྱུང་གནས་སོགས་བྱེད་པ་ལ་འགལ་བ་མེད་དོ། །
དོན་དམ་པར་ཆོས་ཐམས་ཅད་རང་བཞིན་གྱིས་སྟོང་པ་དེ་བཞིན་ཉིད་ཀྱི་དག་པ་དང༌།
ཀུན་རྫོབ་ཏུ་ཕུང་པོ་ལྔ་རྒྱལ་བ་རིགས་ལྔ་སོགས་ལྷའི་སྐུར་དག་པ་ལྷ་སོ་སོའི་དག་པ་ཡིན་
པ་ལ། དེ་ལྟར་དག་གམ་མ་དག་སྙམ་པའི་ཐེ་ཚོམ་ཟ་བའང་རྩ་ལྟུང་དུ་འགྱུར་ན་མ་དག་པ་
ཉིད་དུ་འཛིན་པ་ལྟ་ཅི་སྨོས་ཏེ་རྩ་ལྟུང་དགུ་པའོ། །རང་གི་བླ་མ་དང༌། བསྟན་པ་དང་།
སེམས་ཅན་ལ་འཚེ་བའི་གདུག་པ་ཅན་ལ་བྱམས་ཤིང་། ནུས་པ་ཡོད་བཞིན་དུ་མི་སྒྲོལ་བ་
ནི་རྩ་ལྟུང་བཅུ་པའོ། །འདི་ལ་རྒྱུད་དེའི་ལས་ངན་རྒྱུན་གཅོད་པའི་ཕན་སེམས་ནི་ངེས་པར་
དགོས་ཀྱི། གཞན་དུ་ན་རྩ་ལྟུང་བཞི་པ་དང་འགལ་བར་འགྱུར་རོ། །མིང་དང་མཚན་མ་དང་
སོགས་ཀྱིས་བསྡུས་པ་དངོས་པོ་དང་། རང་བཞིན་ནམ་ངོ་བོ་ཉིད་དང་། བདག་དང་བྲལ་
བའི་ཆོས་རྣམས་ལ། མིང་སོགས་དེ་དག་དང་བྲལ་བར་འཛིན་པས་སྟོང་པར་ཞེན་ཅིང་།
རྟེན་ཅིང་འབྲེལ་བར་འབྱུང་བ་ཟབ་མོའི་ཚུལ་ལ་མི་དཔྱོད་པ་ནི་རྩ་ལྟུང་བཅུ་གཅིག་པའོ། །
ལས་དང་པོ་པས་ཐོས་བསམ་གྱིས་ཚོལ་བའི་དུས་སུ་ནི་ཉེས་པ་མེད་དོ། །སེམས་ཅན་གང་
ཞིག་དཀོན་མཆོག་གསུམ་དང་། སོགས་ཀྱིས་བསྡུས་པ་ཆོས་དང་དགེ་འདུན་གྱི་བྱེ་བྲག་སོ་
སོ་ལ་དད་པ་དང་ལྡན་པ་དག ལུས་ངག་གི་སྦྱོར་བས་སེམས་སུན་འབྱིན་པས་དད་པ་ལོག་
192



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འཇུག་ཅིང་སྐྱོ་བར་བྱེད་པ་ནི་རྩ་ལྟུང་བཅུ་གཉིས་པའོ། །ཚོགས་ཀྱི་འཁོར་ལོའི་དུས་སུ་དམ་
ཚིག་གི་རྫས་ལ་གཙང་སྨེའི་རྟོག་པ་དང་སྡོམ་པ་འོག་མ་ལ་ཞེན་ཆེས་པས་མི་བསྟེན་པ་ནི་རྩ་
ལྟུང་བཅུ་གསུམ་པའོ། །ནད་ལ་གནོད་པར་མཐོང་ནས་མི་བསྟེན་པའམ། བསྟན་པ་ལ་
གནོད་པའི་དགག་བྱའི་དུས་སུ་ཉེས་པ་མེད་དོ། །ཤེས་རབ་སྟོང་པ་ཉིད་ཀྱི་རང་བཞིན་བུད་
མེད་ཀྱི་རྟེན་ཉིད་ལ་རྟེན་གྱི་ངོས་ནས་སྐྱེས་པའི་རྟེན་ལས་བཀར་ཏེ་སྨོད་པ་ནི་རྩ་ལྟུང་བཅུ་
བཞི་པའོ། །འདི་རྣམས་ལ་ཆེ་འབྲིང་དུ་བཞག་པ་རྣམ་སྨིན་ལ་ལྟོས་པ་ཡིན་གྱི་ལྟུང་བའི་
དངོས་གཞི་རྫོགས་ཕྱིན་ཡིད་ཀྱི་མི་དགེ་བ་ཆེན་པོ་དང་ཤུགས་ཀྱིས་ལྡན་པའི་ཕྱིར། རྩ་
བའམ་རང་བཞིན་གྱི་ཉེས་པའི་ཐ་སྙད་གདག་ཏུ་རུང་སྟེ་འཁྲུལ་སྤོང་དུ་ཡིད་ཀྱི་མི་དགེ་བ་
ཆེན་པོ་དང་ལྡན་པ་ནི་རྩ་བའམ། རང་བཞིན་ཉིད་དུ་བཞག་ལ། ཞེས་གསུངས་སོ། །
གཉིས་པ་ཡན་ལག་གི་ལྟུང་བའམ་ཉེས་བྱས་བཤད་པ་ལ་གཉིས་ཏེ། མིང་དོན་གྱིས་
མདོར་བསྟན་པ་དང་། སྤྱི་དང་སོ་སོའི་དོན་གྱིས་ཅུང་ཟད་རྒྱས་པར་བཤད་པའོ། །དང་པོ་ནི།
སྤྱད་པས་སོགས་ཏེ། ལྟུང་བ་གང་ཞིག་སྤྱད་པ་ཙམ་གྱིས་ཚེ་འདིར་ཐོབ་རྒྱུའི་དངོས་གྲུབ་ཕྱི་
མར་འགྱང་བའམ། ཚེ་སྟོད་ལ་ཐོབ་རྒྱུ་ཚེ་སྨད་བར་ནུར་བའམ་འགྱང་བར་བྱེད་པ་ལྗོན་ཤིང་
གི་ཡལ་ག་བཅད་པ་དང་མཚུངས་པས་ན་ཡན་ལག་གི་ལྟུང་བ་ཞེས་སམ། གོང་གི་རྩ་ལྟུང་
ཅི་རིགས་པར་གཏོགས་ཤིང་། ངོ་བོ་ཉིད་ལ་སོགས་པའི་ཡན་ལག་དག་ལས་འགའ་ཞིག་མ་
ཚང་བ་སྟེ་སོ་ཐར་དང་འཇོག་ཚུལ་འདྲ་བའི་སྒོ་ནས་སྦོམ་པོ་ཞེས་སུའང་བརྗོད་པའོ། །
གཉིས་པ་ལ་གཉིས་ཀྱི་སྤྱིའི་དོན་ནི། རྟེན་ཡུལ་སོགས་ཏེ། ཡན་ལག་གི་ལྟུང་བ་བརྒྱད་པོ་
རེ་རེ་ལའང་རྟེན་དང༌། ཡུལ་དང་། བསམ་པ་དང་། ངོ་བོ་དང་། དུས་སྐབས་ཏེ་ལྔ་པོ་གོང་
གི་རྩ་ལྟུང་གི་རིག་བསྒྲེས་ཏེ་ཞིབ་ཏུ་བརྩི་བར་བྱ་བ་ལས་འདིར་སྨོས་ཀྱིས་མི་ལང་བའི་དོན་ནོ། །
193



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གཉིས་པ་སོ་སོའི་དོན་གྱིས་ངོ་བོ་ཉིད་ཀྱི་ཡན་ལག་ཅུང་ཟད་རྒྱས་པར་བཤད་པ་ནི།
སོ་སོའི་ངོ་བོ་ནི་སོགས་ཏེ། འདི་ལ་དོན་བརྒྱད་དམ་དགུར་གནས་པའི་དང་པོ་ནི། ཡུལ་
དབང་གིས་མ་སྨིན་པའམ། སྨིན་ཀྱང་རྩ་ལྟུང་གིས་ཉམས་པས་དམ་ཚིག་དང་མི་ལྡན་པའི་
རིག་མ་བསྟེན་པ་ལ་དགའ་ཞིང་དམ་བཅས་པའོ། །
གཉིས་པ་ནི། ཚོགས་ཀྱི་འཁོར་ལོའི་དུས་སུ་ཁྲོ་བའི་སེམས་མེད་ཀྱང་ཁ་ཤགས་སྣ་
ཚོགས་འགྱེད་པའི་སྒོ་ནས་ཕན་ཚུན་རྩོད་པའོ། །
གསུམ་པ་ནི། ཚོགས་འཁོར་གྱི་དུས་མ་ཡིན་པར་སྐབས་གཞན་དུ་དབང་ཐོབ་པའི་
གང་ཟག་ལ་དགོས་པ་མེད་པར་མིང་ཅན་ཤ་དང་ཆང་སོགས་མིང་བ་ལ་དང་མ་ད་ན་སོགས་
བརྡའི་སྐད་ཀྱིས་སྟོན་པའོ། །འོན་ཀྱང་དབེན་པར་ལག་ལེན་སློབ་པའི་དུས་སུ་ནི་ཉེས་པ་
མེད་དེ། ཚོགས་འཁོར་གྱི་གྲལ་དུ་ནི་མི་སྨྲ་ནའང་ཉེས་པའོ། །བཞི་པ་ནི། ཡུལ་ཕ་རོལ་པོ་
གང་ལ་དད་པའི་ལམ་ལས་ལམ་གཞན་གྱིས་དཀྲི་བ་སྣོད་དང་རྗེས་སུ་མི་མཐུན་པའི་ཆོས་
སྟོན་པའི་རྒྱུས་ཕ་རོལ་པོ་ཡིད་མ་ཚིམ་པའོ། །དེས་འདོད་པའི་ཆོས་བདག་གི་སྤྱོད་ཡུལ་དུ་
མ་གྱུར་པའམ། ཕ་རོལ་པོ་དད་ཀྱང་རེ་ཞིག་མ་སྨིན་པ་ལ་ནི་ཉེས་པ་མེད་དོ། །ལྔ་པ་ནི་རྡོ་རྗེ་
ཐེག་པ་ལ་མི་མོས་པའི་གང་ཟག་ཉན་ཐོས་སམ། དེ་དང་འདྲ་བའི་ནང་དུ་ཞག་བདུན་འདའ་
བར་གནས་པའོ། །ན་བ་ལྟ་བུ་ལ་ཉེས་པ་མེད་དོ། །དྲུག་པ་ནི། བུམ་དབང་རྫོགས་པའི་
སྦྱོར་བ་ངེས་པར་མ་བྱས་པར་མཆོག་དབང་གསུམ་བསྐུར་བའམ། དབང་བཞི་རྫོགས་པའི་
སྦྱོར་བ་མ་ངེས་པར་གྲོལ་ལམ་སྟོན་པའོ། །བུམ་དབང་ཙམ་ཡང་མ་ཐོབ་པ་ལ་གྲོལ་ལམ་
སྟོན་པ་ནི་རྩ་ལྟུང་དུ་བཞག་ཟིན་ཏོ། །བདུན་པ་ནི། ཡུལ་དབང་ཐོབ་ཀྱང་ཕྱག་རྒྱའི་དགོས་
པའམ། དེ་ཁོ་ན་ཉིད་མི་ཤེས་པའི་དྲུང་དུ་ལྕགས་ཀྱུ་དང་ཞགས་པ་ལ་སོགས་པའི་ཕྱག་རྒྱ་
194



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
དགོས་མེད་དུ་འཆའ་བའོ། །གཞན་ལ་སློབ་པའི་ཕྱིར་དང་། རང་ཉིད་འཁྲུལ་ན་ཉེས་པ་
མེད་དོ། །བརྒྱད་པ་ནི། ལྷའི་བསྙེན་པ་ལས་སུ་རུང་བ་མ་སོང་བར། དཀྱིལ་འཁོར་བྲི་བ་
དང་སྒྲུབ་པ་དང་། སོགས་ཀྱིས་བསྡུས་པ་རབ་གནས་དང་། སྦྱིན་སྲེག་ལྟ་བུ་དཀྱིལ་འཁོར་
དང་འབྲེལ་པའི་ལས་ལ་འཇུག་པའོ། །འོ་ན་དཀྱིལ་འཁོར་གང་དང་གང་བྲི་སྒྲུབ་བྱེད་པ་དེ་
དང་དེའི་བསྙེན་པ་འགྲོ་དགོས་སམ་ཞེ་ན། སྤྱིར་བཏང་དོགས་ཕྱོགས་ལྟར་ན་ངེས་པར་
དགོས་ཀྱང་། དམིགས་བསལ་དགག་དགོས་ཁྱད་པར་ཅན་མཐོང་ཚེ་བདེ་ཀྱེ་ལྟ་བུ་བླ་མེད་
ཀྱི་དཀྱིལ་འཁོར་ཆེན་པོ་གཅིག་གི་བསྙེན་པ་ལས་རུང་སོང་ན་དཀྱིལ་འཁོར་གཞན་གྱི་བྱ་
བ་ལ་འཇུག་ཏུ་རུང་བ་ཙམ་ཡིན་ཏེ། འཇམ་དབྱངས་བླ་མས། མཆོག་སྒྲུབ་ཡེ་ཤེས་ལྷ་
རྣམས་ནི། །ཐམས་ཅད་ཐུགས་རྒྱུད་གཅིག་པས་ན། །གཅིག་འགྲུབ་པས་ནི་ཐམས་ཅད་
འགྲུབ། །ཅེས་གསུངས་པས་སོ། །དགུ་པ་ནི། ཕྱི་དྲོའི་ཁ་ཟས་དང་། ས་བརྐོ་བ་དང་། རྩ་
གཅོད་པ་སོགས་སྡོམ་པ་འོག་མའི་བཅས་པ་ལས་དགོས་པ་མེད་པར་འདའ་བའོ། །འདི་ཡི་
གསུམ་པ་དང་། བདུན་པ་གཉིས་ངག་དང་ལུས་ཀྱི་དབྱེ་བ་ཙམ་ལས་ངོ་བོ་གཅིག་ཏུ་འདུ་
བས་ན་ཡན་ལག་གི་ལྟུང་བ་བརྒྱད་དོ། །ཀུན་ཀྱང་ཡིད་མི་དགེ་བ་ཕྲ་མོས་བསྐྱེད་པའི་ཕྱིར་
བཅས་པའི་ཁ་ན་མ་ཐོ་བ་ཞེས་བརྗོད་རུང་སྟེ། འཁྲུལ་སྤོང་དུ་སྔར་གྱི་འཕྲོར། མི་དགེ་བ་ཕྲ་
མོ་དང་ལྡན་པ་ནི་ཡན་ལག་གམ། བཅས་པར་འགྱུར་བའི་ཕྱིར་འདི་ནི་བཅས་པའི་ཁ་ན་མ་
ཐོ་བའོ། །ཞེས་གསུངས་པས་སོ། །
གསུམ་པ་ཉེས་དམིགས་དང་ཕན་ཡོན་བཞག་པ་ནི། རྩ་ལྟུང་སྤྱད་པས་སོགས་ཏེ།
རྩ་བའི་ལྟུང་བ་བཅུ་བཞི་པོ་གང་རུང་ཡན་ལག་ཚང་བར་སྤྱད་པས་ཚེ་འདི་ལ་བདུད་བཞིས་
ཀུན་ཏུ་འཚེ་བ་དང་ལྕི་ཡང་གི་དབང་གིས་ཕྱི་མར་མནར་མེད་དམ། དམྱལ་བ་གཞན་གྱི་
195



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
སྡུག་བསྔལ་རིམ་པར་བསྐྱེད་ཅིང་། ཅི་སྟེ་དེ་དག་ལས་ཐར་བར་གྱུར་ཀྱང་ངན་འགྲོ་གཞན་
གྱི་སྡུག་བསྔལ་ཡང་ཡང་མྱོང་བར་འགྱུར་ཏེ། གཞུང་ལས། གཞན་དུ་དམ་ཚིག་ལས་ཉམས་
ན། །ཉམས་པ་བདུད་ཀྱིས་བཟུང་བར་འགྱུར། །དེ་ནས་སྡུག་བསྔལ་མྱོང་འགྱུར་ཞིང་། །
ཐུར་དུ་བལྟས་ཏེ་དམྱལ་བར་འགྲོ། །ཞེས་དང་གཞུང་གཞན་ནས་རྒྱས་པར་འབྱུང་ངོ༌། །དེ་
བཞིན་དུ་ཡན་ལག་གི་ལྟུང་བ་སྤྱད་པས་དངོས་གྲུབ་འགོར་ཞིང་། བདུད་ཀྱི་བར་གཅོད་དང་
སྡུག་བསྔལ་མང་དུ་འཕེལ་ཏེ། གཞུང་ལས། སྔགས་པ་དེ་ཡི་དམ་ཚིག་ཟད། །ཟད་པས་
འགྲུབ་པར་མི་འགྱུར་ཞིང་། །བདུད་དང་སྡུག་བསྔལ་མང་དུ་འཕེལ། །ཞེས་པ་སྟེ་མ་
བསྲུངས་པའི་ཉེས་དམིགས་སོ། །རྩ་བའི་ལྟུང་བས་མ་གོས་ན་ལམ་ལ་ཆེར་མ་འབད་ཀྱང་
སྐྱེ་བ་བཅུ་དྲུག་ཚུན་ཆད་ན་མཆོག་གི་དངོས་གྲུབ་འགྲུབ་ཅིང་། གནས་སྐབས་སུ་ཐུན་མོང་
གི་དངོས་གྲུབ་གང་འདོད་འབྱུང་བ་དང༌། འཚེ་བ་མེད་ཅིང་བསམ་པ་འགྲུབ་པ་རྣམས་ནི་
ཕན་ཡོན་ཏེ། དམ་ཚིག་ལྔ་པ་ལས། གལ་ཏེ་ལྟུང་བ་མེད་གྱུར་ན། །སྐྱེ་བ་བཅུ་དྲུག་དག་ན་
འགྲུབ། །ཅེས་དང་། སྦྱོང་རྒྱུད་ལས། ཚེ་འདིའི་བདེ་བ་མ་ལུས་དང་། །འཇིག་རྟེན་ཕྱི་མའི་
བདེ་མཆོག་དང་། །སངས་རྒྱས་ཉིད་ཀྱང་ཐོབ་འགྱུར་ན། །ལྷ་ཡི་བདེ་བ་སྨོས་ཅི་དགོས། །
ཞེས་སོགས་རྒྱུད་དང་བསྟན་བཅོས་རྣམས་ནས་མང་དུ་གསུངས་སོ། །བཞི་པ་རྒྱུད་སྡེ་འོག་
མའི་རྩ་ལྟུང་ལ་ལྕི་ཡང་འཇོག་ཚུལ་ནི། རྒྱུད་སྡེ་འོག་མ་སོགས་ཏེ། བྱ་སྤྱོད་རྣལ་འབྱོར་གྱི་
རྒྱུད་གསུམ་ལ་རྩ་ལྟུང་ལྕི་ཡང་སོགས་འཇོག་ཚུལ་ཇི་ལྟར་བྱེད་སྙམ་ན། བླ་མེད་ཀྱི་འཇོག་
ཚུལ་འདི་དང་། བྱང་སྡོམ་གཉིས་གང་ལ་ཉེ་བའི་ལྟུང་བ་རང་གི་ངོས་ནས་དཔྱད་དེ་ཡུལ་
བསམ་པ་སོགས་ཀྱི་སྒོ་ནས་ལྕི་ཡང་དང་ཉེས་མེད་ཀྱི་རིག་པ་བསྒྲེ་ཤེས་པར་བྱ་བ་ཉིད་དེ།
དཔེར་ན། བྱ་རྒྱུད་ཀྱི་དབང་གི་དམ་ཚིག་བཅུ་གསུམ་པ་དང་། ཡོ་གའི་བཅུ་གཅིག་པ་
196



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གཉིས་བླ་མེད་ཀྱི་རྩ་ལྟུང་བདུན་པ་དང་དོན་གཅིག་པ་དང་། སྤྱོད་རྒྱུད་ཀྱི་དམ་ཚིག་དང་པོ་
གཉིས་བྱང་སེམས་དང་བླ་མེད་གཉིས་ཀའི་རྩ་ལྟུང་ཡིན་པ་ལྟ་བུ་སྟེ་ལྟུང་བ་འབྱུང་བའི་རྟེན་
རྒྱུད་སྡེ་གསུམ་རང་རང་གི་དབང་ཐོབ་པའི་གང་ཟག་གིས་འབྱེད་པ་ཙམ་ཡིན་པས་སོ། །
གཉིས་པ་བསྟེན་བྱ་བསྟེན་པའི་ཚུལ་རྒྱས་པར་བཤད་པ་ནི། བསྟེན་བྱའི་དམ་ཚིག་
སོགས་ཏེ། དེའང་རྒྱུད་མཐའ་དག་ནས་བསྟེན་བྱའི་དམ་ཚིག་དུ་མ་ཞིག་གསུངས་པ་ལས་
གཙོ་གང་ཆེ་སྔར་བཤད་ཟིན་མོད། རགས་བསྡུས་སྤྱི་ཁྱབ་ཏུ་འཇུག་པ་རྡོ་རྗེ་གུར་ལས་
གསུངས་པ་ལྟར་བཤད་ན། ཇི་སྐད་དུ། ཇི་སྲིད་བྱང་ཆུབ་སྙིང་པོའི་བར། །དཀོན་མཆོག་
གསུམ་ནི་སྤང་མི་བྱ། །རྟག་ཏུ་དམ་ཚིག་བསྲུང་བར་བྱ། །རྡོ་རྗེ་དྲིལ་བུ་གཟུང་བར་བྱ། །
གཙུག་ཏོར་རྟག་ཏུ་བཅང་བར་བྱ། །རྟག་ཏུ་སྦྱིན་སྲེག་དགང་བར་བྱ། །རྟག་ཏུ་དཀྱིལ་འཁོར་
བཞེངས་པར་བྱ། །རྟག་ཏུ་བདེ་གཤེགས་རབ་གནས་བྱ། །འབྱུང་པོ་ཆེ་ལ་གཏོར་མ་སྦྱིན། །
ཕྱག་རྒྱ་བཅིངས་པ་རྣམ་སྤང་ཞིང་། །མཆོད་རྟེན་ལས་ནི་མི་བྱ་སྟེ། །རྡོ་རྗེ་གསུམ་མཆོག་
ཕྱག་མི་བྱ། །དཀྱིལ་འཁོར་ལ་སོགས་ལུས་ཀྱི་ལས། །རྨི་ལམ་དུ་ཡང་མི་བྱའོ། །སློབ་
དཔོན་གཞན་ལ་ཕྱག་མི་བྱ། །བླ་མའི་རྒན་རབ་ཕྱག་བགྱིའོ། །རྟག་པར་རྒྱུན་དུ་སྔགས་
བཟླས་ཤིང་། །བསམ་གཏན་ཉིད་ཀྱང་རྣམ་པར་སྤྱད། །རྟག་ཏུ་སློབ་མ་བསྡུ་བྱ་ཞིང་། །རྟག་
པ་རུ་ནི་བཤད་པར་གྱིས། །རྟག་ཏུ་སེམས་ཅན་བསྐྱང་བར་བྱ། །རྟག་ཏུ་སངས་རྒྱས་ཆེར་
མཉེས་བྱ། །ཛམྦྷ་ལ་ལ་ཆུ་སྦྱིན་ཞིང་། །ལས་རྣམས་ཐམས་ཅད་ཡང་དག་སྤྱད། །བྱེ་མའི་
ལས་ལ་མཆོད་རྟེན་ཡང་། །མཁས་པས་ཆོ་ག་བཞིན་དུ་བྱ། །ཞེས་ལས་དང་པོ་པའི་བསྒྲུབ་
བྱའི་ཆོས་བཅུ་བདུན་དང༌། བརྟན་པ་ཐོབ་པའི་བསླབ་བྱ་རྣམ་པ་ལྔ་འཁྲུགས་ཅན་དུ་
གསུངས་པ་ལས། ཇི་སྲིད་སོགས་ཚིག་རྐང་དགུའི་མཐར། རྟག་པར་རྒྱུན་དུ་སོགས་ཚིག་
197



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
རྐང་བཅུ་སྦྲེལ་བས་ལས་དང་པོ་པའི་སྒྲུབ་བྱའི་ཆོས་བཅུ་བདུན་འབྱུང་སྟེ། ཇི་སྲིད་བྱང་ཆུབ་
མ་ཐོབ་ཀྱི་བར་སྐྱབས་གནས་དཀོན་མཆོག་གསུམ་མི་སྤོང་བ་དང༌། ཇི་ལྟར་ཁས་བླངས་
པའི་དམ་ཚིག་རྣམས་མི་ཉམས་པར་བསྐྱང་བ་དང་། རྡོ་རྗེ་དྲིལ་བུ་མི་འབྲལ་བར་འཆང་བ་
འདི་དང་། གོང་གི་དཀོན་མཆོག་གསུམ་ལ་ཕྱི་ནང་གསང་གསུམ་གསུམ་སྦྱོར་ཚུལ་སྡོམ་
གཟུང་གི་སྐབས་སུ་བཤད་ཟིན། བདག་ཆེན་བློ་གྲོས་པས་དང་པོ་རྣམ་སྣང་གི་དམ་ཚིག
བར་པ་རིན་འབྱུང་འོད་དཔག་མེད་དོན་གྲུབ་གསུམ་གྱི་དམ་ཚིག ཕྱི་མ་མི་བསྐྱོད་པའི་
དམ་ཚིག་ཏུ་སྦྱར་བ་ནི་མི་འཐད་དེ། མཁས་པ་ཚད་ཐུབ་གཞན་གྱིས་དབྱེ་བསྡུ་དེ་ལྟར་
མཛད་པ་མེད་པའི་ཕྱིར་དང་། རྣམ་སྣང་དང་མི་བསྐྱོད་པ་གཉིས་སོ་སོར་སྨོས་ཤིང་གཞན་
གསུམ་གཅིག་ཏུ་བསྡུ་བ་ལ་དགོས་པ་མེད་པའི་ཕྱིར་དང་། ཡོད་དུ་ཆུག་ཀྱང་མི་བསྐྱོད་པའི་
དམ་ཚིག་རྡོ་རྗེ་དྲིལ་བུ་ཕྱག་རྒྱ་བླ་མ་རྣམ་པ་འཛིན་པ་ཉིད་ཡིན་པ་ལ་ཕྱི་མ་གཉིས་མ་ཚང་
བའི་ཕྱིར་དང་། འདི་ནི་རིགས་ལྔའི་དམ་ཚིག་གི་རྣམ་གཞག་ལ་ཡིན་མོད། འདིར་བསྡུས་
པ་ཉེས་པ་མེད་དོ་ཞེ་ན། རིགས་ལྔ་སྤྱིའི་དམ་ཚིག་བསྡུར་མི་བཏུབ་པར་ཐལ་བའི་ཕྱིར་ཉེས་
པ་ཁོ་ནའོ། །
གཙུག་ཏོར་ནི་ཕྱི་བཅོས་མའི་དབུ་རྒྱན་འཆང་བ། ནང་རིགས་བདག་གི་རྒྱས་
འདེབས་པ། གསང་བ་སྤྱི་བོའི་ཧཾ་ཡིག་བསྒོམ་པ། སྦྱིན་སྲེག་ནི་ཕྱི་མེ་ཐབས་ཀྱི་སྲེག་བླུག
ནང་ཁ་ཟས་ཀྱི་རྣལ་འབྱོར། གསང་བ་བྱང་སེམས་ཀྱི་གཞུ་བཏུལ། དཀྱིལ་འཁོར་ནི་ཕྱི་
རྡུལ་ཚོན་ལ་སོགས་པ། ནང་ལུས་དཀྱིལ་ལམ་རྣལ་འབྱོར་ཕོ་མོ་ལྷ་གྲངས་བཞིན་ཚོགས་པ།
གུར་ནས་བཤད་པའི་སངས་རྒྱས་ཀྱི་གར་ལྟ་བུ། གསང་བ་ཏིང་ངེ་འཛིན་གྱི་དཀྱིལ་འཁོར་
གསལ་འདེབས་པ། རབ་གནས་ནི་ཕྱི་སྐུ་གཟུགས་ལ་སོགས་པ་བྱིན་གྱིས་རློབས་པ། ནང་
198



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བདག་བསྐྱེད་ཀྱི་དམ་ཡེ་བསྲེ་བ། གསང་བ་བྱང་སེམས་ཡས་ནས་འབེབས་པ། གཏོར་མ་ནི།
ཕྱི་ལྷ་དང་འབྱུང་པོ་ལ་འབུལ་བ། ནང་ཁ་ཟས་ཀྱིས་ལྷ་མཉེས་པ། གསང་བ་སྔགས་དང་
ཆོས་ཀྱི་བདེ་བ་ལ་ལོངས་སྤྱོད་པ་སྟེ་དཀྱུས་སུ་ཚིག་ཟོར་ཡང་བའི་ཕྱིར་ཀུན་ཀྱང་སོགས་
ནང་གསེས་ཀྱི་དབྱེ་ཆོས་ལྡན་ཚུལ་ཕྱོགས་གཅིག་ཏུ་སྨོས་ཀྱང་། འདིར་བཟུང་བདེ་བའི་
ཕྱིར་ཐད་སོར་སྦྱར་ཏེ་སྨོས་པའོ། །དུས་རྟག་པར་རམ་རྒྱུན་དུ་གསང་སྔགས་བཟླ་བ་འདི་
ལའང་འགའ་ཞིག་ཏུ་ཕྱི་ནང་གསང་གསུམ་དུ་བཞག་པ་ཡོད་དེ། ཕྱི་ཨོ་ལ་སོགས་པ་བཟླ་བ།
ནང་ལྟེ་བའི་ཨོཾ་དང་སྙིང་གའི་ཧཱུཾ། སྔགས་དང་ཆོས་ཀྱི་རྣམ་པར་གསལ་འདེབས་པ། གསང་
བ་ཆོས་ཐམས་ཅད་སྐྱེ་མེད་དུ་བསྒོམ་པའོ། །བསྐྱེད་རིམ་ལ་སོགས་པའི་བསམ་གཏན་
བསྒྲུབ་པ་དང་སློབ་མ་བསྡུ་བ་དང་། རྒྱུད་ལ་སོགས་པའི་ཆོས་ཟབ་མོ་བཤད་པ་དང༌།
སེམས་ཅན་ཐམས་ཅད་བྱམས་པས་བསྐྱང་བ་དང་འདི་གསུམ་ལ་སྦྱིན་པ་རྣམ་བཞི་དོན་
གྱིས་ཚང་བ་དང་། སངས་རྒྱས་མཉེས་པའི་མཆོག་མཆོད་པས་ཚོགས་བསགས་པ་དང་།
ཛམྦྷ་ལ་ལ་ཆུ་སྦྱིན་པ་དང་། ཞི་བ་སོགས་ལས་ཀྱི་ཚོགས་རབ་འབྱམས་རྣམས་སེམས་ཅན་
གྱི་དོན་དུ་ཡང་དག་པར་སྤྱད་པ་དང་། མཆོད་རྟེན་གདབ་པ་འདི་ལ་རྒྱ་གར་ན་ཆུ་བོ་བྲི་བའི་
འགྲམ་གྱི་བྱེ་མ་ལ་ལག་བསྟར་གྱིས་མཆོད་རྟེན་དབྱིབས་དོད་བྱེད་པའི་སྲོལ་ཞིག་ཡོད་པ་
ལ་བཞེད་ཀྱང༌། ངོ་བོ་སཱཙྪ་འདེབས་པ་རྣམས་ཏེ་འདི་དག་ལ་གང་ཟག་སློབ་མའི་རིགས་
ཅན་དང་། སློབ་དཔོན་གྱི་རིགས་ཅན་གྱི་བྱ་བ་ཅུང་ཟད་དབྱེ་དགོས་ཏེ། དྲུག་པ། བདུན་པ།
བཅུ་གཅིག་པ། བཅུ་གཉིས་པ་རྣམས་ནི་རྡོ་རྗེ་སློབ་དཔོན་གྱི་བྱ་བ་ཁོ་ན་ལ། གཞན་རྣམས་
ནི་གཉིས་ཀས་ཉམས་སུ་བླང་བར་བྱ་བ་ཉིད་དོ། །ཕྱག་རྒྱ་བཅིང་བ་རྣམ་སྤང་ཞིང་སོགས་
ཚིག་རྐང་བདུན་གྱིས་ནི། བསྐྱེད་རྫོགས་ཀྱི་ཏིང་ངེ་འཛིན་བརྟན་ཞིང་དྲོད་ཆུང་འབྲིང་སྦྱོར་
199



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ལམ་ལ་ཉེ་བའི་ཚོགས་ལམ་མམ། སྦྱོར་ལམ་ཐོབ་པའི་གང་ཟག་གིས་ཀུན་འདར་གསད་ཏེའམ།
མངོན་དུ་སྤྱོད་པའི་དུས་སུ་ནི་ལྕགས་ཀྱུ་ཞགས་པ་ལ་སོགས་པའི་ཕྱག་རྒྱ་འཆིང་བ་སྤང་བ་དང་།
མཆོད་རྟེན་གདབ་པ་མི་བྱ་བ་དང་། རྡོ་རྗེ་གསུམ་གྱི་གཟུགས་བརྙན་ཏེ་རྟེན་གསུམ་ལ་ཕྱག་
མི་བྱ་བ་དག །དཀྱིལ་འཁོར་འདྲི་བ་ལ་སོགས་པའི་ལུས་ཀྱི་ལས་མི་བྱ་བ་དང་། རང་གི་
སློབ་དཔོན་མ་ཡིན་པ་གཞན་ལ་ཕྱག་མི་བྱ་ཞིང་། བླ་མའི་རྒན་རབ་སྟེ་རྩ་བའི་བླ་མ་བརྒྱུད་
པ་དང་བཅས་པ་ལ་ཕྱག་བྱ་བ་རྣམས་བསྟན་ཏོ། །བརྟན་པ་ཆེན་པོ་ཐོབ་ཅིང་དྲོད་ཆེན་པོ་
མཐོང་ལམ་སྐྱེས་པའི་གང་ཟག་གིས་ཕྱོགས་ལས་རྣམ་པར་རྒྱལ་བའི་སྤྱོད་པ་སྤྱད་པའི་དུས་
སུ་ནི། བླང་བྱ་དང་དོར་བྱ་བཟའ་བྱ་དང་བཟའ་བྱ་མ་ཡིན་པ་གཉིས་སུ་མེད་པར་སྤྱོད་པ།
ཇི་སྐད་དུ། དམ་ཚིག་སྡོམ་ལས་རྣམ་པར་གྲོལ། ཞེས་འབྱུང་བའི་བརྟུལ་ཞུགས་ཀྱང་ཤུགས་
ཀྱིས་བསྟན་པ་ཡིན་ནོ། །
སྤྱི་དོན་བཞི་པ་ཉམས་ན་ཕྱིར་བཅོས་པའི་ཚུལ་ནི། གལ་ཏེ་ཉམས་ན་ཕྱིར་བཅོས་
བྱ་བའི་ཚུལ་ཞེས་མཚམས་སྦྱར་ནས་བཤད་པ་དངོས་ལ་གཉིས་ཏེ། རྒྱུད་སྡེ་འོག་མའི་ལྟུང་
བ་ཕྱིར་བཅོས་ཚུལ་དང་། བླ་མེད་ཀྱི་ལྟུང་བ་ཕྱིར་བཅོས་ཚུལ་ལོ། །དང་པོ་ནི། བྱ་བའི་
རྒྱུད་ལ་སོགས་ཏེ། བྱ་རྒྱུད་ཀྱི་རྣལ་འབྱོར་པ་ལ་དེའི་ལུགས་ཀྱི་རྩ་ལྟུང་བྱུང་ན། ལེགས་
གྲུབ་ལས། ཉིན་པར་བག་མེད་བྱས་པ་དག མཚན་མོར་སོ་སོར་བཤགས་པར་བྱ། །ནུབ་
མོར་བྱས་པ་ནང་པར་བཤགས། །ལེགས་པར་བརྟགས་ལ་མངོན་དགའ་བྱ། །ཞེས་
གསུངས་པའི་དོན་ཉིན་མཚན་གྱི་དྲུག་ཆ་མ་ཡོལ་ཚུན་ཆད་ལ་ངེས་པར་བཤགས་དགོས་ཏེ།
བཤགས་པའི་ཚུལ་ཡང་ཡུལ་སྡོམ་ལྡན་གྱི་མདུན་དུ་ལྟུང་བ་གང་ཡིན་པ་དེ་ཡི་མིང་ནས་
སྨོས་ཏེ་སྟོབས་བཞི་ཚང་བའི་སྒོ་ནས་བཤགས་ཤིང་། དེའི་སྟེང་དུ་ཉོན་མོངས་པ་ཆུང་འབྲིང་
200



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཆེ་གསུམ་གྱིས་བསྐྱེད་པའི་དབྱེ་བས་ཉེས་པ་ཆུང་ངུ་ལ། རང་གི་ལྷ་དམ་ཚིག་གསུམ་བཀོད་
ལ་སོགས་པ་གང་ཡིན་པ་དེའི་སྙིང་པོ་འབུམ་ཕྲག་གམ། རྡོ་རྗེ་མི་ཕམ་མེ་ལྟར་རབ་ཏུ་རྨོངས་
བྱེད་མའི་གཟུངས་སྟོང་ཕྲག་གཅིག་བཟླས་པས་དག་པར་འགྱུར་ཞིང་། ཉེས་པ་འབྲིང་ལ་
ཞི་བའི་སྦྱིན་སྲེག་མང་དུ་བྱ་བ་དང༌། ཉེས་པ་ཆེན་པོ་ལ་དབང་བསྐུར་བསྐྱར་ནས་བླང་བར་
གསུངས་ཏེ། སྤྱི་རྒྱུད་ལས། ཇི་སྐད་བཤད་པའི་དམ་ཚིག་རྣམས། །གལ་ཏེ་ཉམས་པར་
གང་གྱུར་པ། །དེས་ནི་རང་གི་སྙིང་པོའི་སྔགས། །ཆིག་འབུམ་དུ་ནི་བཟླས་བརྗོད་བྱ། །ཡང་
ན་མེས་རྨོངས་བྱེད་པའི་གཟུངས། །སྟོང་དུ་བཟླས་བརྗོད་བྱས་ཀྱང་རུང་། །ཡང་ན་ཞི་བའི་
སྦྱིན་སྲེག་བྱ། །ཡང་ན་དཀྱིལ་འཁོར་དུ་ཡང་འཇུག ཅེས་སོ། །སྤྱོད་རྒྱུད་དང་རྣལ་འབྱོར་
གྱི་རྒྱུད་གཉིས་ལ་དེའི་རིག་པས་དཔག་པ་ཙམ་ལས་གསལ་བ་ཞིག་མི་འབྱུང་ལ། ཡོ་ག་
སྣུར་ལུགས་པ་རྣམས་དབང་བླང་བའི་ཡུལ་མ་རྙེད་ན་བཤགས་སྦྱང་གི་རིགས་ལ་འབད་དེ་
དག་པའི་ལྟས་མཐོང་ན་རང་ཉིད་ཀྱིས་དཀྱིལ་འཁོར་བྲིས་ནས་བདག་འཇུག་བྱས་པས་
སོར་ཆུད་པར་འདོད་དེ་ཀུན་དགའ་སྙིང་པོའི་དགོངས་པའང་ཡིན་གསུངས་སོ། །
གཉིས་པ་བླ་མེད་ཀྱི་ལྟུང་བ་ཕྱིར་བཅོས་པའི་ཚུལ་ནི། བླ་མེད་ལུགས་ལ་སོགས་ཏེ།
བླ་མེད་ཀྱི་རྣལ་འབྱོར་པ་ལ་དེའི་ལུགས་ཀྱི་ལྟུང་བ་བྱུང་བའི་ཕྱིར་བཅོས་ལ་གཉིས་སུ་
འགྱུར་བའི་དང་པོ་ཡན་ལག་མ་ཚང་བའི་རྩ་ལྟུང་དང་། དེས་འགྲེ་བ་སྦོམ་པོ་བརྒྱད་ལ་ཡུལ་
སྡོམ་ལྡན་གྱི་དྲུང་དུ་སྟོབས་བཞི་ཚང་བས་ལྟུང་བ་རང་མིང་སྨོས་པའི་སྒོ་ནས་བཤགས་པ་དང་།
འཁྲུལ་སྤོང་དུ་ཤེས་ཤིང་སྤྱི་ཁྱབ་ཚོགས་པས་བཤགས་ཚུལ་ཁོ་བོས་ལོགས་སུ་བྲིས་ཟིན། དམ་ཚིག་རྡོ་རྗེའི་བསྒོམ་
བཟླས་རྟགས་བྱུང་བྱུང་གི་བར་དུ་འབད་ཅིང་། བརྩོན་འགྲུས་དྲག་པོས་རང་གི་ལྷག་པའི་
ལྷའི་བསྐྱེད་རྫོགས་ཐུན་བཞིར་བསྒོམ་པ་དང་། བཞི་འབུམ་ལ་སོགས་པའི་བསྙེན་པ་
21



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
བསྐྱལ་བ་དང་། དེའི་བཅུ་ཆས་ཞི་བའི་སྦྱིན་སྲེག་བྱ་བ་དང་། ཁྱད་པར་དུ་དམ་ཚིག་དང་
ལྡན་པའི་རྣལ་འབྱོར་ཕོ་མོ་མང་དུ་བསགས་ཏེ། ཚོགས་འཁོར་ཚུལ་བཞིན་དུ་བྱ་བ་ནི་
ཉམས་ཆགས་བསྐང་བའི་གཙོ་བོ་སྟེ། གཞན་ཡང་ཐུན་མཚམས་རྣམས་སུ་སྒྲིབ་སྦྱང་གི་
རིགས་མདོ་བཀླག་པ་དང་། སཱཙྪ་གདབ་པ་དང༌། བསྐོར་བ་བྱ་བ་སོགས་ལ་འབད་པས་
ཀྱང་ལྟུང་བ་ལས་ལྡང་བ་ཡིན་ནོ། །དུས་འཁོར་དུ་ཡན་ལག་ཚང་མ་ཚང་གིས་མ་ཕྱེ་བར་
དབང་ཐོབ་མཚམས་ཐ་དད་པ་ལ་ལྟོས་ཏེ། ལྟུང་བ་སྦྱོང་བའི་ཐབས་ཐ་དད་དུ་གསུངས་པ་དང་།
གསུང་ངག་རིན་པོ་ཆེར་དབང་བཞིའི་དམ་ཚིག་ཉི་ཤུ་ལ་ལྟོས་ཏེ་མཁའ་འགྲོ་ལྔ་མཉེས་པར་
བྱ་བའི་སྒོ་ནས་བསྐང་བར་གསུངས་པ་དང་། སློབ་དཔོན་འཇམ་དཔལ་གྲགས་པས་སྙིང་
པོ་རྒྱན་ལས་གསོ་ཐབས་ཉི་ཤུ་རྩ་ལྔར་གསུངས་པའང་ཡོད་དེ་གཞུང་སོ་སོའི་སྟེང་དུ་རྟོགས་
པར་བྱ་བ་ལས་འདིར་མ་སྤྲོས་སོ། །བཤགས་པའི་དུས་ཕར་ཕྱིན་ཐེག་པ་ཡན་ཆད་ཐུན་མོང་
དུ་སྣང་བའི་སྔར་ཉེ་བར་འཁོར་གྱིས་ཞུས་པའི་མདོ་དྲངས་པ་དང་། བྱ་རྒྱུད་ཀྱི་སྐབས་སུ་
བཤད་ཟིན་པས་ན་སྐབས་འདིར་མ་སྨོས་ཀྱང་། གཞུང་དུ། ཉིན་དང་མཚན་མོ་ལན་གསུམ་
དུ། །ཉིན་རེ་ཞིང་ནི་བཟླ་བར་བྱ། །ཞེས་ཡན་ལག་གི་ལྟུང་བའི་སྐབས་སུ་འབྱུང་ཡང་རྩ་
ལྟུང་ལ་ཡང་དེས་ཁྱབ་པས་ན། ཉིན་མཚན་གྱི་དུས་དྲུག་ཏུ་རྩ་བ་དང་ཡན་ལག་གི་གཞུང་
འདི་གཉིས་བཟླ་བ་སྟེ་ཁ་ཏོན་དུ་བྱ་ཞིང་བསྔོ་བགྲང་དགོས་པ་དང༌། དུས་ཀྱི་དྲུག་ཆ་ལས་
ཐལ་དུ་མི་གཞུག་པར་བཤགས་པས་སློབ་དགོས་པའི་དོན་དུ་ཤེས་པར་བྱའོ། །གལ་ཏེ་ཡན་
ལག་ཚང་བས་རྩ་ལྟུང་ཉིད་དུ་གྱུར་ན་བླ་མ་ལས་དབང་བཞི་རྫོགས་པར་བླང་དགོས་ཏེ།
དམ་པ་དང་པོ་ལས། རྩ་བའི་ལྟུང་བ་བྱུང་གྱུར་ན། །སླར་ཡང་དཀྱིལ་འཁོར་འདི་རུ་ནི། །
དག་པའི་རྒྱུ་རུ་འཇུག་པར་བྱ། །སླར་ཡང་གནང་བ་ཐོབ་པ་ན། །ཚོགས་ཀྱི་ནང་དུ་འགྲོ་བ་
202



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ན། །རྒན་པའི་མིང་ནི་གཞོན་པ་ཉིད། །ཅེས་དང་། སམ་བུ་ཊ་ལས། དམ་ཚིག་ཉམས་པས་
རྣལ་འབྱོར་པ་བག་མེད་པར་སྐྱེ་བར་འགྱུར་ཏེ། ཡང་བྱང་ཆུབ་སེམས་དཔས་དམ་ཚིག་བླང་
བར་བྱས་ནས་ཕྱིས་མི་བྱེད་པར་སྡོམ་པ་བཟུང་བར་བྱ་སྟེ། དེའི་ཕྱིར་ཀུན་གྱི་སྡོམ་པ་དང་
ལྡན་པས་ཕྱག་རྒྱའི་རྣལ་འབྱོར་དུ་བྱའོ། །ཞེས་དང་། གཞུང་དུ། གསུམ་ལ་སྐྱབས་འགྲོ་
ནས་བརྩམས་ཏེ། །བྱང་ཆུབ་སེམས་སོགས་སྡོམ་པ་ནི། །གལ་ཏེ་བདག་ལ་ཕན་འདོད་ན། །
སྔགས་པས་འབད་དེ་བཟུང་བར་བྱ། །ཞེས་སོ། །གལ་ཏེ་སློབ་དཔོན་སྨད་པའི་སྟེང་དུ་
བརྡུང་བཙོག་བྱས་པ་ལ་སོགས་པ་རྣམ་པར་སྨིན་པ་མི་བཟད་པས་ལྟུང་བ་ཆེས་ལྕི་བར་གྱུར་ན།
དབང་ཡང་ཡང་བླང་ཞིང་རང་ཉིད་ཀྱིས་ཀྱང་། བདག་འཇུག་ལན་མང་དུ་བསྐྱང་བའི་སྟེང་
དུ་སྔར་བཤད་པའི་བཤགས་པའི་རིགས་ལ་འབད་ན་ལྟུང་བ་དང་རྣམ་སྨིན་གཉིས་ཀ་
གཅིག་ཆར་དུ་སོར་ཆུད་པར་འགྱུར་བ་ནི་འཁྲུལ་སྤོང་སྒྲ་ཇི་བཞིན་པ་ཡིན་ལ། འཕགས་པ་
རིན་པོ་ཆེས་ནི་སྔར་བཤད་པའི་ཡོ་ག་བསྣུར་ལུགས་པ་ལྟར་དུ་བླ་མ་མ་འབྱོར་ན་བདག་
འཇུག་གིས་ལྡང་བར་གསུངས་ཤིང་ཚུལ་དེ་དག་ལ་དཔྱད་པ་ཀུན་མཁྱེན་ཆེན་པོས་སྤྱི་དོན་དུ།
ཁོ་བོ་ནི་འདི་ལྟར་སེམས་ཏེ། རྟེན་གྱི་གང་ཟག་དེ་སྔགས་ཀྱི་ཉམས་ལེན་གྱི་ཚུལ་མི་ཤེས་ཤིང་།
ཉམས་ལེན་ཅུང་ཟད་ཀྱང་མ་བྱས་ལ་དབང་བསྐུར་གྱི་སྒོ་ནས་སྔགས་སྡོམ་ཐོབ་པ་ཙམ་ཞིག་
ཡིན་ན། དེ་ལ་རྩ་ལྟུང་བྱུང་བའི་ཚེ་སྡོམ་པ་སླར་བླང་དགོས་ཏེ་སྔགས་ཀྱི་ཉམས་ལེན་དང་མ་
འབྲེལ་ཞིང་སྔགས་སྡོམ་ཐོབ་པ་ཙམ་ཞིག་ཡིན་པའི་ཕྱིར་རོ། །གལ་ཏེ་ཉམས་ལེན་གྱི་ཚུལ་
ལེགས་པར་ཤེས་ཤིང་རྒྱུན་དུ་ཉམས་སུ་ལེན་པའི་གང་ཟག་ཡིན་ན། དེ་ལ་ལྟུང་བ་བྱུང་བའི་
ཚེ་རང་ཉིད་ཀྱིས་བདག་འཇུག་བླངས་ཀྱང་སོར་ཆུད་པར་འགྱུར་ཏེ། རྩ་བའི་ལྟུང་བས་དམ་
ཚིག་ལ་སྐྱོན་བྱུང་བ་ཙམ་ཡིན་གྱི། སྔགས་ཀྱི་ཉམས་ལེན་གྱི་ཚུལ་དང་འབྲེལ་པ་ཡིན་པས་
203



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
བདག་འཇུག་གིས་ཀྱང་དམ་ཚིག་གི་སྐྱོན་སྦྱང་ནུས་སམ་སྙམ་དུ་སེམས་སོ། །རྗེ་བཙུན་
གྱིས་ནི་སྤྱོད་པ་དོགས་ཕྱོགས་ནས་བཀག་པའམ། ཡང་ན་འདིའི་སྔ་མ་ལྟ་བུ་ལ་དགོངས་
པར་མངོན་ནོ། །ཞེས་གསུངས་པ་ཉིད་དོན་ལ་གནས་སོ། །དེ་དག་གིས་ལེའུ་བཞི་པའི་རྣམ་
པར་བཤད་པ་བསྟན་ཟིན་ཏོ། །དབང་བཞིའི་རྣམ་གཞག་འཁྲུལ་མེད་དག་པའི་གཞིར། །
ཟབ་དོན་ཉམས་ལེན་རཏྟའི་བ་གམ་བརྩེགས། །དམ་ཚིག་ལྕགས་རིས་མཛེས་པ་རྡོ་རྗེའི་
གྲོང་
། །སྔགས་སྤྱོད་ཚོགས་རྣམས་བདེ་ཆེན་ངལ་གསོའི་གནས། །ལེའུའི་མཇུག་བསྡུ་བ་ནི་
ཡོངས་རྫོགས་བསྟན་པའི་ཉམས་ལེན་སོགས་ཏེ་གོ་སླའོ། ། ། ། །
རྩ་བའི་ས་བཅད་གསུམ་པའམ་སྐབས་ཀྱི་དོན་བཞི་པ་སྡོམ་པ་གནས་གྱུར་སོགས་
འཆད་པ་ལ་གཉིས་ཏེ་དོན་དངོས་དང༌། ཞར་བྱུང་ངོ་། དང་པོ་ལ་གཉིས་ཏེ། བསྡུས་དོན་
དང་འབྲེལ་པ་མཚམས་སྦྱར་བ་དང༌། ཚིག་དོན་ཡན་ལག་རྒྱས་བཤད་དོ། །དང་པོ་ནི།
སུམ་ལྡན་སོགས་ཏེ། སྐབས་འདིར་གོང་དུ་ཇི་སྙེད་ཅིག་བཤད་པ་དེ་རྣམས་ལ་ཉེ་བར་མཁོ་
བ་གནད་ཀྱི་དོན་རྣམས་ཕྱོགས་གཅིག་ཏུ་འཆད་པ་ལ་བཞི་སྟེ། སྡོམ་གསུམ་རིམ་ཅན་དུ་
བླངས་པའི་སུམ་ལྡན་གང་ཟག་གི་རྒྱུད་ལ་སྡོམ་པ་གསུམ་ཇི་ལྟར་གནས་པའམ་ལྡན་པའི་
ཚུལ་དང་། གནས་པ་དེ་རྐྱེན་གྱིས་ཇི་ལྟར་གཏོང་བའི་ཚུལ་དང་། མ་གཏོང་བའི་གང་ཟག་
གིས་སྡོམ་པ་གསུམ་ནང་འགལ་མེད་དུ་ཇི་ལྟར་ཉམས་སུ་ལེན་པའི་ཚུལ་དང་། དེ་དག་ཀྱང་
གནས་གྱུར་སོགས་ཁྱད་ཆོས་དྲུག་ལྡན་གྱིས་སྙིང་པོར་དྲིལ་ཏེ་བསྟན་པའོ། །དེ་དག་རིམ་
བཞིན་རིགས་པ་དང་ལུང་ཇི་ལྟར་འོས་པ་སྦྱར་ཏེ་འཆད་པ་ལ་ཞེས་པས་མཚམས་སྦྱར་ཏེ།
གཉིས་པ་ཡན་ལག་རྒྱས་པར་བཤད་པ་ལ་བཞི་སྟེ། གནས་པའི་ཚུལ། གཏོང་བའི་ཚུལ།
སུམ་ལྡན་གང་ཟག་གི་ཉམས་ལེན་དྲིལ་བའི་ཚུལ། གནས་གྱུར་སོགས་ཁྱད་ཆོས་དྲུག་ལྡན་
204



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གྱིས་ངེས་ཤེས་བསྐྱེད་པའོ། །དང་པོ་གནས་པའི་ཚུལ་ལ་གཉིས་ཏེ། གཞན་ལུགས་མདོར་
བསྡུས་ཏེ་དགག་པ་དང་། རང་ལུགས་ཞིབ་ཏུ་བཞག་པའོ། །དང་པོ་ནི། སྣོད་གཙང་སོགས་ཏེ།
མཁས་གྲུབ་དགེ་ལེགས་དཔལ་བཟང་ལ་སོགས་པ་དགེ་ཕྱོགས་པ་རྣམས་སྣོད་གཙང་མ་ཆུ་
ནོར་བུ་དང་བཅས་པའི་དཔེས་སྡོམ་པ་གསུམ་རྟེན་དང་བརྟེན་པའི་ཚུལ་དུ་རྫས་གཞན་དུ་
གནས་པར་འདོད་པ་དང་། པཎྜི་ཏ་བི་བྷུ་ཏི་ཙནྡྲས་མཛད་ཟེར་བའི་སྡོམ་གསུམ་འོད་ཀྱི་ཕྲེང་
བ་ཞེས་བྱ་བ་རྒྱ་གཞུང་དུ་རྫུས་པ་ཞིག་དང་བཅས་འབྲི་ཀར་གྱི་ཕྱོགས་ཕལ་ཆེར་བས་ཉི་ཟླ་
སྐར་གསུམ་གྱི་དཔེས་མཚོན་ཏེ། སྡོམ་པ་གོང་མས་འོག་མ་ཟིལ་གནོན་དུ་འདོད་པ་ཡོད་
མོད་ཀྱི་ཕྱོགས་གཉིས་ཀར་དྲི་མ་མེད་པའི་ལུང་དང་ཤེས་བྱེད་ཚད་མས་གནོད་པ་ཡིན་ནོ། །
ཇི་ལྟར་ཞེ་ན་གནས་གྱུར་གྱི་ལུང་འོག་ཏུ་དྲངས་འགྱུར་གྱིས་གནོད་པར་མ་ཟད། ཕྱོགས་སྔ་
དང་པོས་བྱང་སྡོམ་གྱི་རྟེན་དུ་སོ་ཐར་རིས་བདུན་གང་རུང་ངེས་པར་དགོས་པ་འདོད་པ་དེ་
ཉན་ཐོས་ཀྱི་སོ་ཐར་ལ་བྱེད་ན། དེ་ཉིད་བྱང་སྡོམ་སྐྱེ་བ་དང་གནས་པ་གཉིས་ཀའི་རྟེན་དུ་མི་
རུང་སྟེ། ཉན་ཐོས་ཀྱི་སོ་ཐར་གཏན་མི་སྐྱེ་བའི་རྟེན་ལ་ཡང་དབུ་མ་ལུགས་ཀྱི་སེམས་བསྐྱེད་
སྐྱེ་བ་མདོའི་ལུང་ཁུང་དང་བཅས་སྔར་བཤད་ཟིན་པ་དང་། ཉན་ཐོས་ཀྱི་སོ་ཐར་ཤི་འཕོས་
པའི་ཚེ་གཏོང་ལ་བྱང་སྡོམ་མི་བཏང་བས་ཤི་ཕན་ཆད་བྱང་སྡོམ་རྟེན་མེད་འགྱུར་བས་སོ། །
གལ་ཏེ་ཐེག་ཆེན་སོ་ཐར་ལ་བྱེད་ན་རྟེན་དང་བརྟེན་པ་རྫས་གཞན་དུ་འདོད་མི་ནུས་ཏེ།
ཐེག་ཆེན་སོ་ཐར་ནི་རྫོགས་པའི་བྱང་ཆུབ་ལ་དམིགས་ཏེ་གཞན་ལ་གནོད་པ་སྤོང་བ་ཡིན་ལ།
བྱང་སེམས་ཀྱི་སྡོམ་པ་ནི་རྫོགས་པའི་བྱང་ཆུབ་ལ་དམིགས་ཏེ་ཕན་པ་སྒྲུབ་པ་ཡིན་ཞིང་།
གཞན་ལ་ཕན་པ་སྒྲུབ་པ་དང་གནོད་པ་སྤོང་བ་གཉིས་ངོ་བོ་གཅིག་ཏུ་སྐྱེ་བའི་ཕྱིར་རོ། །
གཞན་ཡང་ཁྱེད་ལྟར་ན་སྣོད་གཞོང་པ་ལྟ་བུ་དེ་ཆུ་མེད་པའི་ནོར་བུ་དང་། ཆུ་དང་བཅས་
25



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པའི་ནོར་བུ་གཉིས་ཀའི་རྟེན་དུ་ཁས་ལེན་དགོས་ལ། དེ་འདོད་ན་སྔགས་སྡོམ་དང་བྱང་
སེམས་ཀྱི་སྡོམ་པ་རྣམ་པ་ཀུན་ཏུ་རྟེན་དང་བརྟེན་པར་འདོད་པ་འགལ་ལོ། །གཞན་ཡང་སོ་
ཐར་བཞིན་དུ་སྡོམ་པ་གོང་མ་གཉིས་ཀྱང་གླིང་གསུམ་གྱི་སྐྱེས་པ་བུད་མེད་ལས་འགྲོ་བ་
གཞན་གྱི་རྟེན་ལ་མི་སྐྱེ་བར་ཐལ་ཞིང་། དགེ་སློང་རྡོ་རྗེ་འཛིན་པས་སེམས་ཅན་གྱི་དོན་དུ་
འགྱུར་བར་མཐོང་ནས་དགེ་སློང་གི་བསླབ་པ་ཕུལ་བའི་ཚེ་སྡོམ་པ་གོང་མ་གཉིས་པོ་གཏོང་
བར་འགྱུར་ཏེ། སྡོམ་པ་གོང་མ་གཉིས་ཀྱི་རྟེན་གཏོང་བའི་ཕྱིར་རོ། །རྟགས་ཁས། ཁྱབ་པ་
ཡོད་དེ། རྟེན་གཞོང་པ་མེད་ན་བརྟེན་པ་གཞོང་པའི་ཆུ་མེད་དགོས་པའི་ཕྱིར་རོ། །ཁྱབ་པ་
ཁས་བླངས་སོ། །ཡང་བྱང་སེམས་ཀྱི་སྡོམ་པ་དང་གསང་སྔགས་ཀྱི་སྡོམ་པ་རྫས་གཞན་དུ་
འདོད་པ་ནི་ཐེག་ཆེན་གྱི་སྡེ་སྣོད་ཀྱི་ཉམས་ལེན་གྱི་གནད་ངོས་མ་ཟིན་པ་ཡིན་ཏེ། སྔགས་
སྡོམ་རྒྱུད་ལྡན་གྱི་གང་ཟག་གིས་འཇུག་པ་སེམས་བསྐྱེད་ཀྱི་བསླབ་བྱ་ཚུལ་ཁྲིམས་རྣམ་པ་
གསུམ་དུ་མ་འདུས་པའི་ཐེག་ཆེན་གྱི་ཉམས་ལེན་གཞན་ཡོད་ན་ཉམས་ལེན་དེ་དགེ་བའི་
ཆོས་མ་ཡིན་པར་ཐལ་བའི་ཕྱིར་རོ། །
དེས་ན་ཆུ་གཞོང་དུ་ནོར་བུ་བཞག་པ་ལྟར་སྔགས་སྡོམ་གྱི་ཉམས་ལེན་རང་རྒྱུད་ཀྱི་
སྡོམ་པ་གཞན་གཉིས་ལ་ཡང་ཁྱབ་པར་ཟུར་དུ་ཅུང་ཟད་ཙམ་ཡོད་པ་འདོད་པ་དེ་ནི་བསྐྱེད་
རྫོགས་བསྒོམ་པའི་དུས་སུ་སྣང་བ་ཐམས་ཅད་ལྷ་དང་བདེ་ཆེན་གྱི་ཡེ་ཤེས་སུ་འཆར་བར་
ཁས་ལེན་པའི་འུད་སྒྲོག་སྟེ། དེ་ལྟར་ན་སྔགས་ཀྱི་རྣལ་འབྱོར་པ་ལ་ལས་དང་པོ་པ་གཏན་
མི་སྲིད་པར་ཐལ་ལོ། །ཕྱོགས་སྔ་གཉིས་པ་ལ་འདི་སྐད་དུ་འདྲི་སྟེ། འོ་ན་སྡོམ་པ་གོང་མ་
ཐོབ་པའི་ཚེ་འོག་མ་མངོན་གྱུར་ཏུ་མེད་པར་བག་ལ་ཉལ་དུ་འདོད་པ་དེ། གོང་འོག་འཛིན་
སྟངས་འགལ་བས་མངོན་གྱུར་ཏུ་མི་འབྱུང་བ་ཡིན་ནམ། ཚ་རེག་གྲང་རེག་ལྟར་ལྷན་ཅིག་
206



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
མི་གནས་འགལ་ཡིན་པས་མངོན་གྱུར་ཏུ་མི་འབྱུང་བ་ཡིན། དང་པོ་ལྟར་ན་འཛིན་སྟངས་
འགལ་བ་ནི་ཤིན་ཏུ་མི་འཐད་དེ། བྱང་སེམས་ཀྱི་སྡོམ་པ་ནི་གཞན་ལ་ཕན་པ་སྒྲུབ་པ་ཡིན་ལ།
སོ་ཐར་གྱི་སྡོམ་པ་ནི་གཞན་ལ་གནོད་པ་སྤོང་བའི་བསམ་པ་ཅན་ཡིན་པ་གང་ཞིག གཞན་
ལ་ཕན་པ་སྒྲུབ་པ་ལ་གཞན་ལ་གནོད་པ་སྤོང་བར་ཁྱབ་པར་ཁྱེད་རང་གིས་ཁས་བླང་ཞིང་
དོན་ལའང་གནས་པའི་ཕྱིར་རོ། །གཉིས་པ་ལྟར་ན་གསུམ་ལྡན་གྱི་གང་ཟག་མི་སྲིད་པ་
ཐལ་བ་ལས་དེ་ལྟར་དུ་ཡང་མི་འཐད་དེ། ཁྱེད་རང་གིས་དྲངས་པའི་རྒྱུད་རྣམས་ལས་
གསུམ་ལྡན་དུ་གསུངས་པའི་ཕྱིར་རོ། །གཞན་ཡང་བྱང་སྡོམ་དང་ལྡན་པ་ལ་སོ་ཐར་གྱི་སྡོམ་
པ་མངོན་གྱུར་ཏུ་མི་འབྱུང་ན་ཉེས་སྤྱོད་སྤོང་བའི་ཚུལ་ཁྲིམས་ཀྱང་མངོན་གྱུར་ཏུ་མེད་པར་
འདོད་དགོས་ཏེ། ཉེས་སྤྱོད་སྤོང་བའི་ཚུལ་ཁྲིམས་ནི་འཕགས་པ་ཐོགས་མེད། ཇོ་བོ་མར་མེ་
མཛད། བྱང་ཆུབ་བཟང་པོ་རྣམས་ཀྱིས་སོ་ཐར་རིས་བདུན་ལ་བཤད་པའི་ཕྱིར་རོ། །སྔགས་
སྡོམ་དང་ལྡན་པའི་གང་ཟག་ལ་བྱང་སེམས་ཀྱི་སྡོམ་པ་སྨོན་འཇུག་གཉིས་པོ་མངོན་གྱུར་ཏུ་
མི་འབྱུང་ན། གང་ཟག་དེས་རྫོགས་པའི་བྱང་ཆུབ་སྒྲུབ་པ་ནི་ཤིན་ཏུ་ངོ་མཚར་ཏེ། བྱང་ཆུབ་
སེམས་དཔའི་སྤྱོད་པ་ཚུལ་ཁྲིམས་རྣམ་པ་གསུམ་ལ་མ་བསླབ་པར་བྱང་ཆུབ་ཆེན་པོ་ཐོབ་
པར་འདོད་པ་ནི་ཁྱོད་ཁོ་ན་ལས་སངས་རྒྱས་སྲས་དང་བཅས་པས་མ་གསུངས་སོ། །འདོད་
པ་འདི་ལྟར་ན་ཐེག་ཆེན་སྤྱིར་བཤད་པ་ཚུལ་ཁྲིམས་གསུམ་གྱིས་སྒྲུབ་པའི་ས་དང་ལམ་གྱི་
ཡོན་ཏན་སྐུ་དང་ཞིང་ཁམས་ཀྱི་སྣང་བ་ཐམས་ཅད་ཀྱང་མངོན་གྱུར་ཏུ་མི་འབྱུང་བས་སངས་
རྒྱས་དེ་ལྟ་བུ་ནི་དེ་ལས་ཀྱང་མཚར་རོ། །གཞན་ཡང་རྡོ་རྗེ་མཁའ་འགྲོ་དང་། སམ་བུ་ཊ་དང་།
རྡོ་རྗེ་རྩེ་མོ་ལས་ཇི་ལྟར་དུས་གསུམ་མགོན་པོ་རྣམས། །ཞེས་སོགས་སྨོན་པ་སེམས་བསྐྱེད་དང་།
འཇུག་པ་སེམས་བསྐྱེད་གཉིས་རིགས་ལྔ་སྤྱིའི་དམ་ཚིག་ཏུ་གསུངས་པས་རྒྱུད་སྡེ་གོང་མ་
207



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
གཉིས་ཀྱི་རྡོ་རྗེ་སློབ་དཔོན་གྱི་དབང་ཐོབ་པའི་གང་ཟག་ལ་རིགས་ལྔ་སོ་སོའི་དམ་ཚིག་
མངོན་གྱུར་ཏུ་ཡོད་ཅིང་སྤྱིའི་དམ་ཚིག་བག་ལ་ཉལ་གྱི་ཚུལ་དུ་ཡོད་པར་ཁས་ལེན་དགོས་
པར་འགྱུར་རོ། །
གཞན་ཡང་སུམ་ལྡན་དགེ་སློང་གི་རྒྱུད་ཀྱི་ཀུན་གཞི་ལ་གནས་པའི་དགེ་སློང་གི་སྡོམ་
པའི་བག་ཆགས་དེ་སོ་ཐར་གྱི་སྡོམ་པ་ཡིན་ནམ་མིན། གལ་ཏེ་ཡིན་ན་དགེ་སློང་དེ་ཤི་
འཕོས་པའི་ཚེ་དགེ་སློང་གི་སྡོམ་པའི་བག་ཆགས་གཏོང་བར་ཐལ། དེའི་ཚེ་སོ་ཐར་གཏོང་
བའི་ཕྱིར། རྟག་ཁྱབ་ཁས། འདོད་ན་དགེ་སློང་ཤི་འཕོས་པའི་རྗེས་སུ་ཤེས་རྒྱུད་ལ་དགེ་
སློང་གི་བག་ཆགས་མེད་པར་འགྱུར་ཞིང་། དེའང་འདོད་ན་ཐོས་བསམ་སྒོམ་པ་སོགས་
ལའང་མཚུངས་པས་ན་ཚུལ་ཁྲིམས་ལ་གནས་ནས་ཐོས་བསམ་སྒོམ་གསུམ་བྱེད་པ་ལ་
དགོས་པ་མེད་པར་འགྱུར་རོ། །གལ་ཏེ་ཀུན་གཞིའི་སྟེང་གི་སོ་ཐར་གྱི་སྡོམ་པའི་བག་
ཆགས་དེ་ཉིད་སོ་ཐར་གྱི་སྡོམ་པ་མ་ཡིན་ན། གང་ཟག་དེའི་རྒྱུད་ལ་སོ་ཐར་གྱི་སྡོམ་པ་
གཏན་མེད་པར་འགྱུར་ཏེ་བག་ཆགས་དེ་ལས་གཞན་པའི་སོ་ཐར་གྱི་སྡོམ་པ་མེད་པར་ཁས་
བླངས་པའི་ཕྱིར་རོ། །ཉི་ཟླ་སྐར་གསུམ་གྱི་དཔེ་དང་སྦྱར་བ་ཡང་མི་འཐད་དེ་རང་གི་རྟོག་
པས་སྦྱར་བ་ཙམ་ཡིན་གྱི་རྒྱུད་དང་བསྟན་བཅོས་རྣམ་དག་གང་ནས་ཀྱང་མ་བཤད་པའི་
ཕྱིར་རོ། །འདི་དག་ནི་གནད་དོན་ལ་དཔྱད་པ་ཆེ་ལོང་ཙམ་གཞུང་ཐར་ཆགས་སུ་དགག་པ་
ཞིབ་ཏུ་ཀུན་མཁྱེན་ཆེན་པོའི་སྤྱི་དོན་ལས་རྟོགས་པར་བྱ་ཞིང་། གཞན་ཡང་། སྤྱི་དོན་དུ་
དུས་མཉམ་རྫས་ཐ་དད་དུ་འདོད་པའི་གཞུང་ལུགས་དང༌། གཞན་ལུགས་ལ་རང་ལུགས་
སུ་འཁྲུལ་ནས་གནས་གྱུར་རྫས་གཞན་དུ་འདོད་པ་ལ་བཀག་པ་མཛད་པ་རྣམས་ནི་དེང་
སང་ཧ་ཅང་མི་མཁོ་བས་འདིར་མ་སྤྲོས་སོ། །མདོར་ན་རྟེན་དང་བརྟེན་པར་འདོད་པ་དང་།
208



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཟིལ་གནོན་དུ་འདོད་པའི་ཕྱོགས་གཉིས་ཀས་ཀྱང་སྡོམ་གསུམ་ངོ་བོ་རྫས་ཐ་དད་དུ་འདོད་
པ་དེ་ལྟར་ན། གཙོ་སེམས་གཅིག་གི་འཁོར་དུ་སེམས་བྱུང་སེམས་པ་རིགས་མཐུན་ངོ་བོ་ཐ་
དད་པ་གསུམ་ཅིག་ཅར་ཡོད་པར་ཐལ་བའི་ཕྱིར་མི་འཐད་པ་ཁོ་ནའོ། །ཕྱོགས་འདི་གཉིས་
ཀས་གནས་གྱུར་གྱི་དོན་གོ་བཞིན་དུ་སྡང་ཤུགས་ཀྱིས་དགག་སྒྲུབ་བྱས་པའང་སྲིད་མོད།
ཕལ་ཆེར་བས་ནི་གནས་གྱུར་གྱི་དོན་སྡོམ་གསུམ་རིམ་ཅན་དུ་བླངས་པའི་ཚེ་འོག་མའི་
བསླབ་བྱ་གོང་མ་གོང་མའི་བསླབ་བྱར་འགྱུར་བའམ། དེར་འདུས་པའི་ལྡོག་ཆ་སུམ་ལྡན་ཏེ།
ངོ་བོ་གནས་གྱུར་ལ་ལྡོག་པ་མ་འདྲེས་པའི་གནད་མ་གོ་བར། འོ་མ་བསྙལ་བས་ཞོ། ཞོ་
བསྲུབ་པས་མར་དུ་གྱུར་པའི་ཚེ་སྔ་མ་གཉིས་མི་གནས་པ་ལྟ་བུ། སོ་ཐར་བྱང་སེམས་དུ་གྱུར།
བྱང་སེམས་སྔགས་སྡོམ་དུ་གྱུར་ཏེ་མཐར་སྔགས་ཀྱི་བསླབ་བྱ་འབའ་ཞིག་ལས་མེད་པའི་
ཆིག་ལྡན་ཞིག་གོ་སྙམ་ནས་དགག་པ་བྱས་པ་ཤས་ཆེ། འོན་ཀྱང་ཇོ་བོ་ཆེན་པོས་གནས་གྱུར་
བཀག་པ་ལྟ་བུ་ཞིག་རྣམ་ཐར་ཏུ་ཡོད་པ་ནི། དུས་སྐབས་དེར་ལོག་རྟོག་འདི་ལྟ་བུ་ལ་ཁ་
འཛིན་བྱས་པའི་སྔགས་པ་སྦྱོར་སྒྲོལ་ལམ་དུ་བྱེད་པ་མང་དག་བྱུང་བས་བསྟན་པ་ལྡེམ་པོར་
གྱུར་པ་བསལ་བའི་ཕྱིར་གསུངས་པར་མངོན་གྱི་འོག་ཏུ་འབྱུང་བའི་གནས་གྱུར་གྱི་རྣམ་
གཞག་རྒྱུད་སྡེ་དྲི་མ་མེད་པའི་ལུང་དཔེ་དོན་འབྱོར་བས་གྲུབ་པ་ནི་འགོག་པ་མ་ཡིན་ནོ། །
ཇི་ལྟར་བཀག་པའི་ཚུལ་ནི་ལམ་སྒྲོན་དུ་ཚངས་སྤྱོད་ཀྱིས་གསང་ཤེར་གྱི་དངོས་དབང་མི་
ལེན་པར་གསུངས་པ་དང་། བཀའ་གདམས་ཀྱི་ཡིག་ཆ་གཞན་དང་། དེའི་ལུགས་སུ་བྲིས་
མ་མངོན་པའི་འགྲེལ་རྙིང་འགའ་ཞིག་གིས་ཤེས་ལ། འདིས་ཀྱང་ཇོ་བོ་བོད་ལ་བཀའ་དྲིན་
ཤིན་ཏུ་ཆེ་བ་ཡིན་ཏེ། སྤྱིར་བསྟན་པ་མར་འགྲིབ་ཀྱི་དུས་སུ་རྒྱུ་ལམ་ཐུར་ལ་བདེ་བའམ། མུ་
གེ་ལ་སྙད་བཏགས་ནས་སྣམ་ཕྲུག་ལ་བོར་བཙོང་བྱེད་པ་ལྟར། རྒྱུད་ཀྱི་སྒྲ་ཇི་བཞིན་པ་ལ་
209



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བསྙད་བཏགས་ནས་སྡོམ་པ་འོག་མ་ཁྱད་དུ་གསོད་ཅིང་སྡེ་སྣོད་ལ་དགྲར་འཛིན་པ་སྔགས་
པའི་གདོལ་པ་རྣམས་ནམ་ལངས་ཀྱི་སྐར་མ་བཞིན་དུ་སོང་ནས། འཕགས་ཡུལ་གྱི་སྡོམ་
བརྩོན་ཆེན་པོ་གྲུབ་པའི་ཡོན་ཏན་གྱིས་བརྒྱན་པ་རྣམས་ཀྱི་ཕྱག་བཞེས་བཞིན་ཡེ་ཤེས་ཀྱི་
ཕྱག་རྒྱ་ཙམ་ལ་བརྟེན་ནས་སྔགས་ཀྱི་སྡོམ་ལྡན་དུ་སྒྲུབ་པས་རབ་ཏུ་བྱུང་བ་ཐམས་ཅད་ཀྱང་
སྡོམ་པ་གསུམ་ལྡན་མ་གི་ཀ་རི་ཀ་ནས་ཡ་གི་གསང་བ་འདུས་པའི་བར་གྱི་སངས་རྒྱས་ཀྱི་
བསྟན་པ་གྲུ་བཞིར་ཉམས་སུ་ལེན་པ་ངའི་བླ་མ་རྒྱ་གར་བ་ལས་མ་བྱུང་ཞེས་ཇོ་བོའི་དངོས་
སློབ་མཆོག་དག་གིས་ཆེད་དུ་བརྗོད་པའི་དོན་དེང་སང་གི་བར་དུ་ཉིན་མོའི་ལྟད་མོ་ལྟར་
གསལ་བ་འདིའོ། །
གཉིས་པ་རང་ལུགས་བཞག་པ་ལ་གསུམ་སྟེ། ཇི་ལྟར་གནས་འགྱུར་བའི་ཚུལ་
དངོས་དང་། ལེན་ཚུལ་བདུན་དང་བསྟུན་ཏེ་གནས་གྱུར་ཡོད་མེད་རྩི་བས་ངེས་ཤེས་བསྐྱེད་
པ་དང་། དེ་ཉིད་གང་ཟག་གཅིག་གི་རྒྱུད་ལ་ཇི་ལྟར་ལྡན་པའི་ཚུལ་ལོ། །དང་པོ་ནི་རང་
ལུག ས་སོགས་ཏེ། ས་སྐྱ་པ་རང་ལུགས་སུ་འཇོག་རྒྱུ་གང་ཞེ་ན། བླ་མ་རྗེ་བཙུན་ཆེན་པོ་
འཁྲུལ་པའི་དྲི་མ་ཟད་པའི་ཐུགས་མངའ་བ་གྲགས་པ་རྒྱལ་མཚན་གྱི་ཞལ་ལྔ་ནས་རང་གི་
བསྟན་བཅོས་གཉིས་སུ་གནས་གྱུར་ངོ་བོ་གཅིག་པའི་ཚུལ་དུ་གཏན་ལ་ཕབ་པ་ཡིན་ཏེ།
སྡོམ་པ་ཉི་ཤུ་པའི་འགྲེལ་པར། དེ་ལྟར་ན་རྡོ་རྗེ་རྩེ་མོ་ལས། སྡོམ་པ་གསུམ་ལ་གནས་པ་ནི། །
དང་པོའི་ཁྲུས་སུ་བཤད་པ་ཡིན། །ཞེས་གང་ཟག་གཅིག་གི་རྒྱུད་ལ་སོ་སོར་ཐར་པ་དང་།
བྱང་ཆུབ་སེམས་དཔའ་དང་། རིག་པ་འཛིན་པའི་སྡོམ་པ་གསུམ་དང་ལྡན་པར་གསུངས་པ་
འགལ་ལོ་ཞེ་ན་དེའི་དོན་འདི་ཡིན་ཏེ། སྤྱིར་སོ་སོར་ཐར་པ་ཞེས་བྱ་བའི་རང་གི་ངོ་བོ་ནི་
གཞན་ལ་གནོད་པ་གཞི་དང་བཅས་པ་ལས་བཟློག་པ་ཡིན་ལ། དེའི་སྟེང་དུ་ཕན་འདོགས་
21)



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པ་འདོད་ཅིང་ཞུགས་པ་ནི་བྱང་ཆུབ་སེམས་དཔའི་སྡོམ་པ་ཡིན་ཅིང་། དེའི་སྟེང་དུ་རིག་པ་
འཛིན་པ་ནི་རིག་པ་འཛིན་པའི་སྡོམ་པ་ཡིན་ནོ། །དེ་ལ་སོ་སོར་ཐར་པ་ནི་གཉིས་ཏེ། ཉན་
ཐོས་ཀྱི་སོ་སོར་ཐར་པ་དང་། བྱང་སེམས་ཀྱི་སོ་སོར་ཐར་པ་ལས། འདིར་བྱང་ཆུབ་སེམས་
དཔའི་སོ་སོར་ཐར་པ་ནི་སྡོམ་པ་ཐོབ་པ་དང་གནས་པ་གཉིས་ཀའི་རྟེན་དུ་རུང་གི་སྔ་མ་ནི་
དེ་ལྟར་མ་ཡིན་པས་རྡོ་རྗེ་རྩེ་མོའི་དགོངས་པ་ནི་བྱང་ཆུབ་སེམས་དཔའི་སོ་སོར་ཐར་པའོ། །
བྱང་ཆུབ་སེམས་དཔའི་སོ་ཐར་དེ་བླང་བའི་ཆོ་ག་གཞན་ཞིག་ཡོད་དམ་སོ་སོར་ཐར་པའི་
སྡོམ་པ་ཉིད་ཡིན་ཞེ་ན། སྔར་སོ་སོར་ཐར་པའི་སྡོམ་པ་ཐོབ་ན་ཕྱིས་བྱང་ཆུབ་སེམས་དཔའི་
སྡོམ་པ་ཐོབ་པའི་དུས་སུ་སྔར་གྱི་དེ་བྱང་ཆུབ་སེམས་དཔའི་སྡོམ་པར་གནས་གྱུར་ལ། སྔར་
མ་ཐོབ་ན་བྱང་ཆུབ་སེམས་དཔའི་སྨོན་པའི་དུས་ཉིད་དུ་བྱང་ཆུབ་སེམས་དཔའི་སོ་སོར་
ཐར་པའི་སྡོམ་པ་ཐོབ་པ་ཡིན་ནོ། །རྣམ་པར་སྤྲོས་པས་ཆོག་གོ། ཞེས་དང་། རྩ་ལྟུང་འཁྲུལ་
སྤོང་ལས། འདིར་ཁ་ཅིག་འདི་སྐད་དུ། གསུམ་ལ་སྐྱབས་འགྲོ་ནས་བརྩམས་ཏེ། ཞེས་བྱ་
བ་ཐུན་མོང་གི་སྐྱབས་འགྲོ་དང་སོ་སོར་ཐར་པ་ལ་འཆང་ཅིང་། རྡོ་རྗེ་རྩེ་མོ་ལས་ཀྱང་། སོ་
སོར་ཐར་དང་བྱང་ཆུབ་སེམས། །རིག་འཛིན་རང་གི་སྡོམ་པའོ། །ཞེས་གསུངས་པ་དེ་
གཉིས་ཀའང་སྐྱོན་དང་བཅས་པ་ཡིན་ཏེ། རིག་པ་འཛིན་པ་དང་བྱང་ཆུབ་སེམས་དཔའི་
སྡོམ་པ་གཉིས་ནི་ནང་མི་འགལ་མོད། སོ་སོར་ཐར་པ་ནི་བྱང་ཆུབ་སེམས་དཔའི་སྡོམ་པ་
ཐོབ་པའི་རྟེན་དུ་མི་རུང་སྟེ། སོ་སོར་ཐར་པ་ནི་གླིང་གསུམ་གྱི་སྐྱེས་པ་དང་བུད་མེད་མིན་པ་
གཞན་ལ་མི་སྐྱེ་ལ། བྱང་ཆུབ་སེམས་དཔའི་སྡོམ་པ་ནི་འགྲོ་བ་མཐའ་དག་ལ་སྐྱེ་བར་
གསུངས་པའི་ཕྱིར་རོ། །ཡང་གནས་པའི་རྟེན་དུའང་མི་འཐད་དེ། སོ་སོར་ཐར་པ་ནི་ཤི་ནས་
གཏོང་ལ། བྱང་ཆུབ་སེམས་དཔའ་ནི་ཇི་སྲིད་སངས་མ་རྒྱས་ཀྱི་བར་དུ་མི་གཏོང་བའི་ཕྱིར་
21 1



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
རོ་ཞེ་ན། ཉན་ཐོས་དང་ཐུན་མོང་བའི་སོ་སོར་ཐར་པ་འདི་ནི་ཐོབ་པ་དང་གནས་པའི་རྟེན་
དུ་མི་རུང་བ་ཁྱོད་སྨྲ་བ་བཞིན་ཁོ་བོ་ཅག་ཀྱང་སྨྲའོ། །འོ་ན་ཁྱོད་ཀྱི་སོ་སོར་ཐར་པ་སྔོན་དུ་མ་
སོང་བའི་སྡོམ་པ་གསུམ་གང་ཡིན་ཞེ་ན། འདིར་སོ་སོར་ཐར་པའི་རང་བཞིན་ནི་གཞན་ལ་
གནོད་པ་གཞི་དང་བཅས་པ་ལས་ལོག་པ་ཡིན་ལ། བྱང་ཆུབ་སེམས་དཔའི་སྡོམ་པ་ནི་དེའི་
སྟེང་དུ་གཞན་ལ་ཕན་འདོགས་པར་ཞུགས་པ་ཡིན་ཅིང་། རིག་པ་འཛིན་པ་ནི་དེ་དག་ཀྱང་
ལྷའི་རྣམ་པའམ། ཡེ་ཤེས་ཀྱིས་བྱིན་གྱིས་བརླབས་ནས་ལོངས་སྤྱོད་པས་ན་འདི་ལ་འགལ་
བ་ཡོད་པ་མ་ཡིན་ནོ། །འོ་ན་སྔར་སོ་སོར་ཐར་པའི་སྡོམ་པ་དགེ་སློང་གི་བར་ཐོབ་པ་ཞིག་
གིས་ཕྱིས་བྱང་ཆུབ་ཏུ་སེམས་བསྐྱེད་ནས་སླར་ཡང་དབང་ནོས་པར་གྱུར་ན། འདི་ལ་སྡོམ་
པ་ཇི་ལྟར་ལྡན་ཞེ་ན། དགེ་སློང་གིས་སེམས་བསྐྱེད་པའི་ཚེ་སོ་སོར་ཐར་པ་ཐམས་ཅད་བྱང་
ཆུབ་སེམས་དཔའི་སྡོམ་པར་འགྱུར་ལ། དཀྱིལ་འཁོར་དུ་ཞུགས་པའི་ཚེ་ན་སྡོམ་པ་དེ་
ཐམས་ཅད་ཀྱང་རིག་པ་འཛིན་པའི་སྡོམ་པ་ཞེས་བྱ་བ་ཡིན་ནོ། །དེ་སྐད་དུ་རྒྱུད་འབུམ་པའི་
ལུང་དེ་ཁོ་ན་ཉིད་ཡེ་ཤེས་གྲུབ་པ་ཞེས་བྱ་བ་ལས་འབྱུང་བ། རྡོ་ཡི་རིགས་ཀྱི་བྱེ་བྲག་གིས། །
བཞུས་པས་ལྕགས་དང་ཟངས་དངུལ་འབྱུང་། །གསེར་འགྱུར་རྩི་ཡི་དངོས་པོ་ཡིས། །ཀུན་
ཀྱང་གསེར་དུ་སྒྱུར་བར་བྱེད། །དེ་བཞིན་སེམས་ཀྱི་བྱེ་བྲག་གིས། །རིགས་ཅན་གསུམ་གྱི་
སྡོམ་པ་ཡང་། །དཀྱིལ་འཁོར་ཆེན་པོ་འདིར་ཞུགས་ན། །རྡོ་རྗེ་འཛིན་པ་ཞེས་བྱའོ། །ཞེས་
གསུངས་སོ། །དཔེ་དེའང་རྡོ་ནི་ཕལ་པ་ཡིན་ལ། ལྕགས་ནི་ཉན་ཐོས་ཀྱི་བསླབ་པར་བྱ་བ།
ཟངས་ནི་རང་རྒྱལ་གྱི་བསླབ་པར་བྱ་བ། དངུལ་ནི་བྱང་ཆུབ་སེམས་དཔའི་བསླབ་པར་བྱ་
བ་ཡིན་ཞིང་། གསེར་འགྱུར་རྩི་ནི་རྡོ་རྗེ་ཐེག་པའི་བསླབ་པར་བྱ་བ་ཡིན་པར་མངོན་ནོ། །
ཞེས་གསུངས་ཏེ། སྡོམ་པ་གསུམ་གནས་འགྱུར་ངོ་བོ་གཅིག་ལ་ལྡོག་པ་ཐ་དད་པའི་ཚུལ་དུ་
212



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གཏན་ལ་ཕབ་པར་མཛད་ཅིང་། དེ་བཞིན་དུ་སྔ་འགྱུར་གྱི་རྒྱུད་སྒྱུ་འཕྲུལ་དྲྭ་བ་སོགས་ནས་
བསྟན་པའི་རྗེས་སུ་འབྲངས་ཏེ། མཁས་པ་ཆེན་པོ་རོང་ཟོམ་ཆོས་ཀྱི་བཟང་པོ་དང་། ཟུར་
ལུགས་ཀྱི་བླ་མ་ཕལ་ཆེ་བ། ཁྱད་པར་རྒྱལ་བ་ཀློང་ཆེན་རབ་འབྱམས་པ་དྲི་མེད་འོད་ཟེར།
མངའ་རིས་པཎ་ཆེན་པདྨ་དབང་རྒྱལ། སྨིན་གླིང་པཎ་ཆེན་དྷརྨ་ཤྲཱི་སོགས་གསང་སྔགས་
རྙིང་མའི་ཕྱོགས་ཀྱི་མཁས་ཤིང་གྲུབ་བརྙེས་ཚད་ཐུབ་རྣམས་ཀྱིས་ཀྱང་ཚུལ་འདི་ཁོ་ན་ཉིད་
དུ་ཞལ་གྱིས་བཞེས་པ་སོ་སོའི་གཞུང་དུ་གསལ་ཞིང་། དགོངས་པ་རྨ་མེད་པ་འདི་ལྟ་བུ་ནི་
རིག་པ་དང་ལུང་གང་གིས་ཀྱང་མ་གྲུབ་པ་འཕྱོན་མའི་བུ་ལྟར་ཁུངས་མེད་པ་མ་ཡིན་ཏེ།
དེའི་ཤེས་བྱེད་ཀྱང་རྡོ་ཡི་རིགས་ཀྱི་བྱེ་བྲག་བཤུས་པ་ལས་ལྕགས་དང་། ཟངས། དངུལ་
གསུམ་འབྱུང་བ་ལ། གསེར་འགྱུར་གྱི་རྩིས་བསྒྱུར་བས་ན་ལྕགས་ལ་སོགས་པའི་དངོས་པོ་
རྣམས་ཐ་དད་མེད་པར་གསེར་གྱི་དངོས་པོ་ཁོ་ནར་འགྱུར་བ་དང་ཆོས་མཚུངས་པར། སོ་སྐྱེ་
ཕལ་པའི་རྒྱུད་ལས་ཉན་ཐོས། རང་རྒྱལ། བྱང་ཆུབ་སེམས་དཔའི་མྱང་འདས་རིགས་ཅན་
གསུམ་སོ་སོའི་ཐེག་པ་གསུམ་གྱི་བསླབ་པས་རིམ་གྱིས་སྡོམ་པ་རྣམས། རྡོ་རྗེ་ཐེག་པའི་
དཀྱིལ་འཁོར་ཆེན་པོར་ཞུགས་པས་ཉན་ཐོས་སོགས་ཀྱི་བསླབ་པ་ཐ་དད་མེད་པར་ཐམས་
ཅད་ཀྱང་རྡོ་རྗེ་འཛིན་པར་འགྱུར་རོ་ཞེས་པ་སྟེ། གསང་བ་འདུས་པའི་རྒྱུད་འབུམ་པ་ལས།
རྡོ་ཡི་རིགས་ཀྱི་བྱེ་བྲག་ཅིག བཞུ་བས་ལྕགས་དང་ཟངས་དངུལ་འགྱུར། །ཞེས་སོགས་
སྔར་དྲངས་པའི་ལུང་གིས་གྲུབ་པ་དེ་བཞིན་དུ་ལོ་ཆེན་རིན་ཆེན་བཟང་པོའི་རྒྱུད་སྡེ་སྤྱིའི་
རྣམ་བཤད་ལས་ཀྱང་། ཚུལ་འདི་ལྟར་དུ་སྡོམ་པ་གནས་འགྱུར་ངོ་བོ་གཅིག་ལ་ལྡོག་པ་ཐ་
དད་པ་གཉིས་ཀའི་ཚུལ་དཔེ་དང་བཅས་གསུངས་ཡོད་པའི་ཕྱིར་རོ། །
གཉིས་པ་ལེན་ཚུལ་བདུན་དང་བསྟུན་པའི་གནས་འགྱུར་ཡོད་མེད་རྩི་བའི་ངེས་ཤེས་
213



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བསྐྱེད་པ་ལ་མཚམས་སྦྱར་བ་དང༌། སྤྱིར་བཤད་པ། སོ་སོར་བཤད་པའོ། །དང་པོ་ནི།
སྤྱིར་ནི་སོགས་ཏེ་གང་དུ་སྨོས་པའི་སྡོམ་པ་དེ་རྣམས་སྤྱིར་ན་སྡོམ་པ་ལེན་པའི་ཚུལ་གྱི་རྣམ་
གྲངས་རྣམས་འོག་ཏུ་བཤད་པ་ལྟར་ཞེས་སོ། ། །
གཉིས་པ་ནི། དེ་ལྟ་བུའི་སྡོམ་པ་ལེན་ཚུལ་འདྲ་མིན་བདུན་ཡོད་པས། ཐོག་མར་
སོགས་ཏེ་ཐོག་མར་ཉན་ཐོས་ཀྱི་སོ་ཐར་རིས་བདུན་གང་ཡང་རུང་བའི་སྡོམ་པ་བླང་། དེ་
ནས་བྱང་ཆུབ་སེམས་དཔའི་སྡོམ་པ་དབུ་སེམས་ཀྱི་ཆོ་ག་གང་རུང་གི་སྒོ་ནས་བླང་། སླར་
ཡང་དེ་ནས་སྔགས་སྡོམ་བླང་བའི་ཚུལ་དང་། ཡང་ན་ཐེག་ཆེན་གྱི་སྡོམ་པ་བླངས་ནས།
དེའི་རྗེས་སུ་སྡོམ་པ་གོང་མ་གཉིས་པོ་རང་རང་གི་ཆོ་གས་རིམ་བཞིན་བླང་བའི་ཚུལ་དང་།
ཡང་ན་ཉན་ཐོས་རང་རྒྱལ་གྱིས་བསྡུས་པའི་ཐེག་དམན་གྱི་སྡོམ་པ་གང་རུང་དང་ལྡན་པར་
བྱས་ནས། སྡོམ་པ་བར་མ་བྱང་སྡོམ་མ་བླངས་པར་སྔགས་ལ་ཞུགས་པའི་ཚུལ་དང་། དེས་
མཚོན་པའི་ཐེག་ཆེན་སོ་ཐར་ཙམ་བླངས་ནས། སྡོམ་པ་བར་མ་མི་ལེན་པར་སྔགས་སྡོམ་ལ་
འཇུག་པའི་ཚུལ་དང་། ཡང་ན་སྡོམ་པ་འོག་མ་སོ་ཐར་གྱི་སྡོམ་པ་མ་བླང ས་པར་བྱང་སྡོམ་
བླངས་ཏེ་སྔགས་ལ་འཇུག་པའི་ཚུལ་དང༌། ཡང་ན་སྡོམ་པ་འོག་མ་གཉིས་གང་ཡང་མ་
བླངས་པར་སྔགས་ལ་འཇུག་པའི་ཚུལ་དང་། ཐོག་མར་སྔགས་ལ་ཞུགས་ཏེ་སྡོམ་པ་བླངས་ནས།
དེའི་རྗེས་སུ་སྡོམ་པ་འོག་མ་གཉིས་ལེན་པ་སྟེ་རྣམ་གྲངས་མི་འདྲ་བ་བདུན་དུ་ངེས་པ་ཡིན་ནོ། །
གསུམ་པ་ནི། དང་པོར་སོགས་ཏེ། དེ་དག་གི་ཤེས་བྱེད་ལེན་ཚུལ་དང་པོ་བརྟག་
གཉིས་ཀྱི་སྐལ་དམན་རིམ་འཇུག་གི་སྐབས་སུ། དང་པོ་གསོ་སྦྱོང་སྦྱིན་པར་བྱ། །དེ་རྗེས་
བསླབ་པའི་གནས་བཅུ་ཉིད། །དེ་ལ་བྱེ་བྲག་སྨྲ་བ་བསྟན། །མདོ་སྡེ་པ་ཡང་དེ་བཞིན་ནོ། །
དེ་ལ་རྣལ་འབྱོར་སྤྱོད་པ་བསྟན། །དེ་ཡི་རྗེས་སུ་དབུ་མ་ཉིད། །སྔགས་ཀྱི་རིམ་པ་ཀུན་ཤེས་
214



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ནས། །དེ་རྗེས་ཀྱེ་ཡི་རྡོ་རྗེ་བསྟན། །ཞེས་གསུངས་པ་ལྟར་སྐལ་དམན་རིམ་འཇུག་གི་ལམ་
གྱི་སྒོ་ནས་བཀྲི་བའི་ཚུལ་ལུང་གིས་གྲུབ་ཅིང་། དེའང་ཐེག་དམན་རང་རྒྱུད་པས་ཐེག་པ་
ཆེན་པོའི་ཡོན་ཏན་ཐོས་པས་བློ་ཡོངས་སུ་འགྱུར་ཏེ། བྱང་སྡོམ་བླངས་པའི་ཚེ་རང་ཉིད་ཞི་
བདེ་དོན་གཉེར་གྱི་དམན་པའི་སེམས་ཀྱི་ཆ་མཐའ་དག་དོར་ནས་སྤོང་སེམས་ཀྱི་ཆ་དེ་ཉིད་
བྱང་སྡོམ་གྱི་ངོ་བོར་གནས་འགྱུར་ལ། སླར་ཡང་ཚེ་གཅིག་ལུས་གཅིག་གིས་ཟུང་འཇུག་རྡོ་
རྗེ་འཆང་གི་གོ་འཕང་ཐོབ་པར་བྱེད་པའི་མྱུར་ལམ་འཚོལ་བའི་དད་པ་དང་བརྩོན་འགྲུས་
ཅན་གྱི་གང་ཟག་དེས། དཀྱིལ་འཁོར་དུ་ཞུགས་ཏེ་དབང་བསྐུར་ཟབ་མོ་བླངས་པས་སྔགས་
སྡོམ་ཐོབ་པ་ན་སྔར་གྱི་སོ་ཐར་གྱི་དགེ་སློང་གི་སྡོམ་པ་དང་། སེམས་བསྐྱེད་ཀྱི་བྱང་ཆུབ་
སེམས་དཔའི་སྡོམ་པ་ཀུན་སྔགས་ཀྱི་སྡོམ་པར་གནས་འགྱུར་བ་ཡིན་ཏེ། སྡོམ་པ་འོག་མ་
གཉིས་འབྲས་བུ་ལམ་བྱེད་ཀྱི་ཐབས་ཀྱིས་མ་ཟིན་པ་ལས། སྔགས་ཀྱི་སྡོམ་པ་ཐོབ་པའི་ཚེ་
ན་འབྲས་བུ་ལམ་བྱེད་ཀྱི་ཐབས་ལ་མཁས་པའི་ཁྱད་པར་གྱིས་ཟིན་པས་སྔགས་སྡོམ་དུ་
གནས་འགྱུར་བ་ཡིན་ནོ། །དེའི་ཚེ་ན་ཐ་མལ་སྣང་ཞེན་གྱི་ལྡོག་པ་བཏང་བར་གྱུར་ཀྱང་སྡོམ་
པ་འོག་མ་སོ་བྱང་གཉིས་མི་བཏང་སྟེ། དེ་གཉིས་ཀྱི་ལྡོག་ཆ་གཞན་གནོད་གཞི་བཅས་སྤོང་
བ་དང་། དེའི་སྟེང་དུ་གཞན་ལ་ཕན་འདོགས་པར་ཞུགས་པ་གཉིས་གོང་འཕེལ་གྱི་ཚུལ་གྱིས།
དབང་གི་སྟ་གོན་གྱི་སྐབས་སུ་སྡོམ་བཟུང་གི་རྗེས་ཟློས་ལན་གསུམ་བྱས་པ་ལས་ཐོབ་པའི་
རིགས་ལྔ་སྤྱིའི་དམ་ཚིག་ཏུ་འདུས་པའི་ཕྱིར་སྔགས་སྡོམ་གྱི་ངོ་བོར་གནས་འགྱུར་བ་ཡིན་ནོ། །
ལེན་ཚུལ་གཉིས་པ་ལྟར་ན་བྱང་སྡོམ་བླངས་པ་གྱུར་ཀྱང་གནས་འགྱུར་རྩི་བར་མེད་དེ།
སྔར་གྱི་ཐེག་ཆེན་སོ་ཐར་དེ་ལ་དང་པོ་ཉིད་ནས་དམན་སེམས་ཀྱི་ཆ་མེད་ཅིང་། བྱང་སེམས་
སྡོམ་པའི་ངོ་བོ་ཙམ་ཞིག་ཡོད་ཟིན་པའི་ཕྱིར་རོ། །འོན་ཀྱང་ཕྱིས་བྱང་སེམས་སྡོམ་པ་སྐྱེས་
215



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
པའི་ཚེ་ཡོན་ཏན་གྱི་ཆ་ཤས་བསྣན་པའི་ཚུལ་གྱིས་ངོ་བོ་གཅིག་ཏུ་སྐྱེ་བ་ཡིན་ནོ། །སྔགས་ལ་
འཇུག་ཚུལ་གསུམ་པ་དང་། བཞི་པ་དང་། ལྔ་པ་རྣམས་ནི་སྔར་དྲངས་པའི་རྒྱུད་འབུམ་པའི་ལུང་།
རིགས་ཅན་གསུམ་གྱི་སྡོམ་པ་ཡང་། །དཀྱིལ་འཁོར་ཆེན་པོ་འདིར་ཞུགས་ན། །རྡོ་རྗེ་འཛིན་
པ་ཞེས་བྱའོ། །ཞེས་པས་གྲུབ་ཅིང་། དེ་ཡང་སྔར་བྱང་སེམས་དང་སོ་ཐར་གྱི་སྡོམ་པ་འོག་
མ་ཐམས་ཅད་འབྲས་བུ་ལམ་བྱེད་ཀྱི་ཐབས་ཀྱིས་མ་བཟུང་བའི་སྡོམ་པ་ཡིན་པ་ལས། ཕྱིས་
དེ་ཀུན་ཀྱང་སྔགས་ཀྱི་སྡོམ་པ་ཐོབ་ཙམ་ནས་འབྲས་བུ་ལམ་བྱེད་ཀྱི་ཐབས་དེས་ཟིན་པའི་
སྡོམ་པར་གནས་འགྱུར་རོ། །བྱང་སེམས་ཀྱི་སྡོམ་པ་གནས་འགྱུར་རྒྱུའི་སོར་སྡོམ་ཡིན་ན་
ཐེག་དམན་སོར་སྡོམ་ཡིན་པས་ཁྱབ་ཅིང་། དེ་ལ་རྟེན་རིགས་ཅན་གྱི་སྒོ་ནས་དབྱེ་ན་ཉན་
ཐོས་སོར་སྡོམ་དང་རང་རྒྱལ་སོར་སྡོམ་གཉིས་ཡོད་ལ། དེའི་ཕྱི་མ་རང་རྒྱལ་གྱི་སྡོམ་པ་
ཡིན་ཀྱང་བཤད་ཚུལ་གྱི་དབང་དུ་བྱས་ན་ཉན་ཐོས་ལུགས་ཀྱི་སོར་སྡོམ་ཡིན་པས་ཁྱབ་སྟེ།
དེའི་གནད་ཀྱང་ཉན་རང་གཉིས་ཀའི་བསླབ་པ་ཉན་ཐོས་སྡེ་སྣོད་ཀྱི་ཁོངས་སུ་གཏོགས་ཤིང་།
རང་རྒྱལ་གྱི་དམིགས་བྱའི་སྡེ་སྣོད་བྱ་བའི་ཐ་སྙད་ལོགས་སུ་མེད་པའི་ཕྱིར་རོ། །ཉན་རང་
གང་རུང་གི་བསླབ་པ་དང་ལྡན་པས་དེ་མ་ཐག་ཏུ་སྔགས་སྡོམ་དུ་འཇུག་པ་ནི་མི་འཐད་དེ།
ཐེག་དམན་གྱི་རིགས་ལ་བསམ་པ་ཁྱད་པར་ཅན་སྔོན་དུ་མ་སྐྱེས་པར་སྔགས་ལ་ཞུགས་པ་
ཡོད་པ་མིན་པར་རྗེ་བཙུན་བསོད་ནམས་རྩེ་མོས་དབང་ཆུ་ཆེན་མོའི་རིམ་འཇུག་སྐབས་སུ་
གསུངས་པས་ཤེས་ཏེ། དེའང་འདི་ལྟར། གལ་ཏེ་ཐེག་པ་ཆེན་པོ་ལ་མ་ཞུགས་ཏེ་སོ་སོར་
ཐར་པ་ལ་ཞུགས་སོ་ཞེས་སྨྲ་ན། དེ་མ་ཐག་ཏུ་དབང་བསྐུར་བ་ཁས་མི་ལེན་ཏེ། སྙིང་རྗེ་ཆེན་
པོ་སྔོན་དུ་འགྲོ་བའི་བྱང་ཆུབ་ཏུ་སེམས་བསྐྱེད་ལ། ཞེས་གསུངས་པའི་ཕྱིར། དེས་ན་བྱང་
སེམས་སྡོམ་པ་ཆོ་གས་བླང་བ་མ་གྲུབ་ཀྱང་སེམས་བསྐྱེད་དང་ཆ་འདྲ་བའི་གཞན་དོན་དུ་བླ་
216



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ན་མེད་པའི་བྱང་ཆུབ་ཐོབ་འདོད་ཀྱི་ཀུན་སློང་ཁྱད་པར་དུ་འཕགས་པ་བསྐྱེད་དེ་སྔགས་ལ་
འཇུག་དགོས་སོ། །གལ་ཏེ་ཐེག་ཆེན་སོ་ཐར་བླངས་པ་ཞིག་ཡིན་ན་ཀུན་སློང་དེས་སྔགས་
ལ་ཞུགས་པའང་ཡོད་མོད། གནས་འགྱུར་ཚུལ་ནི་བྱང་སེམས་སྡོམ་པ་དང་མཚུངས་སོ། །
ལེན་ཚུལ་དྲུག་པ་ནི། རྗེ་བཙུན་རྩེ་མོའི་དབང་ཆུར། དང་པོ་ཉིད་ནས་ཕྱག་རྒྱ་ཆེན་པོ་
མཆོག་གི་དངོས་གྲུབ་ཐོབ་པའི་དོན་དུ་དབང་བསྐུར་ཞུའོ་ཞེས་ཟེར་ན། དེ་ལ་དང་པོ་ནས་
དབང་བསྐུར་བྱེད་དོ་ཞེས་གསུངས་པས་ཅིག་ཅར་འཇུག་པའི་ཚུལ་ཚིག་གིས་ཟིན་ཅིང་།
སྡོམ་པ་གསུམ་ཆར་ཡང་ཆོ་ག་གཅིག་ལས་ཐོབ་པའི་ཕྱིར། ངོ་བོ་ཡང་གཅིག་ཏུ་སྐྱེ་བ་ཁོ་ན་
ཡིན་ཞིང་གནས་འགྱུར་བརྩི་མི་དགོས་སོ། །ཚུལ་འདིའི་རིག་པས་སོ་ཐར་སྔོན་དུ་མ་སོང་
བར་སེམས་བསྐྱེད་ཀྱི་ཆོ་གས་སོ་ཐར་དང་བྱང་སྡོམ་གཉིས་ཀ་ཐོབ་པའང་ངོ་བོ་གཅིག་ཏུ་སྐྱེ་
བ་དང༌། གནས་འགྱུར་བརྩིར་མེད་པར་འགྲེའོ། །ལེན་ཚུལ་བདུན་པ་ནི། རྡོ་རྗེ་རྩེ་མོའི་
སྡོམ་པ་བསྒྲགས་བཟུང་གི་ཚིག་གིས་ཤེས་ཏེ། སེམས་ཅན་ཀུན་གྱི་དོན་གྱི་ཕྱིར། །བདག་གི་
སྡོམ་པ་མ་ལུས་གཟུང་། །ཞེས་དང་། སྲོག་གཅོད་རྐུ་དང་འཁྲིག་པ་དང་། །རྫུན་དང་ཆང་ནི་
རྣམ་སྤང་ཞིང་། །ཁྱིམ་པའི་སྡོམ་ལ་ལེགས་གནས་ནས། །གསང་སྔགས་རྒྱལ་པོ་རབ་ཏུ་
བསྒྲུབ། །གལ་ཏེ་དེ་དག་རབ་བྱུང་འགྱུར། །སྡོམ་པ་གསུམ་དང་ཡང་དག་ལྡན། །ཞེས་ཁྱིམ་
པས་སྔགས་སྡོམ་ཐོབ་པའི་རྗེས་སུ་སྡོམ་པ་མ་ལུས་པ་བཟུང་བར་ཡོད་པར་གསུངས་པས་
སོ། །དེས་ན་སྡོམ་པ་འོག་མ་གཉིས་ཐོབ་པའི་སྔགས་ཀྱི་སྡོམ་པའི་ཚུལ་ཁྲིམས་རྣམ་གསུམ་
གྱི་ངོ་བོ་དང་གཅིག་ཏུ་སྐྱེ་བའི་ཕྱིར་གནས་འགྱུར་བརྩིར་མེད་དེ། སྔགས་སྡོམ་ལ་གནས་
བཞིན་དུ་སྡོམ་པ་འོག་མ་བླངས་ན་དེའི་ངོ་བོར་སྐྱེ་བ་ལས་མ་འདས་སོ། །དེར་མ་ཟད་བླ་
མེད་སྡོམ་ལྡན་གྱིས་སྔར་མ་ཐོབ་པའི་རྒྱུད་སྡེ་འོག་མའི་དཀྱིལ་འཁོར་དུ་འཇུག་པ་དང༌།
217



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
རྗེས་གནང་རིག་གཏད་སོགས་ལའང་ཚུལ་འདིས་དཔགས་ཏེ། དབང་བཞི་རྫོགས་པའི་
རྗེས་སུ་དམ་ཚིག་དང་སྡོམ་པ་གང་སྐྱེས་ཀྱང་སྔར་དབང་བཞིའི་སྐབས་སུ་ཐོབ་པ་དེ་དང་
དེར་རིགས་གཅིག་པའི་དམ་ཚིག་དང་སྡོམ་པ་ཡིན་པས་ངོ་བོ་གཅིག་ཏུ་སྐྱེ་ལ། དེའང་
བསྐྱེད་རིམ་དང་འབྲེལ་བའི་དམ་ཚིག་དང་སྡོམ་པ་རྣམས་ནི་སྔར་བུམ་དབང་གི་སྐབས་སུ་
ཐོབ་པ་དེ་དང་རིགས་གཅིག་ལ་རྫོགས་རིམ་དང་འབྲེལ་བའི་དམ་ཚིག་དང་སྡོམ་པ་རྣམས་ནི།
དབང་གོང་མའི་སྐབས་སུ་ཐོབ་པ་དེ་དང་རིགས་གཅིག་པས་སོ། །དེ་ནས་སྡོམ་པ་འོག་མའི་
ངོ་བོ་སྔར་མ་ཐོབ་པ་གསར་དུ་འཐོབ་བྱ་མེད་ཀྱང་དགོས་པ་ནི། དམ་པ་དང་པོ་ལས། རྟེན་
ལ་གསུམ་སྟེ་དགེ་སློང་མཆོག འབྲིང་ནི་དགེ་ཚུལ་ཡིན་པར་འདོད། །ཁྱིམ་ན་གནས་པ་ཐ་
མའོ། །ཞེས་པ་ལྟར་རྟེན་གསུམ་གྱི་ནང་ནས་དགེ་སློང་གི་རྟེན་མཆོག་ཡིན་པ་དང་། སངས་
རྒྱས་ཀྱི་བསྟན་པའི་འཇུག་སྒོ་ཡིན་པ་དང་། གདུལ་བྱ་སྣ་ཚོགས་པ་བསྐྱང་བ་དང་རྗེས་སུ་
འཛིན་པ་ལ་གཅེས་པའི་ཕྱིར་དེ་དང་དེར་ཞུགས་པ་ཡིན་གྱི། འོག་མ་ལ་ཞེན་ནས་མ་ཡིན་ཏེ།
དཔེར་ན་བྱིས་པ་འདྲིད་པའི་ཕྱིར་བྱེ་མའི་ཁང་བུ་ལ་རྩེ་གྲོགས་བྱེད་ཀྱང་ཁང་པ་ཡིན་སྙམ་
པའི་ཞེན་པ་མེད་པ་སྟེ། བླ་ཆེན་འཕགས་པ་སོགས་ཀྱི་རྣམ་པར་ཐར་པ་བཞིན་ནོ། །དེས་ན་
སོ་ཐར་སོགས་སྡོམ་པ་རང་རྐང་གསུམ་པོ་དང་། སྡོམ་པ་སྔ་མ་ཕྱི་མར་གནས་འགྱུར་བའི་
ཚུལ་བཤད་ཟིན་པ་ལྟར་ཡིན་ཀྱང་། སྤྱིར་སོ་ཐར་ཙམ་ནི་བྱང་སེམས་ཀྱི་སྡོམ་པར་གནས་
འགྱུར་བ་མ་ཡིན་ཏེ། བྱང་སྡོམ་རང་ཉིད་ཀྱང་སོ་ཐར་སྡོམ་པའི་བྱེ་བྲག་ཡིན་པའི་ཕྱིར། དེ་
བཞིན་དུ་སོ་ཐར་ཙམ་དང་བྱང་སྡོམ་ཙམ་དེ་དག་ཀྱང་སྔགས་ཀྱི་སྡོམ་པར་གནས་འགྱུར་བ་
མ་ཡིན་ཏེ། སྔགས་སྡོམ་ཡང་སྡོམ་པ་སྔ་མ་དག་གི་བྱེ་བྲག་ཏུ་གྲུབ་སྟེ་ཁྱབ་བྱ་བྱེ་བྲག་དང་
ཁྱབ་བྱེད་སྤྱི་གཉིས་འབྲེལ་དགོས་པ་འདི་རིགས་པར་སྨྲ་བའི་ལུགས་ཡིན་པས་སོ། །
218



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གསུམ་པ་དེ་ཉིད་གང་ཟག་གཅིག་གི་རྒྱུད་ལ་ཇི་ལྟར་ལྡན་པའི་ཚུལ་ནི། དེ་ལྟའི་
སོགས་ཏེ། དེ་ལྟར་སྔར་བཤད་པའི་ལེན་ཚུལ་བདུན་པོ་གང་ཡིན་ཀྱང་སྔགས་སྡོམ་རྒྱུད་ལ་
ལྡན་པའི་ཚེ་སྡོམ་པ་གསུམ་ཆར་ཡང་ངོ་བོ་གཅིག་དང་ལྡན་པ་ཡིན་ཏེ། སྡོམ་གསུམ་རིམ་
བཞིན་དུ་གནས་གྱུར་པ་ཡིན་ནའང་སྔགས་ཀྱི་ངོ་བོར་ཡོད་པའི་ཕྱིར་དང་། འོག་མ་སྔོན་དུ་
མ་སོང་བར་སྡོམ་པ་གསུམ་ལ་ཅིག་ཅར་འཇུག་པ་ཡིན་ཀྱང་དབང་གི་ཆོ་ག་གཅིག་པུ་ལས།
གཞན་གནོད་གཞི་བཅས་སྤོང་བ་དང་། གཞན་ལ་ཕན་པ་སྒྲུབ་པ་དང་། དེ་ཐམས་ཅད་ཀྱང་
འབྲས་བུ་ལམ་བྱེད་ཀྱིས་ཟིན་པའི་སྡོམ་པ་གསུམ་ཅིག་ཅར་དུ་ཐོབ་པའི་ཕྱིར། དེ་དག་ཀྱང་
སྔགས་ཀྱི་སྡོམ་པའི་ངོ་བོར་ཡོད་པ་ཡིན་ནོ། །འོན་ཀྱང་སྔགས་ལ་མ་ཞུགས་པའི་སོ་བྱང་
རང་རྐང་གཉིས་པོ་སྔགས་སྡོམ་དང་ངོ་བོ་མི་གཅིག་སྟེ། འབྲས་བུ་ལམ་བྱེད་ཀྱིས་ཟིན་པ་དེ་
མེད་པས་སོ། །དེ་ལྟར་སོ་ཐར་བྱང་སྡོམ་དང་ངོ་བོ་གཅིག་ཏུ་རུང་བ་ཡང་ཐེག་ཆེན་སོ་ཐར་
ཉིད་ཡིན་གྱི། གཅིག་ཤོས་ཉན་ཐོས་སོ་ཐར་ནི་མ་ཡིན་ཏེ། དེ་དང་རྣམ་པ་ཀུན་ཏུ་འགལ་
བའི་ཕྱིར་རོ། །དེས་ན་བྱང་སེམས་ཀྱི་སྡོམ་པ་དང་ལྡན་པ་ཡིན་ན་གཉིས་དང་ངེས་པར་ལྡན་
པ་དང་། སྔགས་སྡོམ་དང་ལྡན་པ་ཡིན་ན་སྡོམ་པ་གསུམ་ཆར་དང་ལྡན་པས་ཁྱབ་པར་ཤེས་
པར་བྱའོ། །འདིར་ཁ་ཅིག་གནས་འགྱུར་ངོ་བོ་གཅིག་པའི་ཚུལ་བརྟགས་གྲུབ་པར། སྡོམ་
པའི་སྐད་ཅིག་སྔ་ཕྱི་རྫས་གཅིག་པར་མི་འཐད་དེ། མདོ་རྒྱུད་བསྟན་བཅོས་ཚད་ལྡན་དང་
འགལ་བའི་ཕྱིར། ཞེས་སྨྲ་བ་དང་། ཡང་ཁ་ཅིག་གིས་གནས་འགྱུར་བ་འཐད་དེ། ངོ་བོ་མི་
གཅིག་སྟེ་སེམས་ཅན་གྱི་ཤེས་པ་སངས་རྒྱས་ཀྱི་ཡེ་ཤེས་སུ་གནས་འགྱུར་ཀྱང་ངོ་བོ་མི་
གཅིག་པ་བཞིན་ནོ། །ཞེས་སོགས་བཤད་པ་པོ་དེ་དག་གིས་དོན་མ་རྟོགས་པར་གཞི་མེད་
ཀྱི་དགག་པ་ཙམ་དུ་ཟད་དོ། །ཚུལ་འདི་མདོ་རྒྱུད་མངའ་བདག་བརྩེ་བ་ཆེན་པོ་ཡབ་སྲས་
219



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཞབས་ཀྱིས་བཀྲལ་བའི་ངེས་གསང་བླ་ན་མེད་པའི་དགོངས་པ་དཔྱིས་ཕྱིན་པའི་ལུགས་
སྲོལ་རྨད་དུ་བྱུང་བ་སྟེ། རྡོ་རྗེ་རྩེ་མོ་ལས། སྡོམ་པ་གསུམ་ལ་གནས་པ་ནི། །དང་པོའི་ཁྲུས་
སུ་བཤད་པ་ཡིན། །ཞེས་དང་། དཔུང་བཟང་གི་རྒྱུད་ལས། རྒྱལ་བ་ངས་གསུངས་སོ་སོར་
ཐར་བ་ཡི། །དམ་ཚིག་དང་ནི་སྡོམ་པ་མ་ལུས་པ། །སྔགས་པ་ཁྱིམ་པས་རྟགས་དང་ཆ་
ལུགས་སྤོང་། །ལྷག་མ་རྣམས་ནི་ཉམས་སུ་བླང་བར་བྱ། །ཞེས་དང་། སློབ་དཔོན་འཇམ་
དཔལ་གྲགས་པས། སྡོམ་གསུམ་ཆོ་གར་མི་ལྡན་པར། །སྔགས་ཀྱི་བདག་ཉིད་མི་འགྱུར་ཏེ། །
ཞེས་སོགས་གསལ་བར་གསུངས་པ་བཞིན་ནོ། ། །
གཉིས་པ་གནས་པ་དེ་རྐྱེན་གྱིས་ཇི་ལྟར་གཏོང་བའི་ཚུལ་ལ་གསུམ་སྟེ། གཏོང་བའི་
རྒྱུ་ནི་ངོས་བཟུང་བ་དང༌། སྡོམ་གསུམ་རིམ་ཅན་དུ་བླངས་པའི་གཏོང་ཚུལ་དང་། དབང་
བསྐུར་གྱི་ཆོ་ག་ཁོ་ན་ལས་ཐོབ་པའི་གཏོང་ཚུལ་ལོ། །དང་པོ་ལ་གསུམ་སྟེ། སོ་ཐར་གྱི་
གཏོང་བའི་རྒྱུ་ངོས་བཟུང་བ་དང་། བྱང་སེམས་ཀྱི་གཏོང་བའི་རྒྱུ་ངོས་བཟུང་བ་དང༌།
སྔགས་སྡོམ་གྱི་གཏོང་བའི་རྒྱུ་ངོས་བཟུང་བའོ། །དང་པོ་ནི། གཏོང་བའི་རྒྱུ་ནི་སོགས་ཏེ།
སྡོམ་པ་གཏོང་བའི་རྒྱུ་ལ་སོ་ཐར་གྱི་གཏན་ཁྲིམས་ནི་མཛོད་ལས། བསླབ་པ་ཕུལ་དང་ཤི་
འཕོས་དང་། །མཚན་གཉིས་དག་ནི་བྱུང་བ་དང་། །རྩ་བ་ཆད་དམ་མཚན་འདས་ལས། །སོ་
སོར་ཐར་པའི་འདུལ་བ་གཏོང་། །ཞེས་གསུངས་པ་ལྟར་རྒྱུ་རྣམ་པ་ལྔས་གཏོང་སྟེ། མི་བརྡ་
འཕྲོད་པའི་དྲུང་དུ་བསླབ་པའི་གཞི་རྣམས་བསམ་པ་ཐག་པས་ཕུལ་ན་དང་། རིས་མཐུན་
པའི་རྟེན་བོར་ཏེ་ཤི་འཕོས་ན་དང༌། ཕོ་མོའི་མཚན་མ་གཉིས་ཅིག་ཅར་དུ་བྱུང་ནས་རྟེན་
ཉམས་པར་གྱུར་ན་དང་། མཚན་ལན་གསུམ་དུ་འགྱུར་ན་དང་། ལོག་ལྟ་སྐྱེས་པས་དགེ་རྩ་
ཆད་པ་རྣམས་ནི་སྡེ་པ་སྤྱི་ལ་གྲགས་པའི་གཏོང་ཚུལ་ཡིན་ལ། སྡེ་བ་སོ་སོའི་འདོད་ཚུལ་
220



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གཞན་ཡང་སྔ་མའི་འཕྲོར། ཁ་ཅིག་ལྟུང་བར་འགྱུར་ལས་སྨྲ། །གཞན་དག་དམ་ཆོས་ནུབ་
པ་ལས། །ཁ་ཆེ་རྣམས་ནི་བྱུང་བ་ན། །བུ་ལོན་ནོར་བཞིན་གཉིས་སུ་འདོད། །ཅེས་གསུངས་
པ་ལྟར་སྡེ་པ་ཁ་ཅིག་ཕམ་པ་བཞི་ལས་གང་ཡང་རུང་བ་གཅིག་སྤྱད་པས་སྡོམ་པ་གཏོང་བ་དང་།
གཞན་དག་དམ་པའི་ཆོས་ནུབ་པར་གྱུར་ན་གཏོང་བ་དང་། ཁ་ཆེ་བྱེ་བྲག་ཏུ་སྨྲ་བ་རྣམས་ནི་
གང་ཡང་རུང་བ་རྩ་བའི་ལྟུང་བ་བྱུང་བའི་ཆ་ནས་ཚུལ་འཆལ་དང་། མ་བྱུང་བའི་ཆ་ནས་
ཚུལ་ཁྲིམས་དང་ལྡན་པ་ཡིན་པས། དཔེར་ན་མི་འགའ་ཞིག་ལ་ནོར་ཡང་བདོགབུ་ལོན་
ཡང་ཆགས་པ་བཞིན་ནོ། །ཞེས་ཟེར་རོ། །བསྙེན་གནས་ཀྱི་སྡོམ་པ་གཏོང་བའི་རྒྱུ་ནི་བསླབ་
པ་ཕུལ་བ་སོགས་དང་། དེ་སྲིད་དུ་འཕངས་པའི་ཕྱིར་མཚན་མོ་འདས་པ་ལས་ཀྱང་གཏོང་
ངོ༌། །གཞན་ཡང་ལོ་ཉི་ཤུ་མ་ལོན་པ་ལ་ལོན་པར་འདུ་ཤེས་ཏེ་བསྙེན་པར་རྫོགས་ནས་རྗེས་
སུ་ལོ་ཉི་ཤུ་མ་ལོན་པར་ཤེས་པ་དང་བསླབ་པ་ཉམས་པར་བྱས་པ་སོགས་ཀྱང་སྡོམ་པ་
འཇིག་པའི་རྒྱུ་ཡིན་ནོ། །
གཉིས་པ་ནི། བྱང་སྡོམ་གཏོང་བའི་སོགས་ཏེ། སྨོན་སེམས་གཏོང་བ་དང་། རྩ་བའི་
ལྟུང་བ་གང་ཡང་རུང་བ་གཅིག་བྱུང་ནས་ཕྱིར་བཅོས་མ་གྲུབ་པར་ཞག་གི་དྲུག་ཆ་ལས་
འདས་ན་རྟེན་དང་གཞི་ཉམས་པར་བྱས་པས་སྡོམ་པ་གཏོང་སྟེ། མདོ་སྡུད་པ་ལས། གལ་ཏེ་
བསྐལ་པ་བྱེ་བར་དགེ་བའི་ལས་ལམ་བཅུ། །སྤྱོད་ཀྱང་རང་རྒྱལ་དགྲ་བཅོམ་ཉིད་དུ་སེམས་
བསྐྱེད་ན། །དེ་ནི་ཚུལ་ཁྲིམས་སྐྱོན་བྱུང་ཚུལ་ཁྲིམས་ཉམས་པ་སྟེ། །ཞེས་གསུངས་པ་དང་།
ནམ་མཁའི་སྙིང་པོའི་མདོ་ལས། རྩ་བའི་ལྟུང་བ་དེ་དག་གིས་ཐེག་པ་ཆེན་པོ་ལ་ཡང་དག་
པར་ཞུགས་པའི་ལས་དང་པོ་པ་འཁྲུལ་པ་རྣམས་དགེ་བའི་རྩ་བ་སྔོན་བསྐྱེད་པ་རྣམས་ཐལ་
བར་བརླག་སྟེ་ཕམ་པར་འགྱུར་ཞིང་། ལྷ་དང་མི་དང་ཐེག་པ་ཆེན་པོའི་བདེ་བའི་གནས་
221



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ལས་ལྟུང་ནས་ངན་སོང་དུ་འགྲོ་བར་འགྱུར། ཡུན་རིང་པོར་འཁོར་བ་ནས་འཁོར་བར་
འགྱུར་ཏེ། དགེ་བའི་བཤེས་གཉེན་དང་བྲལ་བར་འགྱུར་རོ། །ཞེས་གསུངས་ལ། དེའང་རྩ་
ལྟུང་དེ་དག་ཐམས་ཅད་སྤོང་བར་ཁས་བླངས་པ་དབང་རྣོན་གྱི་དབང་དུ་བྱས་པ་ཡིན་གྱི།
དབང་པོ་བརྟུལ་འབྲིང་གཉིས་ནི་རང་གི་བློ་ཚོད་དང་སྦྱར་ཏེ་ཁས་བླངས་པའི་བསླབ་བྱ་དེ་
དག་དང་། སྨོན་སེམས་མ་ཉམས་པར་བསྲུངས་ན། གཞན་ཉམས་པས་བྱང་སེམས་ཀྱི་སྡོམ་
པ་གཏོང་བ་མི་འགྱུར་ཏེ། སྤྱོད་འཇུག་ལས། བྱང་ཆུབ་སེམས་ནི་བསྐྱེད་བགྱི་ཞིང་། །ཞེས་
སྨོན་པ་བླངས་ནས། བྱང་ཆུབ་སེམས་དཔའི་བསླབ་པ་ལ། །རིམ་པ་བཞིན་དུ་བསླབ་པར་
བགྱི། །ཞེས་རིམ་གྱིས་སློབ་པ་ལས། བསླབ་བྱ་ཐམས་ཅད་ད་ལྟ་ཉིད་ནས་སློབ་པར་ཁས་
བླངས་པ་མེད་པས་ཉེས་པ་མེད་དོ། །བསླབ་བཏུས་ལས་ཀྱང་། སྡོམ་པ་བདག་ཉིད་ཀྱི་
སྟོབས་དང་སྦྱར་ཏེ་བླང་བར་བྱ་བ་སྟེ། ཞེས་གསུངས་པའི་དགོངས་པའང་སྣང་ངོ་། ཡང་
སེམས་ཅན་གང་ཞིག་གིས་བདག་སུན་པར་བྱས་ནས། ད་ནི་ཁྱོད་ཀྱི་དོན་སྒྲུབ་པ་གཏན་དུ་
སྤང་བར་བྱའོ་སྙམ་དུ་བློས་བཏང་བ་དང་། ནག་པོའི་ཆོས་བཞི་སྤྱད་པ་དང་སྨོན་འཇུག་ཅིག་
ཅར་དུ་བཏང་སྟེ། འཕགས་པ་དཀོན་མཆོག་བརྩེགས་པ་ལས། །འོད་སྲུང་བྱང་ཆུབ་སེམས་
དཔའ་ཆོས་བཞི་དང་ལྡན་ན་བྱང་ཆུབ་ཀྱི་སེམས་བརྗེད་པར་འགྱུར་ཏེ། ཞེས་སོགས་
གསུངས་པས་སོ། །ཡང་ཕམ་འདྲ་བཞི་པོ་ལྟ་བུ་གང་རུང་གཅིག་རྒྱུན་མ་ཆད་པར་སྤྱོད་པ་
དང༌། དེ་ལ་འཛེམ་པའི་ངོ་ཚ་དང་ཁྲེལ་ཡོད་ཅུང་ཟད་ཙམ་མེད་པ་དེས་མགུ་བ་བྱེད་ཅིང་།
དེ་ལ་ཡོན་ཏན་དུ་བལྟ་བའི་ཡན་ལག་བཞི་ཚང་བའི་ཀུན་དཀྲིས་ཆེན་པོ་ནི་སྡོམ་པ་འཇོམས་
པའི་རྒྱུར་གསུངས་ཏེ། བྱང་ས་ལས། རྒྱུ་གཉིས་ཁོ་ནས་བྱང་ཆུབ་སེམས་དཔའི་ཚུལ་ཁྲིམས་
ཀྱི་སྡོམ་པ་ཡང་དག་པ་བླངས་པ་གཏོང་བར་འགྱུར་ཏེ། བླ་ན་མེད་པ་ཡང་དག་པར་རྫོགས་
བླ
222



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པའི་བྱང་ཆུབ་ཀྱི་སྨོན་པའི་སེམས་གཏོང་བ་དང་། ཕམ་པ་ལྟ་བུ་ཀུན་ནས་དཀྲིས་པ་ཆེན་པོ་
ཀུན་ཏུ་སྤྱད་པའོ། །ཞེས་གསུངས་སོ། །རྒྱུ་གཉིས་པོའང་ཐུན་ཚོད་ལས་མ་འདས་པར་
བཤགས་སྡོམ་ནུས་ན་མི་གཏོང་སྟེ། ཉེ་བར་འཁོར་གྱིས་ཞུས་པ་ལས། ཉེ་བར་འཁོར་འདི་
ལ་ཐེག་པ་ཆེན་པོ་ལ་ཞུགས་པའི་བྱང་ཆུབ་སེམས་དཔའ་གལ་ཏེ་སྔ་དྲོའི་དུས་སུ་ལྟུང་བ་
བྱུང་ཡང་ཕྱེད་ཀྱི་དུས་སུ་ཐམས་ཅད་མཁྱེན་པའི་སེམས་དང་མི་འབྲལ་བར་གནས་ཏེ། དེ་
ལྟར་ན་ཐེག་པ་ཆེན་པོ་ལ་ཞུགས་པའི་ཚུལ་ཁྲིམས་ཀྱི་ཕུང་པོ་མཐའ་མེད་དོ། །གལ་ཏེ་ཕྱེད་
ཀྱི་དུས་སུ་ལྟུང་བ་བྱུང་ཡང་ཕྱི་མ་བྲེད་ཀྱི་དུས་སུ་ཐམས་ཅད་མཁྱེན་པའི་སེམས་དང་མི་
འབྲལ་བར་གནས་ཏེ། དེ་ལྟར་ན་ཐེག་པ་ཆེན་པོ་ལ་ཡང་དག་པར་ཞུགས་པའི་ཚུལ་ཁྲིམས་
ཀྱི་ཕུང་པོ་མཐའ་མེད་དོ། །ཞེས་སོགས་གསུངས་པས་སོ། །ཕམ་འདྲ་བཞིའང་ཡན་ལག་མ་
ཚང་བའི་འབྲིང་དང་ཆུང་ངུ་ནི་སྡོམ་པ་གཏོང་བའི་རྒྱུར་མ་གསུངས་སོ། །དེ་དག་ནི་རིམ་
བཞིན་ཞི་བ་ལྷའི་བསླབ་བཏུས་དང་། འཕགས་པ་ཐོགས་མེད་ཀྱི་བྱང་སའི་དགོངས་པ་
ཡིན་ནོ། ། །
གསུམ་པ་ནི། སྔགས་ལ་སོགས་སྔགས་སྡོམ་གཏོང་བའི་རྒྱུ་ངོས་གཟུང་བ་ལ།
སྔགས་ཀྱི་སྡོམ་པ་ལ་རྒྱུད་སྡེ་བཞི་པོ་རང་རང་གི་རྩ་ལྟུང་སྔར་སྨོས་པ་རྣམས་སྤྱད་པས་སོ་
སོའི་དམ་ཚིག་དང་སྡོམ་པ་ཟད་པར་བྱས་པའི་ཕྱིར་གཏོང་བའི་ཐ་སྙད་རུང་སྟེ། རྩ་ལྟུང་དེ་
དང་དེ་སྤྱད་པས་རྒྱུད་སྡོམ་པ་དང་མི་ལྡན་པ་བྱས་པའི་ཕྱིར་རོ། །
གཉིས་པ་སྡོམ་གསུམ་རིམ་ཅན་དུ་བླངས་པའི་གཏོང་ཚུལ་ལ་དགེ་སློང་གི་སྡོམ་པ་
བཏང་ནས་གོང་མ་གཉིས་མི་གཏོང་བ་དང་། གོང་མ་གཉིས་བཏང་ནས་དགེ་སློང་གི་སྡོམ་
པ་མི་གཏོང་བ་དང་། དགེ་སློང་གི་སྡོམ་པ་དང་སྔགས་སྡོམ་གཉིས་བཏང་ནས་བྱང་སྡོམ་མི་
223



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གཏོང་བ་དང༌། སྔགས་སྡོམ་བཏང་ནས་འོག་མ་གཉིས་མི་གཏོང་བ་དང༌། གསུམ་ཆར་དུས་
མཉམ་དུ་གཏོང་བ་དང་རྣམ་པ་ལྔ་ལས། དང་པོ་ནི། སྡོམ་གསུམ་རིམ་གྱིས་སོགས་སྡོམ་
གསུམ་རིམ་ཅན་གྱིས་བླངས་པས་དགེ་སློང་གིས་གཞན་དོན་དུ་འགྱུར་བ་སོགས་དགོས་པ་
ཁྱད་པར་ཅན་མཐོང་བའི་ཚེ་དགེ་སློང་གི་བསླབ་པ་ཕུལ་བ་དང༌། ཤི་འཕོས་པའི་ཚེ་དགེ་
སློང་གི་སྡོམ་པ་བཏང་སྟེ། དེའི་གཏོང་རྒྱུ་བྱུང་བའི་ཕྱིར། དེའི་ཚེ་གོང་མ་གཉིས་གཏོང་བ་
མིན་ཏེ། གཏོང་རྒྱུ་མ་བྱུང་བའི་ཕྱིར། །
གཉིས་པ་ནི། སྨོན་སེམས་སོགས་ཏེ། དེ་ལྟ་བུའི་དགེ་སློང་གིས་སྨོན་སེམས་གཏོང་
བའམ། བྱང་སེམས་ཀྱི་སྡོམ་པའི་ཕམ་འདྲ་བཞི་ཀུན་དཀྲིས་ཆེན་པོས་སྤྱད་ཚེ་གོང་མ་
གཉིས་བཏང་སྟེ། བྱང་སེམས་ཀྱི་སྡོམ་པའི་གཏོང་རྒྱུ་དངོས་བྱུང་ཞིང་། སྔགས་སྡོམ་གྱི་རྩ་
ལྟུང་ལྔ་པ་བྱང་སེམས་སྤོང་བའམ། གཉིས་པ་བདེ་གཤེགས་བཀའ་འདས་དག་བྱུང་བའི་ཕྱིར།
དགེ་སློང་གི་སྡོམ་པ་མི་གཏོང་སྟེ། གཏོང་རྒྱུ་མ་བྱུང་བའི་ཕྱིར། །
གསུམ་པ་ནི། དེ་ལྟའི་སོགས་ཏེ། དེ་ལྟ་བུའི་དགེ་སློང་གིས་དགོས་པ་ཁྱད་པར་ཅན་
མེད་པར་ཕམ་པ་བཞི་སྤྱད་ན་དགེ་སློང་གི་སྡོམ་པ་དང་། སྔགས་སྡོམ་གཉིས་ཀ་གཏོང་སྟེ།
དགེ་སློང་གི་སྡོམ་པའི་ཕམ་པ་དང་། སྔགས་ཀྱི་རྩ་ལྟུང་གཉིས་པ་དག་བྱུང་བའི་ཕྱིར། བྱང་
སེམས་ཀྱི་སྡོམ་པ་ནི་མི་གཏོང་སྟེ། རང་གི་ཆོ་གས་ཐོབ་ཅིང་དེའི་གཏོང་རྒྱུ་མ་བྱུང་བའི་ཕྱིར།
བཞི་པ་ནི། སྔགས་ཀྱི་སོགས་ཏེ། དེ་ལྟ་བུའི་དགེ་སློང་གིས་སྔགས་ཀྱི་རྩ་ལྟུང་བདུན་པ་
གསང་སྒྲོགས་དང་། བརྒྱད་པ་ཕུང་པོ་ལ་སྨད་པ་ལྟ་བུ་ཐུན་མོང་མ་ཡིན་པ་རྣམས་སྤྱད་པས་
སྔགས་སྡོམ་ཉིད་གཏོང་སྟེ། དེའི་ཚེ་སྔགས་ཀྱི་རྩ་ལྟུང་བྱུང་བའི་ཕྱིར། སྡོམ་པ་འོག་མ་
གཉིས་མི་གཏོང་སྟེ། དེའི་གཏོང་རྒྱུ་མ་བྱུང་བའི་ཕྱིར་རོ། །ལྔ་པ་ནི། སྨོན་སེམས་སོགས་ཏེ།
224



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
དེ་ལྟ་བུའི་དགེ་སློང་གིས་སྨོན་སེམས་བཏང་ནས། སོ་ཐར་གྱི་ཕམ་པ་བཞི་སྤྱད་པའི་ཚེ་སུམ་
ཆར་གཏོང་སྟེ། རྒྱུ་མཚན་དགེ་སློང་གི་སྡོམ་པའི་ཕམ་པ་བྱུང་བའི་ཕྱིར་དང་། བྱང་སེམས་ཀྱི་
སྨོན་སེམས་གཏོང་བའི་ཕྱིར་དང་། སྔགས་ཀྱི་བདེ་གཤེགས་བཀའ་འདས་ཀྱི་རྩ་ལྟུང་
གཉིས་པ་བྱུང་བའི་ཕྱིར་རོ། །སྤྱིར་ན་བྱང་སྡོམ་གཏོང་བས་སྔགས་སྡོམ་ཡང་གཏོང་སྟེ། བྱང་
སེམས་ཀྱི་གཏོང་བའི་རྒྱུ་ཀུན་དཀྲིས་དྲག་པོས་ཕམ་པར་སྤྱད་པ་དང་། སྨོན་སེམས་གཏོང་
བ་གཉིས་སུ་ངེས་པ་ལས། དང་པོ་ནི་བདེ་གཤེགས་བཀའ་འདས་དང་། གཉིས་པ་ནི་རྩ་
ལྟུང་ལྔ་པ་ཡིན་པའི་ཕྱིར་དང་། སྔགས་སྡོམ་ཡང་སྔ་མ་བྱང་སྡོམ་གྱི་བྱེ་བྲག་ཡིན་པའི་ཕྱིར་
རོ། །དེ་བཞིན་དུ་དགེ་སློང་གི་སྡོམ་པའི་རིས་བདུན་བཏང་ནས་གོང་མ་གཉིས་མི་གཏོང་བ་
ནི་ཡོད་པ་ཡིན་གྱི། བདུན་པོ་དེའི་ལྡོག་ཆ་མིན་པའི་སོ་ཐར་ཙམ་གཏོང་ཡང་གོང་མ་གཉིས་
མི་གཏོང་བ་ནི་ཡོད་པ་མ་ཡིན་ཏེ། དེ་གཉིས་ཀྱང་སོ་ཐར་གྱི་སྡོམ་པའི་བྱེ་བྲག་ཡིན་པའི་
ཕྱིར་རོ། །
གསུམ་པ་དབང་བསྐུར་གྱི་ཆོ་ག་ཁོ་ན་ལས་ཐོབ་པའི་གཏོང་ཚུལ་ནི། དབང་ཆོག་
སོགས་ཏེ། སྡོམ་པ་འོག་མ་གཉིས་ཡིན་པའི་ཆོ་ག་སྔོན་དུ་མ་སོང་བར་དབང་བསྐུར་གྱི་ཆོ་
ག་གཅིག་པུ་ལས་སྡོམ་པ་གསུམ་ཆར་ཐོབ་པ་ལ་ནི། སྔགས་ཀྱི་རྩ་ལྟུང་གང་ཡང་རུང་བ་
བྱུང་ཚེ་སྡོམ་པ་གསུམ་ཆར་གཏོང་སྟེ། དེ་ལྟ་བུའི་སྡོམ་པ་གསུམ་གང་ཡང་སྔགས་སྡོམ་
གཅིག་པུ་ལ་ལྡོག་པའི་སྒོ་ནས་གསུམ་དུ་ཕྱེ་བ་ཡིན་པ་དང་། ལེན་པའི་ཆོ་ག་ཡང་དབང་
བསྐུར་ཁོ་ན་ལས་ཐོབ་དགོས་པ་ཡིན་གྱི། ཆོ་ག་གཞན་ལ་མ་ལྟོས་པའི་ཕྱིར། འོན་ཀྱང་སྨོན་
སེམས་མ་བཏང་ན་རྩ་ལྟུང་བྱུང་བས་སྡོམ་པའི་ལྡོག་པ་བཏང་ཡང་ཀུན་རྫོབ་བྱང་ཆུབ་
སེམས་ཀྱི་ལྡོག་པ་ནི་མི་གཏོང་བ་ཡོད་དོ་། །རིག་པ་འདི་ལ་བརྟེན་ནས་སོ་ཐར་ལེན་པའི་ཆོ་
225



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ག་སྔོན་དུ་མ་སོང་བར་སེམས་བསྐྱེད་ཀྱི་ཆོ་ག་ལས་ཐོབ་པའི་སོ་བྱང་གཉིས་ལྡན་ཡང་
གཏོང་བའི་ཚུལ་རིགས་འགྲེ་སྟེ། བྱང་སེམས་ཀྱི་སྡོམ་པ་གཏོང་བའི་ཚེ་གཉིས་ལྡན་གཏོང་
བ་དང་། བྱང་སེམས་ཀྱི་སྡོམ་པ་ཆོ་གས་མ་བླངས་པར་སོ་ཐར་རིས་བརྒྱད་པོ་བྱང་ཆུབ་ཀྱི་
སེམས་ཀྱིས་ཟིན་པའི་སྒོ་ནས་བླངས་པའི་གཉིས་ལྡན་ཡང་སོ་ཐར་གཏོང་བའི་ཚེ་སྡོམ་པ་
གཉིས་ཆར་གཏོང་བར་ཤེས་པར་བྱའོ། །དེའི་ཚེ་ཐེག་ཆེན་སོ་ཐར་དགེ་སློང་གི་སྡོམ་པ་
སོགས་ཀྱི་ངོ་བོའམ། ལྡོག་པ་ཤི་འཕོས་པའི་ཚེ་གཏོང་སྟེ། ཉན་ཐོས་ལུགས་ཀྱི་ཆོ་ག་ལས་
ཐོབ་པའི་གཏན་ཁྲིམས་ཡིན་པ་དང་། ལེན་པའི་ཚེ་ཇི་སྲིད་མ་ཤིའི་བར་དུ་བླངས་པ་ཡིན་
པའི་ཕྱིར། འོན་ཀྱང་ཀུན་སློང་བྱང་ཆུབ་སེམས་ཀྱི་ལྡོག་པ་དང༌། དེའི་ཕན་ཡོན་ཤི་འཕོས་
ནས་ཀྱང་རྗེས་སུ་འབྲངས་ཏེ། རྟེན་གྱི་གང་ཟག་ཕན་སེམས་དང་ལྡན་པར་འགྱུར་བ་དང༌།
སྡོམ་པའི་འབྲས་བུས་བདེ་འགྲོ་འཐོབ་པར་འགྱུར་བའི་ཕྱིར། དེ་སྐད་དུ་འཇམ་དབྱངས་བླ་
མས། ཐེག་ཆེན་སོ་སོར་ཐར་ཡིན་ཡང་། །དགེ་སློང་ལ་སོགས་སྡོམ་པ་ཡི། །ལྡོག་པ་ཤི་བའི་
ཚེ་ན་གཏོང༌། །བྱང་ཆུབ་སེམས་ཀྱི་ལྡོག་པ་དང༌། །དེ་ཡི་འབྲས་བུ་ཤི་ཡང་འབྱུང་། །ཞེས་
གསུངས་སོ། །
གསུམ་པ་སུམ་ལྡན་གང་ཟག་གིས་སྡོམ་པ་གསུམ་ཉམས་སུ་ལེན་པའི་ཚུལ་ལ་
གཉིས་ཏེ། སོ་སོའི་བསླབ་བྱ་ལ་སློབ་ཚུལ་དང་། རེ་རེའང་སུམ་ལྡན་དུ་ཉམས་སུ་ལེན་པའི་
ཚུལ་ལོ། །དང་པོ་ནི། ཉམས་ལེན་སོགས་ཏེ་སྡོམ་པ་གསུམ་དང་ལྡན་པའི་རྟེན་གྱི་གང་
ཟག་གིས་ཉམས་ལེན་གྱི་སྙིང་པོར་དྲིལ་ན། སུམ་ལྡན་དགེ་སློང་རྡོ་རྗེ་འཛིན་པས་ཇི་སྲིད་དུ་
རིམ་གཉིས་ཏིང་ངེ་འཛིན་མཐར་ཕྱིན་ཏེ། བསླབ་དང་དབང་ལས་རྣམ་པར་གྲོལ། །ཞེས་པ་
ལྟ་བུའི་རྟོགས་པ་བརྟན་པར་མ་གྱུར་བར་དེ་སྲིད་དུ་རང་རྒྱུད་ཀྱི་སྡོམ་གསུམ་གྱི་བསླབ་བྱ་
226



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སྤང་བླང་རྣམས་སེམས་ཅན་གྱི་དོན་དུ་འགྱུར་བ་སོགས་དགོས་པ་ཁྱད་པར་ཅན་མེད་པའི་
ཚེ་སོ་སོའི་གཞུང་ནས་འབྱུང་བ་བཞིན་གསུམ་ཀ་མི་འགལ་བར་སྤྱད་པར་བྱ་དགོས་ཏེ།
གསང་བ་འདུས་པའི་བཤད་རྒྱུད་ལས། ཕྱི་རུ་ཉན་ཐོས་སྤྱོད་པ་བསྲུང་། །ནང་དུ་འདུས་
པའི་དོན་ལ་དགའ། །ཞེས་དང༌། གུར་ལས། ཉན་ཐོས་སྤྱོད་པ་སྲུང་བ་པོ། །ཞེས་སོགས་
མང་དུ་གསུངས་པའི་ཕྱིར། འོན་ཀྱང་སྡོམ་གསུམ་གྱི་བསླབ་བྱ་ནང་ཕན་ཚུན་འགལ་ན་གོང་
མའི་དབང་དུ་བྱས་ཏེ་བསྲུང་དགོས་ཏེ། རྒྱུ་མཚན་ཡང་དེའི་རྒྱུད་ཀྱི་སྡོམ་པ་འོག་མ་ཐམས་
ཅད་གནས་གྱུར་ནས་སྡོམ་པ་གོང་མའི་ངོ་བོར་ཡོད་པའི་ཕྱིར་དང་། དེའི་བསྲུང་བྱའི་གཙོ་བོ་
གོང་མ་ཡིན་པའི་ཕྱིར་དང་། ཆོས་ཀྱི་རྒྱལ་པོ་འཕགས་པ་རིན་པོ་ཆེའི་དྲིས་ལན་འགའ་ཞིག་ལས།
སྡོམ་པ་གོང་མ་གོང་མའི་དབང་དུ་བྱས་ནས་སྤྱད་པར་གསུངས་པས་སོ། །རྟེན་གྱི་གང་ཟག་
དེ་ལྟ་བུ་ལ་སེམས་ཅན་གྱི་དོན་དུ་འགྱུར་བ་སོགས་དགོས་པ་ཁྱད་པར་ཅན་གྱི་ཚེ་ལུས་ངག་
གི་བཅས་པ་ཐམས་ཅད་ཀྱང་གནང་སྟེ། སྤྱོད་འཇུག་ལས། ཐུགས་རྗེ་མངའ་བ་རིང་
གཟིགས་པས། །བཀག་པ་རྣམས་ཀྱང་དེ་ལ་གནང་། །ཞེས་དང་། བཞི་བརྒྱ་པ་ལས།
བསམ་པས་བྱང་ཆུབ་སེམས་དཔའ་ལ། །དགེ་བའམ་ཡང་ན་མི་དགེ་བ། །ཐམས་ཅད་དགེ་
བ་ཉིད་འགྱུར་ཏེ། །གང་ཕྱིར་སེམས་དེ་གཙོ་བའི་ཕྱིར། །ཞེས་དང་། འཇམ་དབྱངས་བླ་
མར་བཀའ་གདམས་དོ་སྐོར་བའི་དྲིས་ལན་ལས། སྡོམ་གསུམ་ལྡན་པའི་གང་ཟག་གིས། །
སྤང་བྱ་ཕན་ཚུན་ནང་འགལ་ཚེ། །དགག་བྱ་དང་ནི་དགོས་པ་གཉིས། །གཙོ་བོ་གང་ཆེའི་
དབང་དུ་ཐོང་། །ཞེས་དང་། རབ་དབྱེར། འཇིག་རྟེན་འཇུག་པའི་རྒྱུར་གྱུར་ན། །ཐེག་ཆེན་
སོ་སོར་ཐར་ལ་གནང༌། །ཞེས་སོགས་གསུངས་པའི་ཕྱིར། འོན་ཀྱང་དང་པོའི་ལས་ཅན་
གྱིས་སེམས་ཅན་གྱི་དོན་དུ་འགྱུར་བ་སོགས་དགག་བྱ་དང་དགོས་པ་ཁྱད་པར་ཅན་ཞིག་
227



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བརྩིར་མེད་པར་གོང་མའི་ཡན་ལག་འགའ་ཞིག་དང་། འོག་མའི་རྩ་བ་ལྟ་བུ་འགལ་བའི་ཚེ་
འོག་མ་གཙོ་བོར་བྱས་ནས་བསྲུང་དགོས་ཏེ། སྤྱོད་འཇུག་ལས། འདི་ལྟར་སྦྱིན་པའི་དུས་
དག་ཏུ། །ཚུལ་ཁྲིམས་བཏང་སྙོམས་བྱ་བར་གསུངས། །ཞེས་དང་། ལྟུང་བ་འཆད་པའི་
སྐབས་སུ་ཡང་། སྡོམ་པ་གཉིས་ཀྱི་བཅས་པ་ལས། །དགོས་པ་མེད་པར་འདའ་བ་དང༌།
ཞེས་དགོས་མེད་དུ་བཅས་པ་ལས་འདས་ན་ཡན་ལག་གི་ལྟུང་བར་གསུངས་པ་དང་། བྱང་
ཆུབ་སེམས་དཔའི་ཚུལ་ཁྲིམས་ལ་གསུམ་དུ་ཡོད་པ་ལས་ཉེས་སྤྱོད་སྡོམ་པའི་ཚུལ་ཁྲིམས་
ཡིན་པའི་ཕྱིར། འཇམ་དབྱངས་བླ་མས། འདི་ལ་སྡིག་ཏོ་མི་དགེའི་ཕྱོགས། །ཕལ་ཆེར་ཉན་
ཐོས་ལུགས་བཞིན་བསྲུང་། །ཞེས་སོགས་གསུངས་པས་སོ། །དེས་ན་སོ་སོའི་རྒྱུད་ཚོད་
དགོས་པ་སོགས་དང་བསྟུན་ཏེ་ལག་ཏུ་ལེན་པ་གཅེས་སོ། །
གཉིས་པ་རེ་རེའང་སུམ་ལྡན་དུ་ཉམས་སུ་ལེན་པའི་ཚུལ་ལ་མཚམས་སྦྱར་བ་དང་།
རྒྱས་པར་བཤད་པའོ། །དང་པོ་ནི། སྡོམ་པ་སོགས་ཏེ་སྡོམ་པ་རེ་རེའང་སུམ་ལྡན་དུ་བསྒྲུབ་
པའོ། །།
གཉིས་པ་ནི། སོ་ཐར་སོགས་ཏེ་སོ་ཐར་གྱི་ཉམས་ལེན་ནི། དཔེར་ན་རང་རྒྱུད་ལ་
ཉོན་མོངས་པ་འདོད་ཆགས་ལྟ་བུ་སྐྱེས་པའི་ཚེ། གཉེན་པོ་མི་སྡུག་པ་བསྒོམ་པ་དང་། རང་
ཉིད་རྟེན་དགེ་སློང་ལ་སོགས་པ་ཡིན་པ་རྒྱུ་མཚན་དུ་བྱས་ནས་ངོ་ཚ་ཤེས་པ་དང་ཁྲེལ་ཡོད་
པས་སྤོང་བ་སོ་ཐར་སྡོམ་པའི་ཉམས་ལེན། དེའི་སྟེང་དུ་གཞན་གྱི་འདོད་ཆགས་རྒྱུ་འབྲས་
དང་བཅས་པ་མ་ལུས་པ་རང་ལ་ལེན་ཅིང་། རང་གི་བདེ་དགེ་སེམས་ཅན་དེ་དག་ལ་ཕར་
བཏང་ནས་འགྲོ་ཀུན་འདོད་ཆགས་མེད་པའི་བདེ་བ་དང་ལྡན་པར་བསྒོམ་པ་ནི་བྱང་སྡོམ་
གྱི་ཉམས་ལེན། དེའི་རྗེས་སུ་བླ་མ་སྤྱི་བོར་རམ་སྙིང་གར་བསྒོམས་པ་ལ་གུས་འདུད་དྲག་
228



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
པོས་གསོལ་བ་བཏབ་ནས། རང་སེམས་གསལ་བའི་ཆ་འདོད་ཆགས་ཀྱི་ངོ་བོར་ཤར་བ་དེ་
ཉིད་འོད་དཔག་མེད་དུ་བསྒོམས་ཏེ་སེམས་བདེ་སྟོང་གི་ངང་ལ་མཉམ་པར་བཞག་པ་ནི་
སྔགས་སྡོམ་གྱི་ཉམས་ལེན་ནོ། །དེ་བཞིན་དུ་ཞེ་སྡང་སོགས་ཉོན་མོངས་པ་གཞན་རྣམས་
ལའང་རུང་མཐུན་སྦྱར་བའི་ཚུལ་རིགས་འགྲེའོ། །དེ་དག་ནི་སོ་ཐར་སུམ་ལྡན་དུ་ཉམས་སུ་
ལེན་པའི་ཚུལ་ཡིན་ལ། བྱང་སྡོམ་སུམ་ལྡན་དུ་ཉམས་སུ་ལེན་ཚུལ་ནི། དཔེར་ན་གཞན་ལ་
སྦྱིན་པ་བཏང་བའི་ཚེ། ཆང་དང་དུག་དང་མཚོན་ཆ་སོགས་གཞན་ལ་གནོད་པའི་རྒྱུར་
འགྱུར་བས་མ་དག་པའི་སྦྱིན་པ་སྤོང་བ་ནི་སོ་ཐར་གྱི་ཉམས་ལེན། སྦྱིན་པས་འཁོར་དུ་
བསྡུས་ནས་དེ་དག་ལ་ཆོས་བཤད་དེ་གནས་སྐབས་དང་མཐར་ཐུག་གི་ཕན་བདེ་ལ་འགོད་ཅིང་།
དེའི་ཚེའང་འཁོར་གསུམ་མི་དམིགས་པའི་ཤེས་རབ་ཀྱི་རྩིས་ཟིན་པ་ནི་བྱང་སྡོམ་གྱི་ཉམས་ལེན།
ཐམས་ཅད་ཀྱང་ལྷ་དང་ཡེ་ཤེས་ཀྱི་རང་བཞིན་དུ་བལྟས་ཏེ་ལོངས་སྤྱོད་པ་ནི་སྔགས་སྡོམ་གྱི་
ཉམས་ལེན་ནོ། །དེ་བཞིན་དུ་ཕ་རོལ་ཏུ་ཕྱིན་པ་དྲུག་ཀ་ལའང་སྦྱར་ཏེ་ཉམས་སུ་ལེན་པའི་
ཚུལ་ནི་བྱང་སྡོམ་སུམ་ལྡན་དུ་སྒྲུབ་པའི་ཚུལ་དང་། སྔགས་སྡོམ་སུམ་ལྡན་དུ་ཉམས་སུ་ལེན་
ཚུལ་ནི། བདེ་ཀྱེ་ལྟ་བུའི་སྒྲུབ་ཐབས་གཅིག་ལའང་སྔོན་འགྲོ་སྐྱབས་སེམས་སྡོམ་བཟུང་
སོགས་ཀྱིས་ཡན་ལག་གི་ལྟུང་བ་ལྟ་བུས་སྡོམ་གསུམ་ཉམས་པ་སོར་ཆུད་ཅིང་། དངོས་གཞི་
སྣོད་བཅུད་སྦྱང་བསྒྱུར་ལྟ་བུ་རེ་རེ་ལའང་གནོད་པ་སྤོང་བ་དང་། ཕན་པ་སྒྲུབ་པ་གཅིག་
ཅར་དུ་འཇུག་པའི་ཕྱིར་སོ་བྱང་གི་ཉམས་ལེན་ཚང་ཞིང་། ངོ་བོ་བདེ་བ་ཆེན་པོའི་ཡེ་ཤེས་
ལམ་བྱེད་ཀྱི་སྒྲུབ་ཐབས་ཡིན་པའི་ཕྱིར་སྔགས་སྡོམ་དངོས་ཡིན་པ་དང་། རྗེས་ཀྱི་སྤྱོད་ལམ་
དགེ་བའི་རྩ་བ་སངས་རྒྱས་སུ་བསྔོ་བ་དང་། ཆོས་ཐམས་ཅད་རྨི་ལམ་ལྟ་བུའི་ངང་ལ་སྤྱོད་
ལམ་གྱི་བྱ་བས་འགྲོ་དོན་སྒྲུབ་པ་སོགས་སྡོམ་གསུམ་མྱུར་དུ་སྨིན་པར་བྱེད་པ་ལའང་སུམ་
229



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ལྡན་དུ་ཚང་བའི་ཚུལ་བརྩིར་བཏུབ་པ་དེ་ལྟ་བུ་ནི་སྔགས་ཀྱི་ཐབས་མཁས་ཀྱི་ཁྱད་པར་ཆོས་
ཉིད་བསམ་ལས་འདས་པའི་ཡོ་ལངས་ཏེ། དཔེར་ན་རྣལ་འབྱོར་དབང་ཕྱུག་གི་མན་ངག་
གསུང་ངག་རིན་པོ་ཆེ་ལས་དབང་བཞིའི་ལམ་རེ་རེའང་བཞི་ལྡན་དུ་ཉམས་སུ་ལེན་པར་
གསུངས་ཤིང་། གསང་བ་འདུས་པའི་མན་ངག་འགའ་ཞིག་ལས་ལམ་རིམ་པ་ལྔའི་རིམ་པ་
རེ་རེའང་ལྔ་ལྡན་དུ་སྒྲུབ་པའི་ཚུལ་བཤད་པ་དང་། འཁོར་ལོ་བདེ་མཆོག་གསང་མཐའི་
མན་ངག་འགའ་ཞིག་ལས། སྒྲུབ་ཐབས་ཀྱི་སྤྱི་སྐུ་གསུམ་ལམ་བྱེད་ཀྱི་ཉམས་ལེན་ལ་སྦྱར་ཞིང་།
བྱེ་བྲག་ཏུ་དེ་རེ་རེའང་སྐུ་གསུམ་གྱི་ཉམས་ལེན་སུམ་ལྡན་ཉིད་དུ་གསུངས་པས། སྐབས་
འདིར་ཡང་ཉོན་མོངས་པ་རེ་རེ་སྤོང་བ་ལ་སུམ་ལྡན་གྱི་ཉམས་ལེན་སྦྱོར་བ་ཤེས་པར་ནུས་
སོ། །དེ་ལྟར་སྔགས་སུ་མ་ཟད་ཕ་རོལ་ཏུ་ཕྱིན་པའི་གཞུང་ལུགས་ལས་ཀྱང་། གོ་སྒྲུབ་
ཉམས་སུ་ལེན་པའི་ཕར་ཕྱིན་རེ་རེའང་ཕར་ཕྱིན་དྲུག་ལྡན་དུ་སྤྱད་པར་གསུངས་པས་ན།
གསང་ཆེན་ཟབ་མོའི་གནས་ལུགས་ཐབས་མཁས་ཀྱི་ཁྱད་པར་ལ་མཐའ་འདི་ཙམ་ཞེས་
བྱིས་པའི་བློ་དང་རྟོག་གེ་པའི་རིག་པས་ཅི་ལ་དཔོག་སྟེ། དམུས་ལོང་གིས་གླང་པོ་ཆེའི་
གཟུགས་ལ་དཔྱོད་པ་བཞིན་ནོ། །བཞི་པ་གནས་འགྱུར་སོགས་ཁྱད་ཆོས་དྲུག་ལྡན་གྱིས་
མདོར་བསྡུ་བ་ནི། མདོར་ན་སོགས་སྡོམ་པ་གསུམ་གནས་འགྱུར་བ་དང་ངོ་བོ་གཅིག་པའི་
ཚུལ་དེ་དག་མདོར་བསྡུ་ན་ཕན་གནོད་ཀྱི་སེམས་སམ་བློ་གཉིས་ཅིག་ཅར་དུ་འཇུག་པ་མིན་
མོད་ཀྱང་། གཞན་གནོད་གཞིར་བཅས་སྤོང་བའི་སེམས་པ་དེ། གཞན་ལ་ཕན་འདོགས་
པར་ཞུགས་པའི་སེམས་པའི་ངོ་བོར་གནས་འགྱུར་ཞིང་། དེ་ཉིད་ཀྱང་ལྷའི་རྣམ་པའམ་ཡེ་
ཤེས་ཀྱིས་བྱིན་གྱིས་བརླབས་པའི་ཆོས་སྐུ་དང་གཟུགས་སྐུ་ལམ་བྱེད་ཀྱི་ཟིན་པ་གནས་
གྱུར་པས་ན། ངོ་བོ་གཅིག་ཡིན་ཏེ་སུམ་ལྡན་རྡོ་རྗེ་འཛིན་པའི་རྒྱུད་ཀྱི་སྔགས་ཀྱི་དམ་ཚིག་
23)



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
མཐའ་དག་ལ་སློབ་པའི་སེམས་པ་དེ་ཀ་གཞན་གནོད་གཞི་བཅས་སྤོང་བའི་སེམས་པ་དང་།
གཞན་ལ་ཕན་པ་སྒྲུབ་པའི་སེམས་པའང་ཡིན་པའི་ཕྱིར། དེ་བཞིན་དུ་གཅིག་ཤོས་གཉིས་
ཀྱང་ཕན་ཚུན་དུ་གཅིག་ཡིན་པས་དེ་གསུམ་གྱི་ལྡོག་པ་ལ་གཞི་མཐུན་མི་སྲིད་ཀྱང་ངོ་བོ་ལ་
གཞི་མཐུན་སྲིད་པ་ཡིན་པས་ངོ་བོ་གཅིག་ཡིན་ཅིང༌། སྡོམ་པ་གསུམ་པོ་དེ་ཡང་གང་ལས་
ལེན་པའི་ཡུལ། གང་གིས་ལེན་པའི་བསམ་པ། ཇི་ལྟར་ལེན་པའི་ཆོ་ག ཇི་སྲིད་དུ་བླངས་
པའི་དུས་སྐབས་བཅས་སོ་སོར་ཐ་དད་པའི་ཕྱིར། ངོ་བོ་གནས་གྱུར་ཀྱང་ལྡོག་པ་ལ་གཞི་
མཐུན་མི་སྲིད་པས་རང་རང་གི་སྡོག་ཆ་མ་འདྲེས་པར་ཡོད་དེ། ཐོབ་ལ་མ་ཉམས་པར་སོ་
སོར་གནས་པའི་ཕྱིར། དཔེར་ན་བསམ་པ་སེམས་བསྐྱེད་ཀྱིས་ཟིན་ཅིང་ཆོ་ག་ཉན་ཐོས་
ལུགས་ལྟར་བླངས་པའི་ཐེག་ཆེན་སོ་སོར་ཐར་པ་ལ། ཀུན་སློང་བྱང་ཆུབ་སེམས་ཀྱི་ལྡོག་པ་
དང་སྡོམ་པའི་ལྡོག་པ་གཉིས་ཡོད་པ་ལས། སྔ་མ་ཚེ་འཕོས་པའི་དུས་སུ་མི་གཏོང་སྟེ། བྱང་
སེམས་ཀྱི་གཏོང་རྒྱུ་མ་ཡིན་པའི་ཕྱིར། ཕྱི་མ་སྡོམ་པ་ཁས་བླངས་པའི་དུས་ཀྱི་ལྡོག་ཆ་ནི་ཚེ་
འཕོས་པའི་དབང་གིས་གཏོང་སྟེ། དགེ་སློང་གི་སྡོམ་པ་ཇི་སྲིད་འཚོའི་མཐའ་ཅན་གྱི་སྡོམ་
པ་ཡིན་པའི་ཕྱིར། དེ་ལྟར་ཡང་འཇམ་དབྱངས་བླ་མས། ཐེག་ཆེན་སོ་སོར་ཐར་ཡིན་ཡང་། །
དགེ་སློང་ལ་སོགས་སྡོམ་པ་ཡི། །ལྡོག་པ་ཤི་བའི་ཚེ་ན་གཏོང་། །བྱང་ཆུབ་སེམས་ཀྱི་ལྡོག་
པ་དང༌། །དེ་ཡི་འབྲས་བུ་ཤི་ཡང་འབྱུང༌། །ཞེས་གསུངས་པའི་ཕྱིར་སྡོམ་པ་གསུམ་གྱི་
གཉེན་པོའི་རྣམ་པ་སོ་སོ་བ་ལྟར་སྣང་ཡང་སྡོམ་པ་གསུམ་ཀས་རང་རྒྱུད་ཀྱི་མི་དགེ་བ་སྡོམ་
པར་གཅིག་སྟེ། འདུལ་བ་ལུང་ལས། ཆོས་གང་ཞིག་དངོས་དང་བརྒྱུད་ནས་ཀུན་ཏུ་འདོད་
ཆགས་དང་བྲལ་བའི་རྒྱུར་འགྱུར་གྱི། ཀུན་ཏུ་འདོད་ཆགས་དང་བྲལ་བར་མི་འགྱུར་བ་འདི་
ནི་ཆོས་མ་ཡིན། འདུལ་བ་མ་ཡིན། སྟོན་པའི་བསྟན་པ་མ་ཡིན་པར་ཤེས་པར་བྱོས་ཤིག།
23]



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཆོས་གང་ཞིག་དངོས་དང་བརྒྱུད་ནས་ཀུན་ཏུ་འདོད་ཆགས་དང་བྲལ་བའི་རྒྱུར་འགྱུར་གྱི།
ཀུན་ཏུ་འདོད་ཆགས་པའི་རྒྱུར་མི་འགྱུར་བ་འདི་ནི་ཆོས་ཡིན། འདུལ་བ་ཡིན། སྟོན་པའི་
བསྟན་པ་ཡིན་པར་ཤེས་པར་བྱོས་ཤིག །ཅེས་ཞེ་སྡང་ལ་སོགས་པའི་བར་དུ་རྒྱས་པར་
གསུངས་སོ། །དེའང་མི་ཚངས་སྤྱོད་ལྟ་བུ་ཉན་ཐོས་པས་སྤྱོད་པའི་ནུས་པ་ཡོད་བཞིན་དུ་མི་
སྤྱོད་པ་དང་། སྡོམ་པ་གོང་མ་གཉིས་ཀྱི་ཐབས་ཀྱིས་ཟིན་པས་སྤྱད་པ་གཉིས། དགག་བྱ་
ཉོན་མོངས་པ་ཐབས་ཀྱི་བྱེ་བྲག་གིས་སྤོང་བ་དང་། ཉོན་མོངས་པ་དེས་མི་འཆིང་བའི་
དགོས་པ་གཉིས་ཀ་གནད་གཅིག་པར་བརྩིར་བཏུབ་སྟེ། དེ་གཉིས་ཀས་ཉོན་མོངས་པ་རང་
མཚན་པ་སྤོང་བ་དང༌། འདོད་པའི་དྲི་མས་མ་གོས་པར་མཚུངས་པའི་ཕྱིར། འོན་ཀྱང་དུས་
འཁོར་འགྲེལ་ཆེན་ལས། དེའི་ཕྱིར་ལས་དང་པོ་པས་རྣལ་འབྱོར་པའི་བྱ་བ་མི་བྱའོ། །གྲུབ་
པས་ཐམས་ཅད་མཁྱེན་པའི་བྱ་བ་མི་བྱའོ། །ཞེས་གསུངས་ལྟར་གང་ཟག་དང་ས་མཚམས་
དག་ཕྱེད་པའི་དབང་གིས་སྡོམ་པ་གསུམ་ནང་མི་འགལ་བར་ཉམས་སུ་ལེན་ཅིང་། ནང་
འགལ་ན་དགག་བྱ་དང་དགོས་པ་བརྩི་སྟེ། གང་གི་ལུགས་ལའང་ཉེས་པ་བསྐྱེད་པའི་ཆ་
ཐམས་ཅད་དགག་བྱ་ཡིན་པས་འགོག་ཅིང་། ཡོན་ཏན་ནམ་དགེ་བའི་ཆ་བསྐྱེད་ན་བསླབ་
པའི་དགོས་པ་ཡིན་པས་སྤྱད་པར་བྱ་སྟེ། གནང་བཀག་དང་སྤྱིར་བཏང་དམིགས་བསལ་གྱི་
གནད་རྣམས་མ་འདྲེས་པར་ཤེས་པར་བྱས་ནས། རྟེན་གྱི་གང་ཟག་བློ་ན་འཕར་བའི་སྟོབས་
ཀྱིས་འོག་མའི་ཡོན་ཏན་རྣམས་ཡར་ལྡན་གྱི་ཚུལ་གྱིས་གོང་མར་འདུས་ཤིང་རྫོགས་པར་
བཞེད་པས་ན། སྔགས་ཀྱི་སྡོམ་པ་མ་ཉམས་པར་བསྲུངས་ན་སོ་བྱང་གི་སྡོམ་པའང་ཞར་ལ་
བསྲུངས་པ་ཡིན་ནོ། །ཞར་ལ་འོངས་པ་ལ་གསུམ་སྟེ། དེ་ལྟར་ངོ་བོ་གཅིག་ཏུ་ལྡན་པའི་བླ་
མེད་ཀྱི་རྒྱུད་ཀྱི་མངོན་པར་རྟོགས་པ་དང་། མངོན་རྟོགས་ཀྱི་གཙོ་བོ་དབང་དང་རིམ་གཉིས་
232



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བསྒོམས་པ་ལས་བྱུང་བའི་ཡེ་ཤེས་ཕྱག་རྒྱ་ཆེན་པོའི་རྣམ་གཞག་དང་། དེ་ལྟ་བུའི་ལྷན་ཅིག་
སྐྱེས་པའི་སྡོམ་པ་དཔེ་དོན་གྱི་ཡེ་ཤེས་རིམ་གྱིས་སྐྱེས་པས་འཕགས་པའི་ས་ཐོབ་པའི་རྣམ་
གཞག་ཅུང་ཟད་བསྟན་པའོ། །དེའི་དང་པོ་ལ་གཉིས་ཏེ། མཚམས་སྦྱར་བ། དོན་དངོས་སོ། །
དང་པོ་ནི། དེ་བཞིན་སོགས་ཏེ། དེ་བཞིན་གཤེགས་པ་ཐམས་ཅད་ཀྱི་འདུལ་བ་འདའ་བར་
དཀའ་བ་རྡོ་རྗེའི་དམ་ཚིག་སྔགས་ཀྱི་སྡོམ་པ་ནི། སངས་རྒྱས་ཀུན་གྱི་སྡོམ་པ་ངོ་བོ་ཨེ་ཝཾ་གྱི་
རྣམ་པ་མི་འགྱུར་བདེ་བ་ཆེན་པོ་ཟུང་འཇུག་གི་ཡེ་ཤེས་རྣམ་ཀུན་མཆོག་དང་ལྡན་པ་ཉིད་
ཡིན་ཏེ། ཀྱེ་རྡོ་རྗེའི་རྩ་རྒྱུད་ཕྱི་མའི་གསུམ་པར། སངས་རྒྱས་ཀུན་གྱི་སྡོམ་པ་ནི། །ཨེ་ཝཾ་
རྣམ་པ་བདེ་ཆེན་པོ། །དབང་ལས་ཡང་དག་ཤེས་པར་འགྱུར། །ཞེས་དང་། བདེ་མཆོག་
སྡོམ་འབྱུང་ལས། །སངས་རྒྱས་ཀུན་གྱི་སྡོམ་པ་ནི། །ཨེ་ཝཾ་ཡི་གེ་ལ་རབ་གནས། །སྐུ་དང་
གསུང་དང་ཐུགས་རྣམས་ལས། །རྣམ་ཀུན་མཆོག་གི་སྡོམ་པའོ། །ཞེས་གསུངས་སོ། །དེ་ལྟ་
བུའི་སྔགས་སྡོམ་གྱི་ཡན་ལག་ཏུ་བསྟན་པའི་ཉམས་ལེན་ཐམས་ཅད་འདུ་སྟེ། དེའི་རྒྱུ་
མཚན་ཡང་གསང་སྔགས་ཀྱི་རྒྱུད་སྡེ་ལས་བླ་ན་མེད་པའི་བྱང་ཆུབ་སྒྲུབ་པ་ལ་གཙོ་བོར་
སྔགས་སྡོམ་དགོས་ཀྱང་། དེའི་རྟེན་དུའང་བྱང་སེམས་དང་སོ་ཐར་གཉིས་ངེས་པར་དགོས་
པས་སྡོམ་པ་གསུམ་ཆར་ཉམས་སུ་ལེན་དགོས་པར་བཞེད་པས་སོ། །འདི་ཇི་ལྟར་ཤེས་ཤེ་ན།
དངོས་གཞིའི་སྐབས་སུ་སྔགས་སྡོམ་ལེན་པའི་ཚེ་སྔོན་འགྲོར་སོ་ཐར་དང་བྱང་སེམས་
གཉིས་ལེན་པའི་ཆོ་ག་ཡོད་པ་ཡིན་ཏེ། དཀྱིལ་ཆོག་ཕལ་ཆེར་ལས། རང་གི་བསླབ་ལྡན་
འཁོར་བཞི་པོ། །ཐེག་ཆེན་བློ་ཅན་རྣམས་ལ་ནི། །དེ་བཞིན་གཤེགས་པས་གསུངས་པ་ཡི། །
ཡང་དག་ཆོ་ག་རྗེས་སུ་གནང་། །ཞེས་པའི་ཚིག་རྐང་དང་པོས་སོ་ཐར། གཉིས་པས་བྱང་སེམས།
ཕྱི་མ་གཉིས་ཀྱིས་སྔགས་སྡོམ་འབོག་པའི་ཆོ་ག་བསྟན། དེ་བཞིན་དུ་གསོལ་གདབ་ཀྱི་
233



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སྐབས་སུ། དམ་ཚིག་དེ་ཉིད་བདག་ལ་སྩོལ། །ཞེས་པས་སྔགས་སྡོམ། བྱང་ཆུབ་སེམས་
ཀྱང་བདག་ལ་སྩོལ། །ཞེས་པས་དེའི་རྟེན་དུ་བྱང་སེམས་ཀྱི་སྡོམ་པ། སངས་རྒྱས་ཆོས་དང་
དགེ་འདུན་ཏེ། །སྐྱབས་གསུམ་དག་ཀྱང་བདག་ལ་སྩོལ། །ཞེས་པས་དེའི་རྟེན་དུ་སོ་ཐར་གྱི་
སྡོམ་པ་སྩོལ་བར་གསོལ་བ་གདབ་ཅིང་། དེའི་གོ་རིམ་བཞིན་དུ་བསྒྲག་པའི་ཚེ། རྡོ་རྗེ་རྩེ་མོར།
རིགས་ལྔ་སོ་སོའི་དམ་ཚིག་གིས་སྔགས་སྡོམ། དེ་ལས་གཞན་ཡང་བཅུ་བཞི་ནི། །ཞེས་
སོགས་ཀྱིས་བྱང་སེམས། ཁྱོད་ཀྱིས་སྲོག་ཆགས་བསད་མི་བྱ། །ཞེས་སོགས་ཀྱིས་སོ་ཐར་
གྱི་སྡོམ་པ་བསྒྲགས་པར་མཛད་དོ། །གཟུང་བའི་ཚེ་རྟེན་དང་བརྟེན་པ་ཡིན་པས་ཐོག་མར་
རྒྱུན་བཤགས་ཀྱིས་སོ་ཐར་དང་བྱང་སེམས་གཟུང་། རིགས་ལྔའི་སྡོམ་བཟུང་གིས་སྲུང་
བར་ཁས་བླངས་པ་ཙམ་ཞིག་གིས་བཟུང་ནས། སྡོམ་པ་རང་གི་ངོ་བོ་དངོས་གཞིའི་ཆོ་གས་
བསྐྱེད་པར་མཛད་པ་འདི་ནི་དཀྱིལ་འཁོར་གྱི་ཆོ་ག་གཅིག་ཉིད་ལ་སྡོམ་གསུམ་ལེན་པའི་
ཚུལ་ཡིན་པ་དང་། དངོས་གཞིའི་སྐབས་སུ་བསྐྱེད་རྫོགས་བསྒོམ་པའི་ཚེ་སྔོན་འགྲོ་རྒྱུན་
བཤགས་ཀྱི་སྐབས་སུ་སོ་ཐར་དང་བྱང་སེམས་ཀྱི་ཉམས་ལེན་ཡོད་པ་དང་། སྔགས་སྡོམ་
གྱི་རྩ་ལྟུང་སྲུང་བའི་ཚེ་འོག་མ་གཉིས་ཀྱི་རྩ་ལྟུང་ངེས་པར་སྲུང་དགོས་པ་ནི། བདེ་གཤེགས་
བཀའ་འདས་ཀྱི་རྩ་ལྟུང་བསྲུང་ཚུལ་ལས་ཤེས་སོ། །དེས་ན་སྡོམ་པ་གསུམ་གྱིས་བསྟན་
པའི་ཉམས་ལེན་མ་ལུས་པ་བསྡུས་ཀྱང་གསུམ་པོ་ཕྱོགས་གཅིག་ཏུ་དྲིལ་བའི་རྣམ་གཞག་ནི་
སྔགས་ཀྱི་རྒྱུད་སྡེ་མ་ཡིན་པ་གཞན་ལ་མེད་པས། སྐལ་པ་དང་ལྡན་པའི་རིགས་ཅན་གྱིས་
ལམ་གྱི་ངོ་བོ་གཞན་དུ་མི་འཚོལ་བར། ཁྱད་ཆོས་དུ་མས་ཁྱད་པར་དུ་འཕགས་པའི་ཟབ་
ཆོས་རྡོ་རྗེ་ཐེག་པའི་ངེས་གསང་ལ་རྩེ་གཅིག་ཏུ་མོས་པར་བྱའོ། །དོན་དངོས་ལ་གཉིས་ཏེ།
ཐབས་ཤེས་ཀྱི་རྒྱུད་སོ་སོ་ནས་བསྟན་པའི་མངོན་རྟོགས་རྣམས་རྣམ་གྲངས་སུ་སྨོས་པ་དང་།
234



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བྱེ་བྲག་ཏུ་ཀྱེ་རྡོ་རྗེའི་རྒྱུད་གསུམ་ནས་བསྟན་པའི་མངོན་རྟོགས་གྲུབ་མཐའི་སྡོང་པོའི་ཚུལ་
དུ་སྨོས་པའོ། །དང་པོ་ལ་གཉིས་ཏེ། ཐབས་ཀྱི་རྒྱུད་ནས་བསྟན་པའི་མངོན་རྟོགས་དང་།
ཤེས་རབ་ཀྱི་རྒྱུད་ནས་བསྟན་པའི་མངོན་རྟོགས་སོ། །དེའི་དང་པོ་ལ་གསུམ་སྟེ། བཤད་
གཞི་གསང་བ་འདུས་པའི་རྒྱུད་ཕྱི་མ་ནས་བསྟན་པ་དང་། དེ་ཉིད་འཕགས་པ་ཡབ་སྲས་
སོགས་ཀྱིས་བཀྲལ་བའི་ཚུལ་ཐ་དད་པ་དང་། དེ་དག་འགལ་མེད་དུ་སྒྲུབ་པས་མདོར་
བསྡུས་བའོ། །དང་པོ་ནི། མངོན་པར་རྟོགས་པ་སོགས་ཏེ། རྒྱུད་དོན་མངོན་པར་རྟོགས་
པའི་རིམ་པར་བསྡེབས་ན། གསང་བ་འདུས་པའི་རྒྱུད་ཕྱི་མ་ལས། རྒྱུད་ནི་རྒྱུན་ཆགས་ཞེས་
བྱ་སྟེ། །རྒྱུད་དེ་རྣམ་པ་གསུམ་དུ་འགྱུར། །གཞི་དང་དེ་ཡི་རང་བཞིན་དང་། །མི་འཕྲོག་པ་
ཡི་རབ་ཕྱེ་བའོ། །རང་བཞིན་རྣམ་པ་རྒྱུ་ཡིན་ཏེ། །གཞི་ནི་ཐབས་ཞེས་བྱ་བར་བརྗོད། །དེ་
བཞིན་མི་འཕྲོག་འབྲས་བུ་སྟེ། །གསུམ་གྱིས་རྒྱུད་ཀྱི་དོན་བསྡུས་པའོ། །ཞེས་གསུངས་པ་
ལྟར་རྒྱུ་རྒྱུད། ཐབས་རྒྱུད། འབྲས་བུའི་རྒྱུད་གསུམ། ཐབས་རྒྱུད་ལ་སྨིན་བྱེད་དབང་དང་
གྲོལ་བྱེད་ལམ་གཉིས། ཕྱི་མ་ལ་མཆོག་གི་དངོས་གྲུབ་སྒྲུབ་པའི་མངོན་པར་རྟོགས་པ་ལྔ།
དངོས་གྲུབ་གཉིས་ཀ་སྒྲུབ་པའི་མངོན་པར་རྟོགས་པ་ལྔ། ཐམས་ཅད་ལ་དགོས་པའི་
གྲོགས་དམ་ཚིག་དང་སྡོམ་པ་སྟེ་བཅུ་གཅིག་ཏུ་བསྡུ་བར་མཛད་དོ། ། །
གཉིས་པ་ནི། ཀླུ་སྒྲུབ་སོགས་ཏེ། འཕགས་པ་ཀླུ་སྒྲུབ་ཀྱིས་གསང་བ་འདུས་པའི་
རྒྱུད་ཀྱི་ལམ་ཐམས་ཅད་ལ་བསྐྱེད་རིམ་ལུས་དབེན་དང་བཅས་པ་སྔོན་དུ་སོང་བའི་དབང་
དུ་བྱས་ཏེ། རྫོགས་རིམ་ངག་དབེན། སེམས་དབེན། སྒྱུ་ལུས། འོད་གསལ། ཟུང་འཇུག་སྟེ་
རིམ་པ་ལྔས་བསྡུས་པའམ། བསྐྱེད་པའི་རིམ་པ་ལོགས་སུ་བྱས་ཏེ་རྫོགས་རིམ་ལ་ལྔར་དབྱེ་
བས་མངོན་པར་རྟོགས་པ་དྲུག་གིས་བསྡུས་པར་བཞེད་དོ། །སློབ་དཔོན་ཨརྱ་དེ་བའི་སྤྱོད་
235



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བསྡུས་སྒྲོན་མེ་ལས། དང་པོར་སངས་རྒྱས་པའི་ཐེག་པ་ལ་བསླབ་པ། དེ་ནས་ཐེག་པ་
གསར་པ་དྲན་པ་གཅིག་པའི་རྣལ་འབྱོར་ལ་བསླབ་པ། དེ་ནས་རྟོགས་པའི་རྣལ་འབྱོར་ལ་
བསླབ་པ། དེའི་འོག་ཏུ་དབེན་གསུམ་ལ་བསླབ་པ་གསུམ་དང་། དེའི་འོག་ཏུ་བདེན་པ་
གཉིས་ལ་བསླབ་པ་གཉིས་དང་། མཐར་ཟུང་འཇུག་ལ་བསླབ་ལ་སྟེ་རིམ་པ་དགུར་བསྡུ་
བར་མཛད་པ་ནི། སྔ་མ་དེ་ལས་གང་ཟག་རིམ་གྱིས་བཀྲི་བའི་ཚུལ་རྒྱས་པར་ཕྱེ་ནས་བསྟན་
པ་ཙམ་མ་གཏོགས་དོན་སྔ་མ་དང་གཅིག་གོ། སློབ་དཔོན་སྐལ་བཟང་རྡོ་རྗེའི་ལམ་རིམ་ལས།
མངོན་པར་རྟོགས་པ་ལྔར་བཤད་དེ། རྒྱུད་མ་སྨིན་པ་སྨིན་པར་བྱེད་པ་དབང༌། སྨིན་པ་མི་
ཉམས་པར་བྱེད་པ་གྲོགས་དམ་ཚིག་དང་སྡོམ་པ། སྤྱི་དང་བྱེ་བྲག་གི་མཚན་ཉིད་ལེགས་
པར་ཤེས་པའི་ཐབས་སུ་རྒྱུད་ཉན་པ། བླ་ན་མེད་པའི་བྱང་ཆུབ་མྱུར་དུ་འགྲུབ་པར་བྱེད་པའི་
ཐབས་སུ་བསྐྱེད་རྫོགས་གཉིས་ཀྱིས་སེམས་སྦྱོང་བ། དེ་ཉིད་མཐར་ཕྱིན་པར་བྱེད་པ་སྤྱོད་
པའོ། །དེའི་དང་པོ་དབང་དང་དམ་ཚིག་རྒྱུད་ཉན་པ་གསུམ་ནི་སྔོན་འགྲོ་དང་། བཞི་པ་
སེམས་སྦྱོང་བར་བྱེད་པ་ལམ་གྱི་དངོས་གཞི་དང་། ལྔ་པ་ལ་རྒྱུ་ནི་སྤྱོད་པ་དང་། སྤྱོད་པ་དེ་
མཐར་ཕྱིན་པ་ནི་འབྲས་བུ་སྟེ་གཉིས་སུ་ཕྱེ་བར་མཛད་ཀྱང་རྒྱུད་གསུམ་དང་མཐུན་པ་ཡིན་
ནོ། །དགྲ་ནག་འགྲེལ་པར་དབང་དང་། དམ་ཚིག་དང་། བསྙེན་པ་དང་། སྒྲུབ་པ་དང་།
འབྲས་བུ་དང་། ལས་ཚོགས་ཏེ་དྲུག་གིས་མངོན་པར་རྟོགས་པ་བསྡུས་པར་བཞེད་དེ་དོན་
སྔ་མ་ཉིད་དང་མཚུངས་སོ། །སློབ་དཔོན་ལེགས་ལྡན་འབྱེད་ཀྱིས་ལམ་དང་འབྲས་བུ་
གཉིས་ཀྱིས་བསྡུས་པར་བཞེད་དེ། ལམ་ལ་སྨིན་གྲོལ་གཉིས། སྨིན་བྱེད་ལ་དབང་བཞི།
གྲོལ་བྱེད་ལ་དེ་ཁོ་ན་ཉིད་ཀྱི་ཏིང་ངེ་འཛིན་དང༌། གྲོགས་སུ་སྤྱོད་པའོ། །འབྲས་བུ་ལ་
གནས་སྐབས་ཀྱི་འབྲས་བུ་དང་མཐར་ཐུག་གི་འབྲས་བུ་གཉིས། དེ་ཁོ་ན་ཉིད་ཀྱི་ཏིང་ངེ་
236



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འཛིན་ལ་གཉིས་ཏེ། བསྐྱེད་པའི་རིམ་པ་དང་། རྫོགས་པའི་རིམ་པ་ལྔའོ། །སྤྱོད་པ་ལ་སྤྲོས་
བཅས་དང་། སྤྲོས་མེད་དང་། ཤིན་ཏུ་སྤྲོས་མེད་གསུམ་འབྱུང་ངོ་། །
གསུམ་པ་ནི། དེ་ལྟའི་སོགས་ཏེ། དེ་ལྟར་མངོན་པར་རྟོགས་པའི་ཚུལ་མི་འདྲ་བ་
མང་དུ་འབྱུང་ཡང་། སྤྱིར་གསང་བ་འདུས་པར་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་འདུས་
པས་སེམས་ཅན་ཐམས་ཅད་དངོས་ཀྱི་གདུལ་བྱར་གྱུར་པའི་གང་ཟག་མ་ཡིན་ཡང་དོན་གྱི་
ཚིག་གིས་ཟིན་མོད། སྐབས་འདིར་གསང་བ་འདུས་པའི་རྒྱུད་འཆད་པ་དང་། ཉན་པ་དང་།
སྒྲུབ་ཏུ་རུང་བའི་གང་ཟག་ནི། རྒྱན་ལས། རྣམ་པ་ཀུན་ཏུ་ཉན་འདོད་པའི། །འཇིག་རྟེན་
ངེས་པར་འགྱུར་བ་ཡི། །བློ་ཡི་རྣམ་པ་དཔག་མེད་ལས། །གང་ཟག་རྣམ་པ་ལྔར་འདོད་དོ། །
ཨུཏྤ་ལ་དང་པད་དཀར་དང་། པདྨ་ཙནྡན་རིན་པོ་ཆེ། །རང་བཞིན་ཐ་དད་མིང་གིས་ཏེ།
ཐམས་ཅད་མཁྱེན་པས་གསུངས་པ་ཡིན། །ཞེས་ཨུཏྤ་ལ་དང་པད་དཀར་ལ་སོགས་པ་ལྟ་
བུའི་གང་ཟག་གིས། ཡེ་ཤེས་རྡོ་རྗེ་ཀུན་ལས་བཏུས་པ་ལས། སྐྱེ་བ་ཀུན་རྫོབ་བདེན་པ་ཞེས་
བྱ་སྟེ། །འཆི་བ་ཡང་ནི་དོན་དམ་བདེན་པ་ཡིན། །བདེན་གཉིས་འདི་ལ་རྣམ་པར་ངེས་བྱས་
ནས། །བཤད་པ་གཉིས་ཀྱིས་དབྱེ་བ་གསུངས་པ་ཡིན། །ཞེས་དང་། འགོས་ལོ་ཙཱ་བ་ཆེན་
པོས་སྟོང་ཐུན་ལས། སྐྱེ་བ་ཀུན་རྫོབ་བདེན་པ་དང་། །འཆི་བ་དོན་དམ་བདེན་པ་གཉིས། །
རིམ་པ་བཞིན་དུ་བསྐྱེད་རིམ་དང་། །རྫོགས་པའི་རིམ་པའི་སྦྱང་གཞི་ཡིན། །ཞེས་གསུངས་
པ་ལྟར་སྦྱང་གཞི་རང་བཞིན་གྱི་ཆོས་ཐ་མལ་གྱི་སྣང་བ་དང་། སྤང་བྱ་ཉོན་མོངས་པ་དང་
བཅས་པའི་གཟུང་འཛིན་གྱི་རྟོག་པ་དང༌། ཉོན་མོངས་པ་ཅན་མ་ཡིན་པའི་མི་ཤེས་པའི་རྟོག་
པ་དང་། དགེ་བའི་ཕྱོགས་ཀྱི་རྟོག་པ་གསུམ་གྱི་ས་བོན་དང་བཅས་པ་ནི་རིམ་བཞིན་བསྐྱེད་
རིམ་དང་རྫོགས་རིམ་གྱིས་སྦྱོང་ཞིང་སྤོང་བར་བྱེད་པའི་ཆེད་དུ། དམིགས་ཡུལ་བཅོམ་ལྡན་
237



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
འདས་རིགས་དྲུག་པ་རྡོ་རྗེ་འཆང་ཆེན་པོ་ཡིན་ཏེ། དཔེར་ན་འབྲས་བུ་སྟོན་ཐོག་ལ་
དམིགས་ནས་སོ་ནམ་བྱེད་པ་ལྟར། དྲུག་པ་རྡོ་རྗེ་འཆང་ལ་དམིགས་ནས་ལམ་ཉམས་སུ་
ལེན་པ་ཡིན་ནོ། །ཉམས་སུ་ལེན་པའི་ཐབས་ནི་ཇི་སྐད་དུ། གང་ཕྱིར་རྡོ་རྗེ་འཆང་ཆེན་གྱིས། །
གསུངས་པ་དེ་ནི་གཉིས་སུ་འདོད། །སྨིན་ལམ་དང་ནི་གྲོལ་ལམ་མོ། །ཞེས་པ་ལྟར་རྒྱུད་མ་
སྨིན་པ་སྨིན་དུ་རུང་བ་དང་། སྨིན་ཅིང་དངོས་གྲུབ་རྣམ་གསུམ་འགྲུབ་པའི་སྣོད་དུ་རུང་བར་
བྱེད་པ་སྨིན་ལམ་དང་། རྒྱུད་རྟོག་པ་གསུམ་ལས་མ་གྲོལ་བར་གྲོལ་བར་བྱེད་པའི་གྲོལ་
ལམ་གཉིས་ཏེ། དེ་ལྟར་གཞུང་ནས་ཇི་སྐད་བཤད་པ་བཞིན་ཚང་ལ་མ་ནོར་བར་ཉམས་སུ་
བླངས་པས། རྒྱུད་ཕྱི་མ་ལས། མི་སྣང་ལ་སོགས་དངོས་གྲུབ་ནི། །ཐ་མལ་པ་ཞེས་བཤད་
པ་ཡིན། །སངས་རྒྱས་ཉིད་སྒྲུབ་སངས་རྒྱས་ཀྱི། །དངོས་གྲུབ་མཆོག་ཅེས་གསུངས་པ་ཡིན། །
ཞེས་པ་ལྟར་འབྲས་བུ་རེ་ཞིག་པ་ཐུན་མོང་གི་དངོས་གྲུབ་གྲུབ་པ་ཆེན་པོ་བརྒྱད་དང༌།
མཐར་ཐུག་པ་མཆོག་གི་དངོས་གྲུབ་རྡོ་རྗེ་འཆང་གི་གོ་འཕང་ཐོབ་པར་འགྱུར་བ་ནི་གསང་
བ་འདུས་པའི་རྒྱུད་འདིའི་བརྗོད་བྱ་མདོར་བསྡུས་པ་ཡིན་ནོ། ། །
གཉིས་པ་ཤེས་རབ་ཀྱི་རྒྱུད་ནས་བསྟན་པ་ལ་གསུམ་སྟེ། འཁོར་ལོ་བདེ་མཆོག་རྩ་
བའི་རྒྱུད་ཀྱི་དགོངས་པ་དང་། དེའི་བཤད་རྒྱུད་ཀུན་སྤྱོད་ཀྱི་དགོངས་པ་དང་། དཔལ་དམ་
པ་དང་པོའི་རྒྱུད་ཀྱི་དགོངས་པའོ། །དང་པོ་ནི། འཁོར་ལོ་སོགས་ཏེ། དཔལ་འཁོར་ལོ་
བདེ་མཆོག་གི་རྩ་བའི་རྒྱུད་ལ་བརྟེན་ནས་སློབ་དཔོན་ནག་པོ་པའམ། སྤྱོད་པའི་རྡོ་རྗེས། ཧེ་
རུ་ཀའི་དཀྱིལ་འཁོར་དུ་མ་སྨིན་པ་སྨིན་པར་བྱེད་པའི་སྦྱིན་བྱ་དབང་བཞི་བྱིན་པས་སྣོད་དུ་
རུང་བར་བྱས་ནས། ཉམས་སུ་བླང་བྱ་བསྐྱེད་པའི་རིམ་པ་དང༌། རྫོགས་པའི་རིམ་པ་གཉིས།
གྲོགས་དམ་ཚིག་དང་སྡོམ་པ་ལ་བསླབ་སྟེ། འབྲས་བུ་སྐུ་གསུམ་གྱིས་བསྡུས་པར་བཞེད་དོ། །
238



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གཉིས་པ་ནི། བཤད་པའི་རྒྱུད་སོགས་ཏེ། འཁོར་ལོ་བདེ་མཆོག་གི་བཤད་པའི་
རྒྱུད་ཀུན་སྤྱོད་ལ་བརྟེན་ནས་གྲུབ་ཆེན་ལུ་ཧི་པའི་བཞེད་པས་རྒྱའི་ཀུན་སྤྱོད་ཉམས་སུ་ལེན་
པའི་རྟེན་གྱི་གང་ཟག ལམ་གྱི་ཀུན་སྤྱོད། འབྲས་བུའི་ཀུན་སྤྱོད་དེ་སྤྱིའི་མངོན་པར་རྟོགས་
པ་གསུམ་དང་། རྟེན་གྱི་གང་ཟག་ལའང་གཉིས། ལམ་ལ་འཇུག་པ་དང་། ཞུགས་པའོ། །
ལམ་ལ་འཇུག་པ་ལའང་གསུམ་སྟེ། མི་དགེ་བ་འབའ་ཞིག་སྤྱོད་པ་མ་དག་པ་དང་། ཕ་རོལ་
ཏུ་ཕྱིན་པས་རྒྱུད་ཅི་རིགས་པར་སྦྱངས་པ་དག་པ་དང་། རེས་སྡིག་པ། རེས་དགེ་བ་སྤྱོད་པ་
འདྲེས་པ་སྟེ། དེ་སྐད་དུ། དག་དང་མ་དག་འདྲེས་པ་སྟེ། །སྒྲུབ་པ་པོ་ནི་གསུམ་ན་གནས། །
ཞེས་གསུངས་སོ། །ལམ་ལ་ཞུགས་པ་ལའང་གསུམ་སྟེ། བསྐྱེད་རིམ་འབའ་ཞིག་ལ་དགའ་
བ་མཉེས་པར་བྱེད་པའི་སྒྲུབ་པ་པོ་དང་། རྫོགས་རིམ་འབའ་ཞིག་བསྒོམ་པ་རྣམ་པར་དག་
པའི་སྒྲུབ་པ་པོ་དང་། ཟུང་དུ་འཇུག་པ་ལ་དགའ་བ་གསལ་བྱེད་ཡོན་ཏན་ལྡན་པ་ཞེས་བྱ་བ་སྟེ།
དེའང་། མཉེས་བྱ་རྣམ་པར་དག་པ་དང་། །གསལ་བྱེད་ཡོན་ཏན་ལྡན་པའི་མི། །ཞེས་སོ། །
དེས་ན་རྒྱུའི་ཀུན་སྤྱོད་རྟེན་གྱི་གང་ཟག་ལ་དྲུག་དང་། ལམ་ལ་གཙོ་བོར་ལམ་གྱི་ཀུན་སྤྱོད་དང་།
དེ་རྫོགས་པར་བྱེད་པ་ཡན་ལག་གི་ཀུན་སྤྱོད་གཉིས་འབྱུང་ཞིང་། གཙོ་བོར་ལམ་གྱི་ཀུན་
སྤྱོད་ལ་སྐུ་གསུམ་ལམ་བྱེད་ཀྱི་མངོན་རྟོགས་གསུམ་སྟེ་རྟེན་དང་བརྟེན་པར་བཅས་པ་
བསྐྱེད་པ་ཕྱིའི་ཀུན་སྤྱོད་སྤྲུལ་པའི་སྐུ་ལམ་དུ་བྱེད་པ། ལུས་ལ་ལྷ་རྣམས་རྫོགས་པར་
བསྒོམ་པ་ནང་གི་ཀུན་སྤྱོད་ལོངས་སྐུ་ལམ་དུ་བྱེད་པ། རྫོགས་པའི་རིམ་པ་ཉམས་མྱོང་དང་
བཅས་པ་ནི་རྫོགས་པའི་ཀུན་སྤྱོད་ཆོས་སྐུ་ལམ་དུ་བྱེད་པའོ། །དེ་རྫོགས་པར་བྱེད་པ་ཡན་
ལག་གི་ཀུན་ཏུ་སྤྱོད་པ་ལ། དང་པོ་གཉིས་རྫོགས་པར་བྱེད་པའི་ཡན་ལག་ལ་ལྔ་སྟེ། ཕུང་
པོ་ཁམས་དང་སྐྱེ་མཆེད་སྦྱང་བསྒྱུར་དང༌། ཚོགས་གཉིས་བསགས་པ་དང་། གོ་ཆ་བཅིང་
239



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བ་དང་། ཡེ་ཤེས་པ་དགུག་པ་དང་། དབང་བསྐུར་བའོ། །གསུམ་ཀ་རྫོགས་པར་བྱེད་པའི་
ཡན་ལག་ལ་ལྔ་སྟེ། སྔགས་མཆོད་དང་། གསང་བའི་མཆོད་པ་དང་། དམ་ཚིག་ཅན་ལ་
གཏོར་མ་སྦྱིན་པ་དང་། ཐུན་མོང་གི་བྱ་བ་བྱང་ཆུབ་ཀྱི་ཕྱོགས་ཀྱི་དག་པ་དང་། ཐུན་
མཚམས་ཀྱི་བྱ་བ་སྟེ་སྔ་ཕྱི་བསྡོམས་པས་བཅུ། འབྲས་བུའི་ཀུན་སྤྱོད་ལ་ཐུན་མོང་གི་དངོས་
གྲུབ་དམན་པ་ཞི་སོགས་དང་། འབྲིང་གྲུབ་པ་ཆེན་པོ་བརྒྱད། མཆོག་གི་དངོས་གྲུབ་མི་
གནས་པའི་མྱ་ངན་ལས་འདས་པ་རྡོ་རྗེ་འཆང་ཆེན་པོ་ཉིད་གྲུབ་པ་ཡིན་པས་གསུམ་སྟེ། དེ་
ལྟར་གང་ཟག་དང་ལམ་དང་འབྲས་བུ་ལ་ནང་གསེས་ཀྱི་དབྱེ་བས་ཀུན་སྤྱོད་ཉེར་གཉིས་
ཀྱིས་བསྡུས་པའི་ཚུལ་རྒྱུད་གསུམ་དང་མཐུན་ཞིང་། ཡུལ་དང་སྦྱར་བའི་ས་ལམ་བགྲོད་
པའི་ཚུལ་ནི་འོག་ནས་ཅུང་ཟད་འཆད་པར་འགྱུར་ལ། དེར་མ་ཟད་བདག་མེད་བསྟོད་
འགྲེལ་སོགས་སྔོན་གྱི་མཁས་པ་ཚད་ཐུབ་རྣམས་ཀྱིས་མཛད་པའི་གཞུང་འགྲེལ་གཞན་
རྣམས་སུའང་བལྟས་པས་ཤེས་པར་འགྱུར་རོ། །
གསུམ་པ་ནི། དམ་པ་སོགས་ཏེ་དཔལ་དམ་པ་དང་པོའི་རྒྱུད་ནས་བཤད་པའི་
དགོངས་པ་མཐར་ཐུག་པ་ནི། ཕྱི་ལྟར་ན་ཕྱི་སྣོད་འཇིག་རྟེན་གྱི་ཁམས་འདི་ཆགས་འཇིག་
གནས་གསུམ་གྱི་གནས་ལུགས་དང་མཐུན་པའི་ཚུལ་དང་། ནང་ལྟར་དུ་རྡོ་རྗེ་ལུས་ཀྱི་
གནས་ལུགས་རྣམས་གཏན་ལ་དབབ་པའི་སྒོ་ནས་གསུངས་པའི་ཚུལ་དང་། གཞན་དུ་
དབང་བསྐུར་བ་སྔོན་དུ་འགྲོ་བའི་སྒོ་ནས་བསྙེན་སྒྲུབ་ཡན་ལག་བཞིའི་ཆིངས་དང་ལྡན་
པའི་བསྐྱེད་པའི་རིམ་པས་གཙོ་བོར་འཇིག་རྟེན་པའི་དངོས་གྲུབ་ཐམས་ཅད་སྒྲུབ་པ་དང༌།
རྣལ་འབྱོར་རྣམ་པ་དྲུག་གི་རྫོགས་རིམ་གྱི་སྒོ་ནས་ལུས་ངག་ཡིད་གསུམ་ཤིན་ཏུ་སྦྱངས་པས་
རྡོ་རྗེ་གསུམ་གྱི་ངོ་བོར་འགྲུབ་ཅིང་། མཆོག་ཏུ་མི་འགྱུར་བ་རྣམ་པ་ཀུན་ཏུ་མཆོག་ཏུ་བདེ་
24)



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
བའི་འབྲས་བུ་སངས་རྒྱས་ཀྱི་ས་ལ་སྦྱོར་བར་འགྱུར་རོ་ཞེས་པས་བསྟན། གཞན་ཡང་རྒྱུད་
སྡེ་ཆེན་པོ་གཞན་དང་གཞན་ལ་བརྟེན་པའི་ལམ་དང་འབྲས་བུའི་རྣམ་གཞག་ཤིན་ཏུ་ནས་
མང་མོད་དེ། རྒྱུད་འདི་དག་ནི་ཀུན་ལ་ཁྱབ་ཆེ་བར་སྣང་ངོ་ཞེས་གསུངས་པའི་ཕྱིར་རོ། །བྱེ་
བྲག་ཀྱེ་རྡོ་རྗེའི་རྩ་བཤད་ལ་བརྟེན་པའི་མངོན་རྟོགས་ལ་གཉིས་ཏེ། དཔལ་ལྡན་བིརྱ་པའི་
སློབ་མ་ཌོམྦི་པའི་བཤད་སྲོལ་ལས་བྱུང་བ་འགྲེལ་པ་ལུགས་ཀྱི་མངོན་རྟོགས་དང་། ནག་པོ་
པའི་བཤད་སྲོལ་མན་ངག་ལུགས་ཀྱི་མངོན་རྟོགས་སོ། །དང་པོ་ནི། ཁྱད་པར་སོགས་ཏེ་
ཐབས་ཤེས་ཀྱི་རྒྱུད་དེ་རྣམས་ལས་ཁྱད་པར་དུ་འཕགས་པ་གཉིས་སུ་མེད་པའི་རྒྱུད་ཀྱི་རྒྱལ་
པོ་དཔལ་དགེས་བ་རྡོ་རྗེའི་རྒྱུད་ལ་བརྟེན་པའི་བཀའ་སྲོལ་འཕགས་བོད་དུ་དར་རྒྱས་ཆེ་
ཞིང་སྲོལ་ཆེན་དུ་མ་ཡོད་པའི་ཚུལ་རྡོ་རྗེ་འཆང་ཀུན་དགའ་བཟང་པོ་ཡབ་སྲས་ཀྱི་གསུང་
རབ་རྣམས་ལས་རྟོགས་པར་འགྱུར་ཞིང་། དེ་རྣམས་ལས་ཀྱང་གཙོ་བོ་ཆེས་མཆོག་ཏུ་གྱུར་
པ་སློབ་དཔོན་རྣལ་འབྱོར་དབང་ཕྱུག་དཔལ་ལྡན་བིརླུ་པའི་རྗེས་འབྲངས་ཌོམྦྷི་ཧེ་རུ་ཀ་དང་
བཅས་པའི་རྗེས་སུ་འབྲང་བ་སློབ་དཔོན་མི་ཐུབ་ཟླ་བའི་གཞུང་འགྲེལ་ཀུ་མུ་ཏི་ལས། རྒྱུ་རྒྱུད།
ཐབས་རྒྱུད། འབྲས་རྒྱུད་དེ་རྒྱུད་གསུམ་གྱི་སྒོ་ནས་ཕྱེ་བའི་མངོན་རྟོགས་སུམ་ཅུ་རྩ་བརྒྱད་
དུ་བཞེད་དེ། དེའི་དང་པོ་རྟེན་གྱི་གང་ཟག་གི་མཚན་ཉིད་རྒྱུ་དང་། སྤང་བྱ་དང་། རིགས་དང་།
རྐྱེན་དང་། དུས་ལ་ལྟོས་པ་སྟེ་གང་ཟག་ལྔ་དང་། དབང་བསྐུར་བའི་སློབ་དཔོན་གྱི་མཚན་
ཉིད་དང་། མཚན་ཉིད་དེ་ལྡན་གྱི་སློབ་དཔོན་གྱི་བྱ་བ་ལ་དཀྱིལ་འཁོར་འཇུག་པ་དང་།
དཀྱིལ་འཁོར་བསྟན་པ་དང་། དངོས་གཞིའི་ཆོ་ག་རྣམས་ཏེ་རྒྱུ་རྒྱུད་ཀྱི་མངོན་པར་རྟོགས་པ་དགུ།
ཐབས་རྒྱུད་ལ་མཆོག་གི་དངོས་གྲུབ་སྒྲུབ་པ་དང་། དངོས་གྲུབ་མཐའ་དག་སྒྲུབ་པའི་མངོན་
རྟོགས་གཉིས་ལས། དང་པོ་ལ་ལྟ་བ་རིམ་པ་ཅན་སྔོན་དུ་འགྲོ་བའི་བསྐྱེད་པའི་རིམ་པ་དང་།
241



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
རྫོགས་པའི་རིམ་པ། སྤྱོད་པ། ཉེ་རྒྱུ་སྟེ་བཞི་ཡོད་པ་ལས། བསྐྱེད་རིམ་ལ་ཡབ་ཀྱི་སྒྲུབ་
ཐབས་བཞི་དང༌། ཡུམ་གྱི་སྒྲུབ་ཐབས་གཅིག་གོ། རྫོགས་རིམ་ལ་རྡོ་རྗེའི་ལུས་ཀྱི་གནས་
ལུགས་བསྟན་པ་དང་། གཉིས་སུ་མེད་པའི་ཡེ་ཤེས་ཀྱི་ངོ་བོ་བསྟན་པ། ཐབས་ལམ་དངོས་
བསྟན་པ། རང་བྱིན་གྱིས་བརླབ་པ་དང་དཀྱིལ་འཁོར་འཁོར་ལོ་གཉིས་བསྟན་པ། ཡེ་ཤེས་
ཀྱི་མཚན་ཉིད་ཕན་ཡོན་བཅས་བསྟན་པ་ལྔའོ། །སྤྱོད་པ་ལ་ཀུན་འདར་གྱི་སྤྱོད་པ་དང༌།
ཀུན་ཏུ་བཟང་པོའི་སྤྱོད་པ་བསྟན་པ་སྟེ་གཉིས་སོ། །
གཉིས་པ་དངོས་གྲུབ་མཐའ་དག་སྒྲུབ་པ་ནི་བཟླས་པ་དང་། སྦྱིན་སྲེག་དང་། གཏོར་
མའི་ཆོ་ག །རབ་གནས་ཀྱི་ཆོ་ག འཁྲུལ་འཁོར། བཅང་བྱ་དམ་རྫས། བསྲུང་བྱའི་དམ་
ཚིག་སྟེ་ཐབས་རྒྱུད་ཀྱི་མངོན་པར་རྟོགས་པ་ཉི་ཤུ་རྩ་གཅིག་གོ། དེ་རྣམས་དབྱེ་བའི་གཞི་ནི་
སྐུ་གསུམ་ཡེ་ཤེས་ལྔས་བསྡུས་པ་དང༌། དེ་ལས་ཕྱེ་བའི་ཁ་སྦྱོར་ཡན་ལག་བདུན་ལྡན་ཏེ་
བརྒྱད་ཀྱིས་ནི་མངོན་པར་རྟོགས་པ་སུམ་ཅུ་རྩ་བརྒྱད་ཀྱིས་བསྡུས་པར་བཞེད་དེ། དེ་དག་
ཀྱང་རྒྱུད་ན་འཁྲུག་པའི་ཚུལ་དུ་ཡོད་པ་འདིར་བསྡེབས་པ་སྟེ། བཞུགས་ཚུལ་དངོས་རགས་
པ་གང་ཟག་བཞུགས་པའི་རིམ་པ་ལྟར་འབྲས་བུ་དང་། ལམ་དང་། གང་ཟག་གི་དབྱེ་བ་
རྣམས་བསྟན་ཏོ། ། །
གཉིས་པ་ནི། དེ་བཞིན་སོགས་ཏེ་རྗེ་བཙུན་བིརླུ་པའི་རྗེས་འབྲངས་ཌོམྦི་པའི་
བཤད་སྲོལ་འགྲེལ་པ་ལུགས་སུ་གྲགས་པ་དེ་བཞིན་དུ་སློབ་དཔོན་མཐུ་སྟོབས་ཀྱི་དབང་
ཕྱུག་བིརླ་པའི་རྗེས་སུ་འབྲང་བ་སློབ་དཔོན་ཆེན་པོ་ཤར་ཕྱོགས་ནག་པོ་པའི་བཤད་སྲོལ་
མན་ངག་ལུགས་སུ་གྲགས་པ་ལའང་རྒྱུད་གསུམ་དུ་ཕྱེ་བའི་མངོན་རྟོགས་ལྔ་བཅུ་རྩ་བདུན་
ཡོད་པ་ཡིན་ཏེ། དེའང་རྒྱུ་རྒྱུད་ཀྱི་བསྡུས་པ་ལ་བཞི། ཐབས་རྒྱུད་ཀྱིས་བསྡུས་པ་ལ་སུམ་ཅུ་
242



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སོ་དྲུག །འབྲས་བུའི་རྒྱུད་ཀྱིས་བསྡུས་པ་ལ་བཅུ་བདུན་འབྱུང་བ་ནི་རྗེ་བཙུན་རིན་པོ་ཆེས་
མཛད་པའི་རིན་ཆེན་ལྗོན་ཤིང་ཉིད་དུ་ཞིབ་རྒྱས་བཞུགས་པས་དེ་ཉིད་ལས་རྟོགས་པར་
བྱའོ། །དེ་དག་ཀྱང་མདོར་བསྡུ་བའི་ཚུལ་དུ་བརྗོད་ན། ངོར་ཆེན་དཀོན་མཆོག་ལྷུན་གྲུབ་
ཀྱིས་མཛད་པའི་ལྗོན་ཤིང་མཛེས་རྒྱན་ལས། རྒྱུ་རིགས་སྤང་བྱ་རྐྱེན་ལ་ལྟོས་པ་བཞི། །
སྐྱབས་འགྲོ་གསོ་སྦྱོང་གཏན་ཁྲིམས་སེམས་བསྐྱེད་བཞི། །བྱེ་མདོ་རྣལ་འབྱོར་སྤྱོད་དང་
དབུ་མ་བཞི། །བྱ་སྤྱོད་རྣལ་འབྱོར་རྒྱུད་དང་བླ་མེད་བཞི། །བཞི་བཞི་བཅུ་དྲུག་རྒྱུ་དང་རིམ་
འཇུག་ལམ། །དེ་རྗེས་སྔགས་ལམ་ཐོག་མར་སྨིན་བྱེད་དབང་། །ལམ་ལ་གཏོགས་པའི་ལྟ་
བ་བསྐྱེད་རྫོགས་གཉིས། །སྤྱོད་དང་ཉེ་རྒྱུ་མཆོག་གི་མངོན་རྟོགས་ལྔ། །བཟླས་དང་གཏོར་
མ་སྦྱིན་སྲེག་རབ་གནས་དང་། །ལས་ཚོགས་རབ་འབྱམས་ཞེས་བྱ་ཡན་ལག་ལྔ། །གཉིས་
ཀའི་ཐུན་མོང་དམ་ཚིག་སྡོམ་པ་སྟེ། །ཐབས་རྒྱུད་མངོན་པར་རྟོགས་པ་བཅུ་གཅིག་གོ།
གནས་སྐབས་འབྲས་བུ་སློབ་ལམ་ས་བཅུ་གཉིས། །མཐར་ཐུག་གནས་ཡོངས་གྱུར་དང་ཡེ་
ཤེས་སྐུ། །མི་གནས་མྱ་ངན་འདས་དང་གཉིས་སུ་མེད། །མཛད་པ་རྒྱུན་མི་འཆད་དང་རྣམ་
ལྔའོ། །དེ་ལྟར་མངོན་རྟོགས་བཞི་བཅུ་རྩ་ལྔ་ལས། །གཏན་ཁྲིམས་བདུན་དང་དབང་གི་
མངོན་རྟོགས་བདུན། །སོ་སོར་ཕྱེ་བས་ལྔ་བཅུ་བདུན་ཏུ་འགྱུར། །དེ་ཚེ་བཞི་དང་བཅུ་དང་
བཞི་དང་བཞི། །དེ་བཞིན་བདུན་དང་ལྔ་དང་ལྔ་དང་གཅིག །བཅུ་གཉིས་ལྔ་སྟེ་ལྔ་བཅུ་རྩ་
བདུན་ནི། །བཤད་བྱ་མངོན་པར་རྟོགས་པའི་ལུས་ཡིན་ནོ། །ཞེས་སྤྱིའི་དོན་མཐའ་དག་
མདོར་བསྡུས་པའི་ཚུལ་གྱིས་གསུངས་པ་ལྟར་རོ། །
གཉིས་པ་ཕྱག་ཆེན་གྱི་རྣམ་གཞག་ལ་གཉིས་ཏེ། མཚམས་སྦྱོར་བ་དང་། དོན་དངོས་
སོ། །དང་པོ་ནི། མངོན་རྟོགས་སོགས་ཏེ་གོང་དུ་བཤད་པའི་མངོན་པར་རྟོགས་པ་དེ་
243



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
རྣམས་ཀྱི་གཙོ་བོ་དབང་དང་རིམ་གཉིས་བསྒོམས་པ་ལས་བྱུང་བའི་འབྲས་བུ་ཕྱག་རྒྱ་ཆེན་
པོའི་རྣམ་པར་གཞག་པའི་རིམ་པ་ཞེས་པས་མཚམས་སྦྱར་ནས། དོན་དངོས་ལ་གཉིས་ཏེ།
རྗེ་བཙུན་གྱི་ལུང་གིས་མདོར་སྨོས་པ་དང་། དཔེ་དོན་གྱི་ཡེ་ཤེས་སོ་སོའི་ངོ་བོར་ཅུང་ཟད་
རྒྱས་པར་ཕྱེ་བའོ། །དང་པོ་ནི། རྗེ་བཙུན་སོགས་ཏེ་འཁྲུལ་པའི་དྲི་མ་ཟད་པ་རྗེ་བཙུན་
གྲགས་པ་རྒྱལ་མཚན་གྱིས། རང་སེམས་ཐབས་རིག་པ་གསལ་ལ་མ་འགག་པ་དང་།
གདོད་ནས་སྤྲོས་པ་ཐམས་ཅད་དང་བྲལ་བའི་ངོ་བོ་སྟོང་པ་ཉིད་དེ། དེ་གཉིས་ཟུང་དུ་འཇུག་
པ་ནི་རྒྱུའི་རྒྱུད་དོ། །དེའང་གུར་ལས། རིན་ཆེན་སེམས་ལས་ཕྱིར་གྱུར་པའི། །སངས་རྒྱས་
མེད་ཅིང་གང་ཟག་མེད། །རྣམ་པར་ཤེས་པའི་གནས་དོན་ནི། །ཕྱི་རོལ་གྱུར་པ་ཅུང་ཟད་
མེད། །ཅེས་གསུངས་པས། སྣང་བ་ཐམས་ཅད་རང་གི་སེམས་སུ་སྡོམ་པའི་ཆ་ནས་རྒྱུ་རྒྱུད་
ཀྱི་སྡོམ་པར་ཡང་འཇོག་གོ། ཟུང་འཇུག་དེ་ཉིད་དབང་གི་སྐབས་སུ་ཉམས་མྱོང་གི་ངོ་བོར་
སྐྱེ་བ་ནི་དབང་གི་ཡེ་ཤེས་ཡིན་ལ། ལམ་གྱི་ལྟ་བ་ནི་དབང་གི་ཡེ་ཤེས་ལ་ངོ་སྤྲོད་པའི་ལྟ་བ་
འཁོར་འདས་དབྱེར་མེད་དང༌། ལམ་བཞི་བསྒོམས་པ་ལས་བྱུང་བའི་ལྟ་བ་ངོ་བོ་ཉིད་
གསུམ་སོགས་བཞིའོ། །ཉམས་མྱོང་ནི་མཚོན་བྱ་དོན་གྱི་ཡེ་ཤེས་ཉམས་སུ་མྱོང་བ་སྟེ་ས་
ཕྱེད་དང་བཅུ་གསུམ་མོ། །འདི་དག་ནི་ཐབས་ཀྱི་རྒྱུད་ཡིན་ནོ། །ཐབས་རྒྱུད་ཀྱི་སྡོམ་པའང་
ཡིན་ཏེ། རྩ་རྒྱུད་ཀྱི་ཕྱི་མའི་གསུམ་པར། །སངས་རྒྱས་ཀུན་གྱི་སྡོམ་པ་ནི། །ཨེ་ཝཾ་རྣམ་པར་
རབ་ཏུ་གནས། །ཨེ་ཝཾ་རྣམ་པའི་བདེ་ཆེན་པོ། །དབང་ལས་ཡང་དག་ཤེས་པར་འགྱུར། །
ཞེས་དང་། རྡོ་རྗེ་གུར་ལས། དེ་ཕྱིར་དཀྱིལ་འཁོར་འཁོར་ལོ་ཞེས། །ཐབས་ནི་བདེ་བའི་
སྡོམ་པ་སྟེ། །སངས་རྒྱས་ང་རྒྱལ་རྣལ་འབྱོར་གྱིས། །སངས་རྒྱས་ཉིད་དུ་ངེས་པར་འགྲུབ། །
སྟོན་པ་སུམ་ཅུ་རྩ་གཉིས་མཚན། །གཙོ་བོར་དཔེ་བྱད་བརྒྱད་ཅུར་ལྡན། །ཞེས་སོགས་
244



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གསུངས་པས་སོ། །སངས་རྒྱས་ནི་ས་བཅུ་གསུམ་པའི་ཕྱེད་དེ་འབྲས་བུའི་རྒྱུད་དོ། །དེ་ཉིད་
ལ་འབྲས་རྒྱུད་ཀྱི་སྡོམ་པའང་འཇོག་པ་ཡིན་ཏེ། ཀྱེ་རྡོར་ལས། དེ་ནས་ཆོས་ཀུན་སྡོམ་
གཅིག་པའི། །རྡོ་རྗེ་སེམས་དཔའ་ཞེས་བྱས་བསྟན། །ཅེས་དང་། གཞན་ཡང་། ཀྱེ་རྡོ་རྗེ་
མཁའ་འགྲོ་མ་དྲྭ་བའི་སྡོམ་པ། ཞེས་དང་། འཁོར་ལོ་སྡོམ་པ་ཞེས་པ་རྣམས་ཀྱིས་སྟོན་ཏོ། །
དེ་ལྟར་རྒྱུད་གསུམ་ངོ་བོ་དབྱེར་མེད་པར་གཅིག་པ་ཡིན་ཏེ། རྒྱུའི་རྒྱུད་ཀྱི་དོན་དམ་པར་
ཆོས་ཐམས་ཅད་ཆོས་ཀྱི་དབྱིངས་ཀྱི་ངོ་བོར་རྣམ་པར་དག་པ་དེ་བཞིན་ཉིད་ཀྱི་དག་པ་དང་།
ཀུན་རྫོབ་ཏུ་ཕུང་ཁམས་སྐྱེ་མཆེད་ཐམས་ཅད་ལྷའི་ངོ་བོར་རྣམ་པར་དག་པ་དང་། སྣང་བ་
ཐམས་ཅད་སེམས་ཡིན་པ་རང་རིག་པའི་དག་པ་ཏེ། དེ་ལྟ་བུའི་དག་པ་གསུམ་པོ་ལ་ལྟ་བ་དང་།
བསྐྱེད་རིམ་དང་། རྫོགས་རིམ་ལམ་དུས་ཀྱི་དག་པ་གསུམ་དང་། སྐུ་གསུམ་པོ་འབྲས་དུས་
ཀྱི་དག་པ་གསུམ་རང་བཞིན་ལྷུན་གྲུབ་ཀྱི་ཚུལ་གྱིས་ཚང་ལ། དེ་བཞིན་དུ་ལམ་དུས་ཀྱི་
དག་པ་གསུམ་ལ་གཞན་གཉིས་དང་། འབྲས་དུས་ཀྱི་དག་པ་གསུམ་ལའང་གཞན་གཉིས་
པོ་རང་བཞིན་ལྷུན་གྲུབ་ཀྱི་ཚུལ་གྱིས་ཚང་སྟེ། རྗེ་བཙུན་གྱིས། རང་བཞིན་རྒྱུ་ལ་བསམ་ན་
ལྷུན་གྲུབ་སྟེ། །བསམ་ཡས་ཡོན་ཏན་ཚོགས་ནི་གནས་འགྱུར་ཡིན། །དེས་ན་ལྷུན་གྲུབ་
གནས་འགྱུར་མི་འགལ་ཏེ། །འདི་ནི་འབྲས་བུ་འཁོར་འདས་དབྱེར་མེད་ཡིན། །ཞེས་དང་།
རྟོགས་པའི་ཁྱད་པར་ཟླ་བའི་དཔེ་ཡིས་བསྟན། །ཞེས་གསུངས་ཏེ། དེ་ལྟར་རྒྱུད་གསུམ་
དབྱེར་མེད་དུ་བསྡོམས་པའི་དྲི་བྲལ་གྱི་ཆོས་ཀྱི་དབྱིངས་རྟོགས་པའི་ཚུལ་མར་ངོའི་བཅུ་
བཞིའི་ཟླ་བ་དཔེར་བྱས་ནས་མོས་སྤྱོད་ཀྱི་སྐབས་སུ་ཆོས་སྐུ་མཐོང་ཚུལ་ནི། སངས་རྒྱས་སྔ་
མས་ཆོས་སྐུ་མངོན་དུ་བྱས་པའི་རྒྱུ་མཐུན་གསུང་རབ་ལ་ཐོས་བསམ་བྱས་ནས་རྟོགས་པ་
ནམ་མཁའི་ཟླ་བ་བལྟ་འདོད་པ་ལ་ཟླ་བའི་ཁ་དོག་དབྱིངས་སོགས་བཤད་པའི་སྒོ་ནས་སྤྱིའི་
245



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ཚུལ་གྱིས་རྟོགས་པ་དང་འདྲ་བར་ཕ་རོལ་ཏུ་ཕྱིན་པའི་མཐོང་ཚུལ་གྱི་དབང་དུ་བྱས་པ་སྟེ།
མར་ངོའི་བཅུ་བཞིའི་ཟླ་བ་ནི་སྔར་གྱི་ཚེས་བཅོ་ལྔའི་ཟླ་བ་འགྲིབ་པའི་འཕྲོ་ཡིན་གྱི། ཡར་
འཕེལ་བའི་མགོ་མིན་པས་མར་ངོའི་བཅུ་བཞིའི་ཟླ་བའི་དཔེས་མཚོན་ཞིང་། ཆུ་ནང་གི་ཟླ་
བའི་གཟུགས་བརྙན་ལ་མིག་གིས་བལྟ་བ་དང་འདྲ་བར། དབང་དང་རིམ་གཉིས་ལས་བྱུང་
བའི་ཡེ་ཤེས་དཔེའི་ཚུལ་གྱིས་མངོན་སུམ་དུ་མཐོང་ཞིང་། ཚེས་གཅིག་ནས་བཅོ་ལྔའི་བར་
གྱི་ཟླ་བའི་ཆ་ཤས་དངོས་རིམ་གྱིས་རིམ་གྱིས་འཕེལ་བ་ལྟར། འཕགས་པའི་ས་དང་པོ་ནས་
བཅུ་གསུམ་པའི་བར་དུ་ཆོས་དབྱིངས་དངོས་ཆ་ཤས་ཇེ་གསལ་ཇེ་གསལ་དུ་མཐོང་བ་ཡར་
ངོའི་ཟླ་བའི་དཔེས་མཚོན་ཞིང་། མགོན་པོ་ཀླུ་སྒྲུབ་ཞབ ས་ཀྱིས་ཀྱང་། ཇི་ལྟར་མར་ངོའི་
བཅུ་བཞི་ལ། །ཟླ་བ་ཅུང་ཟད་མཐོང་བ་ལྟར། དེ་བཞིན་ཐེག་མཆོག་མོས་ལ་ཡང་། །སངས་
རྒྱས་སྐུ་ནི་ཅུང་ཞིག་མཐོང་། །ཇི་ལྟར་ཟླ་བ་ཚེས་པ་ལ། །སྐད་ཅིག་སྐད་ཅིག་རྒྱས་པར་
མཐོང་། །དེ་བཞིན་ས་ལ་བཞུགས་རྣམས་ཀྱང་། །རིམ་གྱིས་རིམ་གྱིས་འཕེལ་བར་མཐོང་། །
ཇི་ལྟ་ཡར་ངོའི་བཅོ་ལྔ་ལ། །ཟླ་བ་རྫོགས་པར་འགྱུར་བ་ལྟར། །དེ་བཞིན་ས་ཡི་མཐར་ཐུག་
ནས། །ཆོས་ཀྱི་སྐུ་ཡང་རྫོགས་ཤིང་གསལ། །ཞེས་དེ་དང་མཚུངས་པར་བཤད་ཅིང་། འདི་
དག་གི་དོན་ཞིབ་པར་ཀུན་མཁྱེན་བསོད་ནམས་སེང་གེས་མཛད་པའི་བདུད་རྩིའི་ཉིང་ཁུ་
རྩ་འགྲེལ་དུ་བལྟ་བར་བྱའོ། ། །
གཉིས་པ་དཔེ་དོན་གྱི་ཡེ་ཤེས་སོ་སོའི་ངོ་བོ་ཅུང་ཟད་རྒྱས་པར་ཕྱེ་བ་ལ་གཉིས།
མཚོན་བྱེད་དཔེའི་ཡེ་ཤེས་དང་། མཚོན་བྱ་དོན་གྱི་ཡེ་ཤེས་སོ། །དང་པོ་ལ་གསུམ། མཚན་
གཞི་དང་། མཚན་ཉིད། མི་འཐད་པའི་ཕྱོགས་བསྟན་པའོ། །དང་པོ་ནི། དཔེ་དོན་ཡེ་ཤེས་
གཉིས་ཀྱི་ངོ་བོ་ཙམ། །སྨྲོས་ན་སོགས་ཏེ། རྣམས་གྲངས་པའི་དོན་དམ་བདེན་པ་མངོན་
246



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
སུམ་དུ་རྟོགས་པའི་བླ་མེད་ལམ་ཞུགས་སོ་སྐྱེའི་རྒྱུད་ཀྱི་ཡེ་ཤེས་ཐེག་པ་ཡིན་ཏེ། འཕགས་
པ་ལྷའི་སྤྱོད་བསྡུས་སུ། བདེན་པ་མཐོང་ཡང་ལས་མཐའ་ལ། །ཆགས་པར་གསུངས་པ་
རྫོགས་རིམ་གྱི། །རང་བྱུང་ཡེ་ཤེས་རྟོགས་པ་ནི། །དཔེ་ཡི་ཡེ་ཤེས་ཉིད་ལ་དགོངས། །ཞེས་སོ།
མཚོན་བྱེད་དཔེའི་ཡེ་ཤེས། མཚོན་བྱེད་དཔེའི་ཕྱག་ཆེན། མཚོན་བྱེད་དཔེའི་སྔགས་སྡོམ་
རྣམས་དོན་གཅིག་མིང་གི་རྣམ་གྲངས་སོ། ། །
གཉིས་པ་ནི། དབང་དང་སོགས་ཏེ་དབང་དང་རིམ་གཉིས་ལས་བྱུང་བའི་རང་བྱུང་
གི་ཡེ་ཤེས་ཉིད་ཡིན་ནོ། །འོ་ན་བློ་རིགས་གང་ཞེ་ན། རང་རིག་ཡེ་ཤེས་སུ་བཞེད་དེ། སོ་སོ་
སྐྱེ་བོའི་རྒྱུད་ཀྱི་སྔགས་ཀྱི་ཡེ་ཤེས་ཡིན་པས་སོ། །རང་རིག་ཡེ་ཤེས་ཡིན་ན་རང་རིག་མངོན་
སུམ་ཡིན་དགོས་པའི་ཕྱིར་ཏེ། ཚུལ་གསུམ་མཛེས་རྒྱན་ལས། ཕར་ཕྱིན་ལམ་གྱི་སོ་སྐྱེའི་
གནས་སྐབས་སུ། རྟོག་མེད་ཡེ་ཤེས་སྐྱེད་མིན་གསང་སྔགས་ཀྱི། །དབང་དང་རིམ་གཉིས་
ལས་བྱུང་ཡེ་ཤེས་ཀྱི། །ཆོས་དབྱིངས་དཔེ་ཡི་ཚུལ་གྱིས་དངོས་སུ་རྟོགས། །ཞེས་སོ། །དེས་
ན་རང་བྱུང་གི་ཡེ་ཤེས་འདི་ལ་བདེ་ཆེན་གྱི་ཡེ་ཤེས་དང་། བརྗོད་བྲལ་གྱི་ཡེ་ཤེས་སོགས་
མཚན་གྱི་རྣམ་གྲངས་མང་སྟེ། ཟབ་དོན་བདུད་རྩིའི་ཉིང་ཁུ་ལས། །སྐལ་ལྡན་གང་གི་རྣལ་
འབྱོར་ཆེན་པོ་ནི། །སྔགས་ཀྱི་སྡོམ་པ་དབང་གི་ཡེ་ཤེས་དང་། །ལམ་གྱི་ཉམས་མྱོང་ཕྱག་རྒྱ་
ཆེན་པོ་དང་། །རང་བྱུང་བདེ་ཆེན་བརྗོད་བྲལ་ལྷན་ཅིག་སྐྱེས། །རང་ཉིད་མཁའ་མཉམ་
རྡུལ་བྲལ་སྟོང་པ་ཉིད། །ཟུང་འཇུག་འགྱུར་མེད་ལྷུན་གྲུབ་མ་བཅོས་པ། །དབྱེར་མེད་ཤེས་
ནས་རྩེ་གཅིག་སྒྲུབ་པ་དེ། །གསང་བ་ཆེན་པོའི་རྣལ་འབྱོར་པ་ཞེས་བྱ། །ཞེས་སོ། །འོན་
ཀྱང་དབང་དང་རིམ་གཉིས་ལས་སྐྱེས་པའི་ཡེ་ཤེས་ལ་སྔགས་སྡོམ་དུ་འཇོག་པའི་ཚེ་སྔར་གྱི་
དེ་དག་མིང་གི་རྣམ་གྲངས་སུ་འཇུག་ཀྱང་། ཡེ་ཤེས་མ་སྐྱེས་པའི་སྔགས་ཀྱི་སྤོང་སེམས་ཙམ་
247



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ལ་དེ་དག་མི་འཇུག་པས། མཉམ་གཞག་ལའང་ཡེ་ཤེས་མ་སྐྱེས་པའི་སྐབས་དང་རྗེས་སྤྱོད་
སྐབས་ཀྱི་སྔགས་སྡོམ་ཕལ་ཆེར་རྟོག་བཅས་ཡིན་པའི་ཕྱིར། དེས་ན་སྔགས་སྡོམ་ཡིན་ན་
དབང་དང་རིམ་གཉིས་ལས་སྐྱེས་པའི་ཡེ་ཤེས་ཡིན་པས་ཁྱབ་མཉམ་ཉིད་དུ་གཟུང་བར་མི་
བྱ་སྟེ། སྔ་མའི་འཕྲོར། ཡེ་ཤེས་སྐྱེས་ཚེ་དེ་དག་སྡོམ་པ་ཡི། །མིང་གི་རྣམ་གྲངས་ཡིན་ཀྱང་
མ་སྐྱེས་ན། །སྤོང་སེམས་ཙམ་ལ་དེ་དག་མི་འཇུག་པས། །ཁྱབ་མཉམ་ཉིད་དུ་འཁྲུལ་པར་
མི་བྱའོ། །ཞེས་གསུངས་པའི་ཕྱིར་རོ། །
གསུམ་པ་ནི། ཡུལ་ལ་སོགས་ཏེ་རྣམ་རྟོག་ཕྱི་རོལ་གྱི་ཡུལ་ལ་འཕྲོ་བ་བཀག་པའི་
རྟོག་པ་ཁ་ཚོམ་པའི་ངང་ནས་སྟོང་རྐྱང་ཧད་དེ་བ་ཉིད་བསྒོམ་པ་ལ་ཕྱག་རྒྱ་ཆེན་པོ་ཡིན་པར་
འདོད་མོད། སྔགས་ཀྱི་ཕྱག་ཆེན་ནི་མིན་ཏེ། དེ་དག་དབང་དང་རིམ་གཉིས་ལ་ལྟོས་པའི་ཕྱིར།
དེ་སྐད་དུ་འཇམ་དབྱངས་བླ་མས། ཕྱག་རྒྱ་ཆེན་པོ་བསྒོམ་ན་ཡང་། །རྟོག་པ་ཁ་ཚོམ་ཉིད་
བསྒོམ་གྱི། །རིམ་གཉིས་ལས་བྱུང་ཡེ་ཤེས་ལ། །ཕྱག་རྒྱ་ཆེན་པོར་མི་ཤེས་སོ། །ཞེས་
གསུངས་པའི་ཕྱིར། དེ་བཞིན་དུ་སྟོང་རྐྱང་མ་ཡིན་པའི་གསལ་ཆ་ཅུང་ཟད་དང་འབྲེལ་བའི་
སྣང་སྟོང་ཟུང་འཇུག་ཕྲ་མོ་ཙམ་རྟོགས་པ་ལ་མཐོང་ལམ་དུ་འདོད་པའང་ཡོད་མོད། དེ་དག་
ནི་དབང་གསུམ་པའི་དུས་ཀྱི་ཡེ་ཤེས་སྐད་ཅིག་མ་ལ་མཐོང་ལམ་དུ་མིང་བཏགས་པའི་ཇོ་བོ་
ནཱ་རོ་པའི་གསུང་སྒྲོས་ཀྱིས་འཁྲུལ་གཞི་བྱས་པར་སྣང་ཡང་། ནཱ་རོ་པའི་དབང་བསྐུར་དུས་
སུ་སྐྱེས་པའི་མཐོང་ལམ་དེ་ནི་ཉི་ཤུ་དགུའི་ཟླ་བ་ལྟར་སྐད་ཅིག་དེ་ཉིད་ལ་འགག་ཅིང་།
འཇིག་རྟེན་ཆོས་མཆོག་གི་རྗེས་ཀྱི་མཐོང་ལམ་ནི་ཚེས་གཅིག་གི་ཟླ་བ་ལྟར་འགག་པ་མེད་དེ།
འཇམ་དབྱངས་བླ་མས། ཇོ་བོ་ནཱ་རོ་ཏ་པ་ནི། །དབང་བསྐུར་དུས་སུ་མཐོང་ལམ་སྐྱེས། །དེ་
ནི་སྐད་ཅིག་དེ་ལ་འགག །ཆོས་མཆོག་རྗེས་ཀྱི་མཐོང་ལམ་ནི། །འགག་པ་མེད་ཅེས་
248



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གསུངས་པར་གྲགས། །ཞེས་སོ། །
གཉིས་པ་མཚོན་བྱ་དོན་གྱི་ཡེ་ཤེས་ལ་གཉིས། མཚན་གཞི་དང་། མཚན་ཉིད་དོ། །
དང་པོ་ནི། ཆོས་ཉིད་སོགས་ཏེ་ཆོས་ཉིད་མངོན་སུམ་དུ་མཐོང་བའི་ཡེ་ཤེས་གང་ཡིན་པ་
མཐའ་དག་གོ། མཚོན་བྱ་དོན་གྱི་ཡེ་ཤེས་དང་། །མཚོན་བྱ་དོན་གྱི་ཕྱག་ཆེན་དང་། མཚོན་
བྱ་དོན་གྱི་སྔགས་སྡོམ་དང་། བླ་མེད་འཕགས་པའི་ཡེ་ཤེས་རྣམས་དོན་གཅིག་མིང་གི་རྣམ་
གྲངས་སོ། །གཉིས་པ་ནི། རང་བྱུང་སོགས་ཏེ་རང་བྱུང་གི་ཡེ་ཤེས་གོམས་པ་བརྟན་པར་
གྱུར་པ་སྟེ་མཐོང་བའི་ལམ་མོ། །དེའང་རང་བྱུང་གི་དོན་ནི་ལྷུན་གྲུབ་དང་མ་བཅོས་པ་ཡིན་པས།
མ་བཅོས་པའི་ཡེ་ཤེས་ལ་རང་བྱུང་གི་ཡེ་ཤེས་ཞེས་བྱ་སྟེ། མ་བཅོས་པ་ཉིད་མངོན་སུམ་དུ་
རྟོགས་པའི་ཡེ་ཤེས་ཡིན་པས་སོ། །དེ་ལྟ་བུའི་ཡེ་ཤེས་ཕྱག་རྒྱ་ཆེན་པོའི་རྟོགས་པ་མངོན་དུ་
གྱུར་པ་ན་ལམ་བགྲོད་པ་ལ་མཚན་མ་དང་བཅས་པའི་འབད་རྩོལ་ཀུན་ལ་མི་ལྟོས་ཏེ།
རྟོགས་པ་དེའི་རྒྱུན་བསྐྱངས་པས་ལམ་རང་གི་ངང་གིས་བགྲོད་པར་འགྱུར་བའི་ཕྱིར་རོ། །
དེ་ལྟ་བུའི་ཡེ་ཤེས་དེ་བློ་རིགས་ཀྱི་བྱེ་བྲག་རྣལ་འབྱོར་གྱི་མངོན་སུམ་ཡིན་ཏེ། ཆོས་ཉིད་
མངོན་སུམ་དུ་མཐོང་བའི་བླ་མེད་ཀྱི་ཡེཤེས་ཡིན་པས་སོ། །སངས་རྒྱས་ཀྱི་ས་དང་། སངས་
རྒྱས་ཀྱི་ཡེ་ཤེས་དང་། འབྲས་བུའི་རྒྱུད་ཀྱི་སྔགས་སྡོམ་རྣམས་དོན་གཅིག་མིང་གི་རྣམ་
གྲངས་སོ། །
གསུམ་པ་འབྲས་བུ་འཕགས་པའི་སའི་རྣམ་གཞག་ལ་གཉིས་ཏེ། མཚམས་སྦྱར་བ་དང་།
དོན་དངོས་སོ། །དང་པོ་ནི། དེ་ལྟའི་སོགས་ཏེ་བཤད་མ་ཐག་པ་དེ་ལྟ་བུའི་སོ་སོ་སྐྱེ་བོའི་
རྟེན་ལ་དབང་དང་། རིམ་གཉིས་བསྒོམས་པས་མཚོན་བྱེད་དཔེའི་ཡེ་ཤེས་སྐྱེ། དེའི་རིམ་
པས་མཚོན་བྱེད་དེ་ལ་བརྟེན་ནས་མཚོན་བྱ་དོན་གྱི་ཡེ་ཤེས་སྐྱེས་པ་ན་འཕགས་པའི་ས་ཐོབ་
249



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པར་འཇོག་པ་ཡིན་པས་དེའི་རྣམ་གཞག་ནི་ཞེས་པའོ། །དོན་དངོས་ལ་གཉིས་ཏེ། གནས་
སྐབས་དང་མཐར་ཐུག་གི་འབྲས་བུ་སྤྱིར་བཤད་པ་དང་། ཕྱི་མ་བྱེ་བྲག་ཏུ་བཤད་པའོ། །
སྤྱིར་བཤད་པ་ལ་གཉིས་ཏེ། བགྲོད་བྱ་ས་དང་བགྲོད་བྱེད་ཡུལ་ཆེན་སྦྱར་བ་དང་། བགྲོད་
ཚུལ་གྱི་མངོན་རྟོགས་སོ། །དང་པོ་ནི། གནས་སྐབས་སོགས་ཏེ་གནས་སྐབས་ཀྱི་འབྲས་བུ་
སློབ་ལམ་ས་བཅུ་གཉིས། ཐུན་མོང་བའི་མིང་ས་དང་པོ་རབ་ཏུ་དགའ་བ་སོགས། ཐུན་མོང་
མ་ཡིན་པའི་མིང་གནས་སོགས་བཅུ་གཉིས་དང་སྦྱར་ཏེ་བཤད་ན། སམྦུ་ཊའི་བརྟག་པ་ལྔ་
པའི་དང་པོ་ལས། གནས་ནི་རབ་ཏུ་དགའ་བའི་ས། །དེ་བཞིན་ཉེ་གནས་དྲི་མ་མེད། །ཞིང་
ནི་འོད་བྱེད་ཤེས་པར་བྱ། །ཉེ་བའི་ཞིང་ནི་འོད་འཕྲོ་ཅན། །ཤིན་ཏུ་ཚནྡྷོ་སྦྱང་དཀའ་བ། །
འདུ་བ་རིང་དུ་སོང་བ་སྟེ། །ཉེ་བའི་འདུ་བ་མི་གཡོ་བ། །དུར་ཁྲོད་ལེགས་པའི་བློ་གྲོས་ཉིད། །
ཉེ་བའི་དུར་ཁྲོད་ཆོས་ཀྱི་སྤྲིན། །ཕ་རོལ་ཕྱིན་བཅུའི་ས་རྣམས་ལ། །རྣལ་འབྱོར་མ་ཡི་ཀླུ་
ཀློའི་སྐད། །སུ་ལ་སོགས་པ་ཅི་གསུངས་པ། །ཕྱི་དང་ནང་དུ་ཡང་དག་བསམ། །ཞེས་
གསུངས་པ་ལྟར། ས་དང་པོ་རབ་ཏུ་དགའ་བ་གནས་ཀྱི་ས། གཉིས་པ་དྲི་མ་མེད་པ་ཉེ་
གནས་ཀྱི་ས། གསུམ་པ་འོད་བྱེད་པ་ཞིང་གི་ས། བཞི་པ་འོད་འཕྲོ་ཅན་ཉེ་བའི་ཞིང་གི་ས།
ལྔ་པ་སྦྱང་དཀའ་བ་ཙནྡོའི་ས། དྲུག་པ་མངོན་དུ་གྱུར་པ་ཉེ་བའི་ཙྪརྡོའི་ས། བདུན་པ་རིང་དུ་
སོང་བ་འདུ་བའི་ས། བརྒྱད་པ་མི་གཡོ་བ་ཉེ་བའི་འདུ་བའི་ས། དགུ་པ་ལེགས་པའི་བློ་
གྲོས་དུར་ཁྲོད་ཀྱི་ས། བཅུ་པ་ཆོས་ཀྱི་སྤྲིན་ཉེ་བའི་དུར་ཁྲོད་ཀྱི་ས་ཡིན་ནོ། །འོ་ན་འདིར་ས་
བཅུ་གཅིག་པ་དང་བཅུ་གཉིས་པ་མ་བཤད་ཅེ་ན། སློབ་ལམ་ས་བཅུར་གསུངས་པ་ནི་ཕ་
རོལ་ཏུ་ཕྱིན་པ་དང་ལུང་སྒོ་བསྟན་པ་ཡིན་ལ། འདིར་ནི་འདི་རྣམས་ས་ནི་བཅུ་གཉིས་ཏེ།
ཞེས་གསུངས་པས་བཅུ་གཅིག་པ་དང་། བཅུ་གཉིས་པའང་སློབ་པའི་ས་ཡིན་ནོ། །འོ་ན་དེ་
25)



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གཉིས་ཀྱི་མིང་གང་ཡིན་ཞེ་ན། ཨ་བྷི་དྷ་ན་ལས། འཐུང་གཅོད་དཔེ་མེད་དེ་བཞིན་དུ། །ཉེ་
བའི་འཐུང་གཅོད་ཡེ་ཤེས་ཆེ། ཞེས་གསུངས་པས། བཅུ་གཅིག་པ་དཔེ་མེད་པ་འཐུང་
གཅོད་ཀྱི་ས། བཅུ་གཉིས་པ་ཡེ་ཤེས་ཆེན་པོ་ཉེ་བའི་འཐུང་གཅོད་ཀྱི་ས་རྣམས་ཡིན་ནོ། །དེ་
ལྟ་བུའི་ས་བཅུ་གཉིས་བགྲོད་བྱེད་ཡུལ་ཆེན་གྱི་གྲངས་ནི། ཀྱེ་རྡོ་རྗེ་རྩ་བའི་རྒྱུད་དང༌།
བཤད་པའི་རྒྱུད་སམྦུ་ཊ་གཉིས་བསྡེབས་པ་ལྟར་ན། གནས་དང་ཉེ་བའི་གནས་ཀྱི་ས་དང་
པོ་གཉིས་བགྲོད་བྱེད་ཕྱིའི་ཡུལ་པུལླི་ར་མ་ལ་ཡ་དང༌། ནང་གི་ཡུལ་སྤྱི་བོ་ལ་སོགས་པ་ཕྱི་
ནང་གི་ཡུལ་ཆེན་བཞི་བཞི་དང་། གསུམ་པ་ཞིང་གི་ས་ནས་བཅུ་པ་ཉེ་བའི་དུར་ཁྲོད་ཀྱི་སའི་
བར་ས་བརྒྱད་བགྲོད་བྱེད་ལ་ཡུལ་ཆེན་གཉིས་གཉིས་འབྱུང་ཞིང་། བཅུ་གཅིག་པ་འཐུང་
གཅོད་དང་། བཅུ་གཉིས་པ་ཉེ་བའི་འཐུང་གཅོད་གཉིས་ལ་ཕྱི་ནང་གི་ཡུལ་ཆེན་བཞི་བཞི་
སྦྱར་བས་ཡུལ་ཆེན་སུམ་ཅུ་རྩ་གཉིས་གསུངས་པ་ཡིན་ཏེ། ཀུན་མཁྱེན་བསོད་ནམས་སེང་གེས།
དེ་ཚེ་ཕྱི་ནང་ཡུལ་ཆེན་ནི། །སུམ་ཅུ་རྩ་གཉིས་འདུས་པ་ལས། །གནས་ནས་ཉེ་བའི་འཐུང་
གཅོད་པར། །བཅུ་གཉིས་ས་རྣམས་འགྲུབ་པར་གསུངས། །ཞེས་གསུངས་པའི་ཕྱིར། སུམ་
ཅུ་རྩ་གཉིས་པོ་དེའི་སྟེང་དུ། ས་བཅུ་གསུམ་པ་བགྲོད་བྱེད་ཀྱི་ཡུལ་ཆེན། སྒྲུབ་པ་པོ་དེ་ཉིད་
གང་དུ་འཚང་རྒྱ་བའི་གནས་དེའི་ཕྱོགས་བཞི་དབུས་དང་ལྔ་བསྣན་པས་ཡུལ་ཆེན་སུམ་ཅུ་
སོ་བདུན་འགྲུབ་པ་ཡིན་ནོ། །
གཉིས་པ་བགྲོད་ཚུལ་གྱི་མངོན་རྟོགས་ནི། བགྲོད་ཚུལ་སོགས་ཏེ། ས་རྣམས་
བགྲོད་ཚུལ་ནི་ཕྱི་རོལ་ན་གནས་ལ་སོག ས་པ་བཅུ་གཉིས་ལས་ཕྱེ་བའི་ཡུལ་ཆེན་སུམ་ཅུ་
སོ་གཉིས་ཡོད་ལ། དེ་རྣམས་ནི་ངོ་བོ་སངས་རྒྱས་ཡིན་ཡང་། རྣམ་པ་ས་དང་པོ་ཐོབ་པ་ལ་
སོགས་པའི་ཚུལ་འཛིན་པའི་དཔའ་བོ་དང་རྣལ་འབྱོར་མ་རྣམས་གནས་པས། དེ་དག་ན་
251



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གནས་པའི་མཁའ་འགྲོ་མ་རྣམས་དབང་དུ་འདུས་པ་དང་། ནང་དུའང་དེ་དག་གི་རང་
བཞིན་ལུས་རྩ་དང་། རྩ་ཡི་ཡི་གེའི་རྣམ་པར་གནས་པའི་ནང་གི་གནས་སུམ་ཅུ་རྩ་གཉིས་
ཀྱི་རླུང་སེམས་དབུ་མར་ཐིམ་པའི་རྟེན་འབྲེལ་གྱིས། བགྲོད་བྱ་བཅུ་གཉིས་ཀྱི་གྲངས་ལྡན་
གྱི་ས་ཡི་སྤང་རྟོགས་བསྐྱེད་པ་ཡིན་ཏེ། ཀུན་མཁྱེན་གྱིས། ཕྱི་རོལ་ཡུལ་ཆེན་སུམ་ཅུ་བདུན། །
དབང་དུ་འདུས་པས་ལུས་ཀྱི་ནི། །རྩ་ཁམས་སུམ་ཅུ་སོ་བདུན་གྱི། །རླུང་སེམས་དབུ་མར་
འདུས་པ་ལས། །ས་རྣམས་འགྲུབ་པའི་རྣམ་དག་ནི། །རྣལ་འབྱོར་ཆེན་པོའི་རྒྱུད་སྡེ་ལས། །
གསུངས་པས། ཞེས་སོ། །འདི་ནི་བརྟག་པ་གཉིས་པའི་དགོངས་པ་སམྦུ་ཊས་ཁ་བསྐངས་
བའི་ལུགས་ཡིན་ལ། ཡང་ཆུ་རྒྱུད་ཀྱི་དགོངས་པ་ཕྱག་ཆེན་ཐིག་ལེས་ཁ་སྐོང་བའང་ཡོད་དེ།
དེ་དག་ཀྱང་སྔ་མ་བདག་མེད་བསྟོད་པ་དང་། ཕྱི་མ་བརྟག་གཉིས་འཕགས་མཆན་ལས་
གསུངས་པའི་ལུགས་མཁན་ཆེན་ངག་དབང་ཆོས་གྲགས་ཀྱི་སྡོམ་གསུམ་སྤྱི་དོན་ལས་ཀྱང་
གསུངས་པ་ལྟར་རིམ་བཞིན་རྟོགས་པར་བྱ་ཞིང་། བདེ་མཆོག་ཉུང་ངུ་སྟེ་རྩ་རྒྱུད་དང་མངོན་
བརྗོད་བླ་མ་གཉིས་བསྡེབས་པས་ཀྱང་དེ་བཞིན་དུ་འབྱུང་བའི་ཕྱིར། ཀྱེ་རྡོར་དང་བདེ་
མཆོག་གཉིས་ཀ་དགོངས་པ་མཐུན་པ་ཡིན། བརྟག་པ་གཉིས་པ་ལས། རྡོ་རྗེའི་ས་ནི་བཅུ་
གསུམ་པ། །ཞེས་གསུངས་པ་ནི། ཕྱི་རོལ་གྱི་ཡུལ་ཆེན་སྒྲུབ་པ་པོ་གང་དུ་འཚང་རྒྱ་བའི་
གནས་ཀྱི་ཕྱོགས་བཞི་དབུས་དང་ལྔའམ། རི་རབ་གླིང་བཞི་དང་བཅས་པ་ལྔའི་མཁའ་འགྲོ་
རྣམས་དབང་དུ་འདུས་ཤིང་། སྙིང་དབུས་དབུ་མ་ཉིད་ལ་བརྟེན་པའི་སྦས་པའི་རྩ་ལྔ་བདུད་
འབྲལ་ཆ་དང་བཅས་པ་སྤྱི་གཙུག་དབུ་མར་ཐིམ་པ་ལས་མི་སློབ་ལམ་གྱི་བཅུ་གསུམ་རྡོ་རྗེ་
འཛིན་པའི་ས་མངོན་དུ་འགྱུར་པ་ཡིན་ཏེ། འཇམ་དབྱངས་བླ་མས། ས་རྣམས་བགྲོད་པར་
བྱ་བ་དང་། ཡུལ་རྣམས་དབང་དུ་བསྡུ་བའི་ཕྱིར། གནས་དང་ཉེ་བའི་གནས་ལ་སོགས། །
252



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཡུལ་ཆེན་སུམ་ཅུ་སོ་བདུན་དུ། །རིག་པ་བརྟུལ་ཞུགས་སྤྱོད་ཕྱིར་རྒྱུ། །ཞེས་དང་། ཀུན་
མཁྱེན་གྱིས། ནང་དུ་སྦས་པའི་རྩ་ལྔ་དང་། །ཕྱི་རུ་ཡུལ་ཆེན་ལྷག་མ་ལྔ། །འདུས་པས་བཅུ་
གསུམ་ས་བསྐྱེད་པར། །རྣལ་འབྱོར་ཆེན་པོའི་རྒྱུད་ལས་གསུངས། །ཞེས་གསུངས་སོ། །
སྤྱིར་ན་ཚོགས་སྦྱོར་གཉིས་ཕ་རོལ་ཏུ་ཕྱིན་པའི་ལམ་གྱིས་བགྲོད་ནས། དེ་མ་ཐག་བླ་མེད་
ཀྱི་ལམ་དུ་ཞུགས་པ་དང་། བླ་མེད་ཀྱིས་ས་དང་པོ་ཐོབ་པ་དུས་མཉམ་ནས། དེ་ཡན་ཆད་བླ་
མེད་ཀྱི་ལམ་གྱིས་བགྲོད་པ་དང༌། གང་ཟག་ཁ་ཅིག་ས་དང་པོ་མན་ཆད་ཕར་ཕྱིན་གྱིས་
བགྲོད་ནས། ས་གཉིས་པ་ནས་རྡོ་རྗེ་ཐེག་པ་ལ་ཞུགས་ཏེ། དེ་ཡན་ཆད་སྔགས་ཀྱིས་བགྲོད་
པ་དང་། ཁ་ཅིག་ས་དྲུག་པ་མན་ཆད་ཕར་ཕྱིན་གྱིས་བགྲོད་ནས། ས་བདུན་པ་ནས་སྔགས་
ལ་ཞུགས་ཏེ་དེ་ཡན་ཆད་སྔགས་ཀྱིས་བགྲོད་པ་དང་། ཁ་ཅིག་ས་བཅུ་པ་མན་ཆད་ཕ་རོལ་
ཏུ་ཕྱིན་པས་བགྲོད་ནས། ས་བཅུ་གཅིག་པ་ནས་སྔགས་ལ་ཞུགས་ཏེ་གསང་སྔགས་འབད་
རྩོལ་ཆུང་ངུས་བཅུ་གསུམ་རྡོ་རྗེ་འཛིན་པའི་ས་ཐོབ་པར་འགྱུར་བ་རྣམས་སུ་ཡོད་ལ། ས་
བཅུ་གཅིག་པ་ནས་བླ་མེད་ཀྱི་ལམ་ཁོ་ན་ལས། རྒྱུད་སྡེ་འོག་མ་དང་ཕ་རོལ་ཏུ་ཕྱིན་པའི་
ལམ་གཞན་གྱིས་བགྲོད་པ་མིན་ཏེ། ས་བཅུ་གཅིག་པ་ཡིན་ན་སྦས་པའི་ས་ཡིན་དགོས་པའི་ཕྱིར།
དེའང་དོན་སྦས་ལ་མིང་མ་སྦས་པའི་ས་དང་། མིང་དོན་གཉིས་ཀ་སྦས་པའི་ས་དང་། མིང་
སྦས་ལ་དོན་མ་སྦས་པའི་ས་སྟེ་དེ་དག་ཀྱང་ས་བཅུ་གཅིག་པ་དང་། ས་བཅུ་གཉིས་པ་དང་།
ས་བཅུ་གསུམ་པ་རྣམས་ལ་རིམ་བཞིན་དུ་འཇུག་སྟེ། སྦས་པའི་ས་གསུམ་ཞེས་བྱ་ཞིང་།
སྦས་མ་སྦས་ནི་ཕ་རོལ་ཕྱིན་པ་ལ་གྲགས་མ་གྲགས་ཡིན་ནོ། །དེ་སྐད་དུ་རྣམ་བཤད་གསུང་
རབ་དགོངས་གསལ་ལས། ས་ལྷག་མ་གསུམ་ནི། རྡོ་རྗེ་ཐེག་པའི་ལམ་ཁོ་ནས་བགྲོད་པར་
བྱ་བ་ཡིན་པ་ལས། ཕ་རོལ་ཏུ་ཕྱིན་པའི་ལམ་གྱིས་བགྲོད་མི་ནུས་སོ། །ཞེས་གསུངས་པའི་ཕྱིར།
253



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གཉིས་པ་མཐར་ཐུག་བྱེ་བྲག་ཏུ་བཤད་པ་ལ་གཉིས། འཇོག་བྱེད་དང་། འཇོག་བྱའོ། །དང་
པོ་ནི། ཕར་ཕྱིན་གཞུང་སོགས་ཏེ་ཕ་རོལ་ཏུ་ཕྱིན་པའི་གཞུང་ལས་ས་བཅུ་གཅིག་པ་ཀུན་ཏུ་
འོད་ཀྱི་ས་དེ་སངས་རྒྱས་སུ་བཤད་ཅིང་། ཕ་རོལ་ཏུ་ཕྱིན་པའི་ལུགས་ཀྱི་ཐོབ་བྱ་མཐར་
ཐུག་ཏུ་འདོད་པའི་ཕྱིར་དང་། དེ་ཕ་རོལ་ཏུ་ཕྱིན་པའི་ལུགས་ཀྱི་སངས་རྒྱས་ཀྱི་མཚན་གཞི་དང་།
ས་བཅུ་གསུམ་པ་རྡོ་རྗེ་ཐེག་པའི་ལུགས་ཀྱི་སངས་རྒྱས་ཀྱི་མཚན་གཞི་ཡིན་པའི་ཕྱིར། མདོ་
སྔགས་གཉིས་སངས་རྒྱས་ཀྱི་མཚན་གཞི་མི་མཐུན་ཀྱང་། སྤངས་རྟོགས་མཐར་ཐུག་བརྙེས་
པ་ལ་སངས་རྒྱས་སུ་འཇོག་པའི་ཕྱིར་མཚན་ཉིད་ནི་རྣམ་པ་ཀུན་ཏུ་མཐུན་ཏེ། རྒྱུ་མཚན་བྱེ་
བྲག་སྨྲ་བའི་གཞུང་ལུགས་ནས་རྣལ་འབྱོར་བླ་མེད་ཀྱི་བར་དུ་སྐུ་དང་ཡེ་ཤེས་ཀྱི་འབྲས་
བུའི་རྣམ་གཞག་བཤད་ཚད་ཐམས་ཅད་གདུལ་བྱ་སོ་སོའི་བློ་དང་འཚམས་པར་ཡོན་ཏན་
གྱི་ལྡོག་པའི་ཆ་ཐ་དད་པར་སྨོས་པ་ཙམ་ལས་ཐོབ་བྱ་སྤངས་རྟོགས་མཐར་ཐུག་བརྙེས་པ་
ཞིག་ལ་རྫོགས་པའི་སངས་རྒྱས་སུ་འཇོག་པ་ཐམས་ཅད་འདོད་པ་མཚུངས་ཀྱང་། དེ་དང་
དེའི་ལམ་གྱིས་སོ་སོའི་གཞུང་ནས་བཤད་པའི་འབྲས་བུ་ཐོབ་པའི་ངེས་པ་ཅི་ཞིག་ཡོད་དེ་
མེད་དོ། །དེ་སྐད་དུ་ཀུན་མཁྱེན་བསོད་ནམས་སེང་གེས། མདོར་ན་ཉན་ཐོས་ཐེག་པ་ནས། །
གསང་ཆེན་བླ་ན་མེད་པའི་བར། །འབྲས་བུ་དོན་གཅིག་བཤད་པའི་ཚུལ། །ཐ་དད་སྤྲོ་བ་
བསྐྱེད་ཕྱིར་ཡིན། །ཞེས་དང་། གཞུང་དེར་འབྲས་བུ་བཤད་པ་རྣམས། །དེ་ཡི་ལམ་གྱིས་
ཐོབ་དགོས་ན། །དངོས་སྨྲའི་གཞུང་ལས་གསུངས་པ་ཡི། །འབྲས་བུའི་ས་མཚམས་གང་དུ་
འཇོག །ཅེས་གསུངས་སོ། །
གཉིས་པ་འཇོག་བྱ་ལ་གཉིས་ཏེ། གཞུང་གཞན་དུ་བཤད་ཚོད་རྣམས་ཅུང་ཟད་སྤྲོས་
པ་དང་། ཁྱད་པར་ཀྱེ་རྡོ་རྗེའི་རྩ་བཤད་ནས་བསྟན་པ་མངོན་རྟོགས་ལ་ཁ་འཕངས་པའི་
254



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཚུལ་གྱིས་སྨོས་པའོ། །དང་པོ་ལ་བཞི་སྟེ། སྡེ་སྣོད་ལས་གསུངས་ཚུལ། རྒྱུད་སྡེ་ལས་
གསུངས་ཚུལ། མདོ་སྔགས་ཐུན་མོངས་བའི་མདོ་ལས་གསུངས་ཚུལ། ཁྱད་པར་དུ་རྡོ་རྗེ་
ཐེག་པ་ལས་གསུངས་ཚུལ་གཞན་བསྟན་པའོ། །དང་པོ་ནི། བྱེ་སྨྲས་སོགས་ཏེ་བྱེ་བྲག་ཏུ་
སྨྲ་བས་རྣམ་པར་གྲོལ་བའི་ཆོས་ཀྱི་སྐུ་མྱ་ངན་ལས་འདས་པའི་དབྱིངས་སུ་ཞི་ནས་འཁོར་བ་
རྒྱུ་འབྲས་དང་བྲལ་བ་དང༌། རྣམ་པར་སྨིན་པའི་གཟུགས་ཀྱི་སྐུ་མཚན་དཔེས་བརྒྱན་ཅིང་།
ཡོན་ཏན་དང་ཕྲིན་ལས་ཀྱིས་ཕྱེ་བ་གཉིས་ལས་གཞན་ལོངས་སྤྲུལ་གྱི་དོན་དང་ཐ་སྙད་
གཉིས་ཀ་མི་འདོད་དེ། ཀུན་མཁྱེན་གྱིས། བྱེ་སྨྲས་རྣམ་གྲོལ་ཆོས་སྐུ་དང་། །གཟུགས་སྐུ་
གཉིས་འདོད་ལོངས་སྤྲུལ་གྱི། །དོན་དང་ཐ་སྙད་གཉིས་ཀ་མེད། །ཅེས་སོ། མདོ་སྡེ་པ་དང་།
སེམས་ཙམ་པ་དང་། དབུ་མ་པ་གསུམ་ཀ་དང་མཐུན་པར་སྐུ་གསུམ་དང་ཡེ་ཤེས་བཞིར་
འདོད་དེ། རྣམ་འགྲེལ་ལས། རྟོག་པའི་དྲྭ་བ་རྣམ་བསལ་ཞིང་། །ཞེས་པས་ངོ་བོ་ཉིད་སྐུ་དང་།
ཟབ་ཅིང་ཞེས་པས་ལོངས་སྐུ་དང་། རྒྱ་ཆེའི་སྐུ་མངའ་བ་ཞེས་པས་སྤྲུལ་སྐུ་བསྟན་པའི་ཕྱིར།
མདོ་སྡེ་རྒྱན་ལས། སངས་རྒྱས་རྣམས་ཀྱི་སྐུ་དབྱེ་བ། །རང་བཞིན་ལོངས་སྤྱོད་རྫོགས་པ་
དང་། །གཞན་ནི་སྤྲུལ་པའི་སྐུ་ཡིན་ཏེ། །དང་པོ་གཉིས་པའི་རྟེན་ཡིན་ནོ། །ཞེས་པས་སྐུ་
འོག་མ་གཉིས་ཀྱི་རྟེན་ངོ་བོ་ཉིད་དམ། རང་བཞིན་ནམ། ཆོས་སྐུ་རྣམས་རྣམ་གྲངས་སུ་བྱས་
པ་དང་། རང་དོན་ཕུན་སུམ་ཚོགས་པ་ལོངས་སྐུ་དང་། གཞན་དོན་ཕུན་སུམ་ཚོགས་པ་
སྤྲུལ་སྐུ་སྟེ་སྐུ་གསུམ་དུ་བཞེད་པ་དང་། སློབ་དཔོན་ཟླ་གྲགས་ཀྱིས་ཀྱང་། ཤེས་བྱའི་བུད་
ཤིང་སྐམ་པོ་མ་ལུས་པ། །བསྲེགས་པས་ཞི་དེ་རྒྱལ་རྣམས་ཆོས་སྐུ་སྟེ། །དེ་ཚེ་སྐྱེ་བ་མེད་ཅིང་
འགག་པ་མེད། །སེམས་འགག་པ་དེ་སྐུ་ཡིས་མངོན་སུམ་མཛད། །ཅེས་པས་ཤེས་བྱ་སྐྱེ་བ་
དང་འགག་པ་ལ་སོགས་པར་སྣང་བའི་མཚན་རྟོག་གི་བུད་ཤིང་རྣམས་བསྲེགས་པས་མཚན་
255



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
རྟོག་ཐམས་ཅད་ཞི་ཞིང་། ཤེས་བྱའི་གནས་ལུགས་སྐྱེ་བ་དང་འགག་པ་མེད་པ་མངོན་སུམ་
དུ་གྱུར་པའི་ཆོས་ཀྱི་སྐུ་དང་ལོངས་སྤྲུལ་གཉིས་ཀྱང་དེ་ཉིད་ལས། དེ་ཡི་ལོངས་སྤྱོད་རྫོགས་
སྐུ་བསོད་ནམས་ཀྱིས། །ཟིན་དང་སྤྲུལ་པ་མཁའ་གཞན་ལས་དེའི་མཐུས། །སྒྲ་གང་ཆོས་ཀྱི་
དེ་ཉིད་སྟོན་འབྱུང་བ། །དེ་ལས་འཇིག་རྟེན་གྱིས་ཀྱང་དེ་ཉིད་རིག ཅེས་པས་ཆོས་ཀྱི་
དབྱིངས་དེ་མངོན་སུམ་དུ་མཛད་པ་ལོངས་སྤྱོད་རྫོགས་པའི་སྐུ་བསོད་ནམས་བརྒྱའི་མཚན་
ཅན་བྱང་ཆུབ་སེམས་དཔའ་རྣམས་ཀྱིས་ལོངས་སྤྱོད་པའི་གཞིར་གྱུར་པ་དང་། དེའི་བྱིན་
གྱིས་བརླབས་ཀྱིས་སྤྲུལ་པ་སྣ་ཚོགས་པ་དག་ལས་ཆོས་ཀྱི་དེ་ཁོ་ན་ཉིད་གསལ་བར་བྱེད་
པའི་སྒྲ་གང་ཞིག །སྙིང་རྗེ་ཆེན་པོའི་སྨོན་ལམ་གྱི་དབང་གིས་འབྱུང་བ་ནི་སྤྲུལ་པའི་སྐུ་སྟེ་སྐུ་
གསུམ་དུ་བཞེད་དོ། །ཡེ་ཤེས་བཞི་ནི། མདོ་སྡེ་རྒྱན་ལས། མེ་ལོང་ཡེ་ཤེས་མི་གཡོ་སྟེ། །ཡེ་
ཤེས་གསུམ་ནི་དེ་ལ་བརྟེན། །མཉམ་པ་ཉིད་དང་སོ་སོར་རྟོག །བྱ་བ་གྲུབ་པ་ཁོ་ནའོ། །
ཞེས་ཏེ། མེ་ལོང་ལྟ་བུའི་ཡེ་ཤེས་ནི་མི་གཡོ་ལ། ཡེ་ཤེས་གཞན་གསུམ་ནི་དེ་ལ་བརྟེན་པ་
དང་གཡོ་བའོ། །དེ་ལ་མེ་ལོང་ལྟ་བུའི་ཡེ་ཤེས་ཀྱི་མཚན་ཉིད་ནི། ལྗོན་ཤིང་མཛེས་རྒྱན་ལས།
ཡེ་ཤེས་དག་ལ་ཆོས་ཀུན་གཟུགས་བརྙན་གྱི། །ཚུལ་གྱིས་སྣང་ཕྱིར་མེ་ལོང་ལྟ་བུ་དང་། །
ཞེས་པས་ཡེ་ཤེས་གང་ལ་ཟག་པ་མེད་པའི་ཆོས་ཐམས་ཅད་གཟུགས་བརྙན་གྱི་ཚུལ་དུ་སྣང་
བའོ། །མཉམ་པ་ཉིད་ནི། རྒྱན་ལས། མི་གནས་ཞི་བར་བཞུགས་པ་ནི། །མཉམ་ཉིད་ཡེ་
ཤེས་ཡིན་པར་འདོད། །ཅེས་པས་སྲིད་ཞི་ལ་མི་གནས་པའི་ཞི་བ་མྱང་འདས་ལ་བཞུགས་
པའོ། །སོ་སོར་རྟོག་པའི་ཡེ་ཤེས་ནི། །ཤེས་བྱ་ཀུན་ལ་རྟག་མི་ཐོགས། །ཏིང་ངེ་འཛིན་དང་
གཟུངས་རྣམས་ཀྱི། །གཏེར་དང་འདྲ་བ་ཁོ་ན་ཡིན། །ཞེས་པས་ཤེས་བྱ་ཐམས་ཅད་མ་
འདྲེས་པར་མཁྱེན་ཅིང་། གཟུངས་དང་ཏིང་ངེ་འཛིན་གྱི་འབྱུང་ཁུངས་སུ་གྱུར་པའོ། །བྱ་བ་
256



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གྲུབ་པ་ནི། བྱ་བ་གྲུབ་པའི་ཡེ་ཤེས་ནི། །ཁམས་གསུམ་ཀུན་ཏུ་སྣ་ཚོགས་ཤིང་། །དཔག་
མེད་བསམ་ཡས་སྤྲུལ་པ་ཡིས། །སེམས་ཅན་དོན་ཀུན་སྒྲུབ་པ་པོ། །ཞེས་པས་འཇིག་རྟེན་
གྱི་ཁམས་ཀུན་ཏུ་སྤྲུལ་པ་དཔག་ཏུ་མེད་པས་སེམས་ཅན་གྱི་དོན་མཛད་པའོ། །དེ་ལྟར་ཀུན་
མཁྱེན་གྱིས་ཀྱང་། མདོ་སྡེ་ལ་སོགས་གོང་མ་གསུམ། །སྐུ་གསུམ་ཡེ་ཤེས་བཞི་རུ་འདོད། །
ཅེས་གསུངས་སོ། །
གཉིས་པ་ནི། བྱ་སྤྱོད་སོགས་ཏེ་བྱ་སྤྱོད་ཀྱི་རྒྱུད་སྡེ་ལས་སྐུ་གསུམ་འདོད་ཚུལ་ངོ་བོ་
སྔ་མ་དེ་དང་མཚུངས་ཕ་ལ། རྣམ་པར་འདོད་ཚུལ་མི་འདྲ་སྟེ། སོ་སོར་ཡོད་པའི་ཕྱིར། ཡོ་ག་
སྟེ་རྣལ་འབྱོར་རྒྱུད་དུ་གཟུགས་སྐུ་ལ་རིགས་ལྔར་འདོད་པའི་ཚེ། ཡེ་ཤེས་ལྔའང་བཞེད་དེ།
ཡེ་ཤེས་ལྔ་དང་འབྱུང་བ་ལྔ་དག་བྱ་འབྱུང་བ་ལྔ་དང་དག་བྱེད་ཡེ་ཤེས་ལྔར་བཞེད་དེ། དག་
བྱ་དག་བྱེད་དུ་སྦྱར་བར་གསུངས་པའི་དབང་གིས་སོ། །རྣལ་འབྱོར་ཆེན་པོ་བླ་ན་མེད་པ་ལ་
རྒྱུ་དབང་བཞི་དང་། ལམ་བཞི་སྒོམ་པའི་རྟེན་འབྲེལ་ཉིད་ལས་འབྲས་བུ་སྐུ་བཞིར་འབྱུང་
བ་བཞེད་ཅིང་། ལམ་འབྲས་ཀྱི་དགོངས་པ་ནི་སྐུ་ལྔའི་རྣམ་གཞག་མཛད་དོ། ། །
གསུམ་པ་ནི། འཇམ་དཔལ་སོགས་ཏེ། འཇམ་དཔལ་རང་གི་ལྟ་བའི་འདོད་པ་
མདོར་བསྟན་པའི་མདོ་ལས། སྐུ་གཅིག་ནས་སྐུ་ལྔའི་བར་གསུངས་ཏེ། དང་པོ་ནི། ཡེ་ཤེས་
མིག་གཅིག་དྲི་མ་མེད། །ཅེས་གསུངས་པའི་ཕྱིར། གཉིས་པ་ནི། རང་དོན་དོན་དམ་པའི་སྐུ་
དང་གཞན་དོན་ཀུན་རྫོབ་པའི་སྐུ་གཉིས་སུ་གསུངས་པའི་ཕྱིར། །
གསུམ་པ་ནི། ཆོས་སྐུ་ལོངས་སྐུ་སྤྲུལ་སྐུ་གསུམ་དུ་གསུངས་པའི་ཕྱིར། བཞི་པ་ནི།
ངོ་བོ་ཉིད་ལོངས་རྫོགས་བཅས་དང༌། །ཞེས་སོགས་གསུངས་པའི་ཕྱིར། ལྔ་པ་ནི། སངས་
རྒྱས་སྐུ་ལྔའི་བདག་ཉིད་ཅན། །ཞེས་གསུངས་པའི་ཕྱིར། འོན་ཀྱང་སྐུ་བཞིར་གསུངས་པའི་
257



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ལུང་དེའི་ཚིག་གཞན་རྣམས་འདྲ་བ་ལས། བྱམས་པས། སྤྲུལ་པ་ནི། ཞེས་དགར་ཚིག་སྦྱར་
བའི་ནུས་པས་སྐུ་གསུམ་དུ་འདོད་པ་དང༌། མདོ་འདིར། སྤྲུལ་པ་དང་། ཞེས་འབྱེད་ཚིག་
སྦྱར་བའི་ནུས་པས་སྐུ་བཞིར་འདོད་པ་གཉིས་སུ་འབྱུང་བས་ཕར་ཕྱིན་ལུགས་ལ་སྐུ་གསུམ་
དུ་བཞེད་པ་ཉིད་འཐད་དེ། རྩེ་མོས། ཕ་རོལ་ཏུ་ཕྱིན་པ་ལས་ནི་སྐུ་གསུམ་དང་ཡེ་ཤེས་བཞི་
ལས་མ་བཤད་ལ། ཞེས་གསུངས་པ་དང་མཐུན་པས་གསུང་རབ་སྤྱི་དང་བསྟུན་ན་ལེགས་
པ་ཡིན་ནོ། །ཞེས་གསུངས་སོ། །བཞི་པ་ནི། བླ་མེད་སྤྱི་ལ་སོགས་ཏེ། ངག་དབང་གྲགས་
པའི་གསང་བ་འདུས་པའི་རྗེས་སུ་འབྲངས་ནས། ལོངས་སྤྱོད་རྫོགས་དང་ཁ་སྦྱོར་བདེ་ཆེན་
རང་བཞིན་མེད། །སྙིང་རྗེས་ཡོངས་གང་རྒྱུན་མི་འཆད་དང་འགོག་པ་མེད། །ཡན་ལག་
བདུན་དང་ལྡན་པའི་སངས་རྒྱས་དེ་ཉིད་ཀྱི། །བདག་འདོད་ཚད་མས་ཡོངས་བགོས་བློ་ཅན་
རྣམས་ཀྱང་འདོད། །ཅེས་གསུངས་པས་འོག་མིན་གྱི་གནས་སུ་ས་བཅུ་པ་རྣམས་ལ་ཆོས་ཀྱི་
ལོངས་སྤྱོད་ཆེན་པོ་མཛད་པ་དང་། མཚན་དཔེས་བརྒྱན་པའི་ཡེ་ཤེས་ཀྱི་བཙུན་མོ་དང་ཞལ་
སྦྱོར་དང་། དེ་ལ་བརྟེན་ནས་ཟག་མེད་ཀྱི་བདེ་བས་རྒྱུད་གང་བ་དང་། སྤྲོས་པའི་མཚན་མ་
དང་བྲལ་བས་རང་བཞིན་གྱི་ངོ་བོ་ཉིད་མེད་པ་དང་། ཐུགས་རྗེ་ཆེན་པོའི་རོས་ཡོངས་སུ་
གང་བས་སེམས་ཅན་གྱི་དོན་རྟག་ཏུ་འབྱུང་བ་དང་། དེའང་འཁོར་བ་མ་སྟོངས་ཀྱི་བར་དུ་
རྒྱུན་མི་འཆད་པ་དང་། མི་གནས་པའི་མྱ་ངན་ལས་འདས་པས་འགོག་པ་མེད་པ་ཉིད་དང་
ཡན་ལག་བདུན་ལྡན་དུ་བཞེད་དོ། །སློབ་དཔོན་ངག་གི་དབང་ཕྱུག་གྲགས་པའི་རྗེས་སུ་
འབྲང་བ་འགའ་ཞིག །དེའང་སྐུ་གསུམ་གྱིས་བསྡུས་པ་སྟེ་རང་བཞིན་མེད་པ་ནི་ཆོས་ཀྱི་སྐུ་དང་།
ལོངས་སྤྱོད་པ་དང་། ཁ་སྦྱོར་དང་། བདེ་ཆེན་གསུམ་ནི་ལོངས་སྐུ་དང༌། སྙིང་རྗེས་ཡོངས་
གང་དང་། རྒྱུན་མི་འཆད་དང་། འགོག་པ་མེད་པ་གསུམ་ནི་སྤྲུལ་སྐུས་བསྡུས་བར་འདོད་
258



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
དོ། །ཡང་ན་སངས་རྒྱས་ཉིད་ཀྱི་རང་རྒྱུད་དོན་དམ་པའམ་དོན་གྱི་སྐུ་དང་། གདུལ་བྱ་ལ་
སྣང་བའི་གཞན་དོན་ཀུན་རྫོབ་ཀྱི་སྐུའམ་བརྡའི་སྐུ་གཉིས་སུ་དབྱེ་བར་མཛད་དོ། །འདི་ནི་
རྒྱུད་བླ་མ་དང་ཡང་མཐུན་ཏེ། དེ་ཉིད་ལས། རང་དོན་གཞན་དོན་དོན་དམ་སྐུ་དང་ནི། །དེ་
ལ་བརྟེན་པའི་ཀུན་རྫོབ་སྐུ་ཉིད་དེ། །ཞེས་སོ། །སྐུ་གསུམ་པོ་རེ་རེའང་སྐུ་གསུམ་ཡན་ལག་
བདུན་བདུན་དང་ལྡན་པ་ཡིན་ཏེ། དེ་ལ་དོན་དམ་གྱི་སྐུ་གསུམ་ཡན་ལག་བདུན་ལྡན་ནི།
ཆོས་སྐུ་ནི་སྤྲོས་པ་ཐམས་ཅད་དང་བྲལ་བས་རང་བཞིན་མེད་པའི་ཡན་ལག །ལོངས་སྐུ་ནི་
ས་བཅུའི་བྱང་སེམས་ཀྱི་ལོངས་སྤྱོད་ཀྱི་གཞིར་གྱུར་པ་དང༌། དམིགས་མེད་སྙིང་རྗེས་ཤེས་
རབ་ཁ་སྦྱོར་བ་དང་། ཟག་མེད་ཀྱི་བདེ་བས་རྒྱུད་གང་བ་དང་ཡན་ལག་གསུམ་མོ། །སྤྲུལ་
སྐུ་ནི་སྙིང་རྗེས་སེམས་ཅན་གྱི་དོན་འབྱུང་བའི་གཞིར་གྱུར་པ་དང་། མཛད་པ་ཕྲིན་ལས་
རྒྱུན་མི་འཆད་པ་དང༌། ཐུགས་རྗེ་ལ་སྐྱོ་དུབ་མེད་པས་འགོག་པ་མེད་པ་སྟེ་ཡན་ལག་
གསུམ་མོ། །ཡང་བརྡའི་སྐུ་གསུམ་ཡན་ལག་བདུན་ལྡན་གྱི་ཆོས་སྐུ་ནི་བཅོམ་ལྡན་འདས་
རྣམ་པར་སྣང་མཛད་ལ་སོགས་པའི་ཐུགས་ཀར་དེ་མཚོན་པར་བྱེད་པའི་རྡོ་རྗེའི་རྣམ་པར་
གནས་པ་སྟེ། བཅོམ་ལྡན་སེམས་དཔའ་འདི་ཉིད་ནི། །རྡོ་རྗེའི་ངོ་བོ་ཐུགས་ཀར་གནས། །
ཞེས་པ་ལྟར་ཞལ་ཕྱག་གི་རང་བཞིན་མེད་པའི་ཡན་ལག་དང་། ལོངས་སྐུ་ནི་འོག་མིན་དུ་
བརྡའི་སྐུས་བྱང་སེམས་རྣམས་ཀྱི་ཆོས་ཀྱི་ལོངས་སྤྱོད་པ་དང་། ཡུམ་དང་ཞལ་སྦྱོར་གྱི་བརྡ་དང་།
དེས་མཚོན་པའི་བདེ་བ་ཆེན་པོའི་བརྡ་དང་ཡན་ལག་གསུམ་མོ། །སྤྲུལ་སྐུ་ནི་སྙིང་རྗེ་ཆེན་
པོས་སྤྲུལ་པ་མཆོག་འབྲིང་ཐ་མ་སྣ་ཚོགས་པར་སྤྲུལ་ནས་སེམས་ཅན་གྱི་དོན་མཛད་པ་དང་།
དེའང་རྒྱུན་མི་འཆད་པ་དང་། གདུལ་བྱ་ལ་བྲི་གང་མེད་པས་འགོག་པ་མེད་པ་སྟེ་ཡན་ལག་
གསུམ་མོ། །དེ་ལྟར་ན་ཡན་ལག་བཅུ་བཞི་པོ་དོན་དང་བརྡའི་སྐུ་གཉིས་ཀྱིས་བསྡུས་བར་
259



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
འདོད་པ་ཡིན་ནོ། །
གཉིས་པ་ཁྱད་པར་ཀྱེ་རྡོ་རྗེའི་རྩ་བཤད་ནས་བསྟན་པ་མངོན་རྟོགས་ལ་ཁ་འཕངས་
པའི་ཚུལ་གྱིས་སྨོས་པ་ནི། ཁྱད་པར་སོགས་ཏེ། ཁྱད་པར་དུ་ཀྱེ་རྡོ་རྗེ་རྩ་བ་དང་བཤད་པའི་
རྒྱུད་ལ་བསྟན་པའི་སྐུ་བཞིའམོ་སྔར་གསུངས་ཏེ། བརྟག་གཉིས་ལས། རྡོ་རྗེ་སེམས་དཔའ་དང་།
སེམས་དཔའ་ཆེན་པོ་དང་། དམ་ཚིག་སེམས་དཔའ་ཆེན་པོ་དང་། སྙིང་པོ་ཀྱེ་རྡོ་རྗེ་ཞེས་བྱ་
བ་གསུངས་པས། གོ་རིམ་བཞིན་དུ་སངས་རྒྱས་ཀྱི་རང་བཞིན་སྤྲོས་པ་དང་བྲལ་བའི་ཆོས་
ཀྱི་སྐུ་དང་། ཡེ་ཤེས་ཆེན་པོ་ལས་བྱུང་བའི་ཐེག་པ་མཆོག་གི་ཆོས་ཀྱིས་བྱང་ཆུབ་སེམས་
དཔའ་རྣམས་ཚིམ་པར་མཛད་པ་ལོངས་སྤྱོད་རྫོགས་པའི་སྐུ་དང༌། ལམ་གྱི་དམ་ཚིག་
མཐར་སོན་པས་སེམས་ཅན་མཐའ་ཡས་པའི་དོན་ལྷུན་གྱིས་གྲུབ་པ་སྤྲུལ་པའི་སྐུ་དང༌། སྐུ་
གསུམ་པོ་དབྱེར་མི་ཕྱེད་པ་ངོ་བོ་ཉིད་ཀྱི་སྐུ་སྟེ། ཡོན་ཏན་གྱི་ཁྱད་པར་གཞན་ཤེས་པར་བྱ་
བའི་ཕྱིར། མིང་གཞན་གྱིས་བསྟན་པའི་སྐུ་བཞི་དངོས་སུ་བསྟན་ཅིང་། དེའི་སྟེང་དུ་ཤིན་ཏུ་
རྣམ་པར་དག་པའི་ངོ་བོ་ཉིད་ཀྱི་སྐུ་བསྣན་པས་སྐུ་ལྔ་དང་། དེ་དག་ཡེ་ཤེས་ལྔས་བསྡུས་
པའང་རྡོ་རྗེ་གུར་ལས། སངས་རྒྱས་ཉིད་དེ་ཅི་ལགས། རྣམ་པ་ཐམས་ཅད་མཁྱེན་པའོ། །དེ་
ཅི་ལགས། ལུས་ཅན་འདི་ནི་བདེན་པའོ། །དེ་རྒྱུ་ཅིའི་སླད་དུ་ཞེ་ན། རྡོ་རྗེ་འཛིན་པས་
བཀའ་སྩལ་པ། འདི་ལྟར་ང་ཉིད་མཚན་བཟང་པོ་སུམ་ཅུ་རྩ་གཉིས་དང་། ང་ཉིད་དཔེ་བྱད་
བཟང་པོ་བརྒྱད་ཅུས་བརྒྱན་པའོ། །དེ་ཅིའི་ཕྱིར་ཞེ་ན། མི་འདྲ་བའི་ཕྱིར་བསྒྲུབ་པར་བྱ་བ་
ཡིན་ནོ། །ཕྱག་ན་རྡོ་རྗེས་གསོལ་པ། ཅི་བཅོམ་ལྡན་འདས་བེམས་པོ་ལགས་སམ། བཀའ་
སྩལ་པ། ང་ཉིད་མེ་ལོང་ལྟ་བུའི་ཡེ་ཤེས་སོ། །དེ་ཅི་ལགས། རྡོ་རྗེ་འཛིན་པས་བཀའ་སྩལ་པ།
བདེན་པ་མ་ཡིན་པ་དང་། བརྫུན་པ་མ་ཡིན་པ་དང་། རྒྱུ་མ་ཡིན་པ་དང་། སྐྱེ་བ་མ་ཡིན་པ་སྟེ།
260



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
དེ་ལྟར་ང་ཉིད་མཉམ་པ་ཉིད་ཀྱི་ཡེ་ཤེས་དང་། ང་ཉིད་བྱ་བ་ནན་ཏན་གྱི་ཡེ་ཤེས་དང་། ང་
ཉིད་སོ་སོར་རྟོག་པའི་ཡེ་ཤེས་དང་། དེ་ལྟར་ཆོས་ཀྱི་དབྱིངས་ཤིན་ཏུ་རྣམ་པར་དག་པའོ། །
ཞེས་གསུངས་པ་ལ་བརྟེན་ནས་ཡེ་ཤེས་ལྔས་སངས་རྒྱས་ཀྱི་ས་ཐམས་ཅད་བསྡུས་པའོ། །དེ་
ལྟར་ཡང་ལྗོན་ཤིང་ལས། ཡེ་ཤེས་ལྔས་སངས་རྒྱས་ཀྱིས་ཐམས་ཅད་བསྡུས་པར་འཆད་དེ།
ཡེ་ཤེས་ལྔ་ཡང་སྐུ་བཞིར་འདུ་བས་འདི་ནི་སངས་རྒྱས་ཀྱི་རྣམ་གཞག་ལགས་ཏེ་འཕགས་པ་
སངས་རྒྱས་ཀྱི་ས་དང་ཡང་མཐུན་ནོ། །ཞེས་གསུངས་སོ། །སངས་རྒྱས་ཀྱི་ས་ལས་ཀྱང་།
སངས་རྒྱས་ཀྱི་ས་ནི་རྣམ་པ་ལྔ་པ་འདིས་ཡང་དག་པར་བསྡུས་པར་རིགས་པར་བྱའོ། །ལྔ་
གང་ཞེ་ན། ཆོས་ཀྱི་དབྱིངས་ནི་ཤིན་ཏུ་རྣམ་པར་དག་པ་དང༌། མེ་ལོང་ལྟ་བུའི་ཡེ་ཤེས་དང་།
མཉམ་པ་ཉིད་ཀྱི་ཡེ་ཤེས་དང་། སོ་སོར་ཀུན་ཏུ་རྟོག་པའི་ཡེ་ཤེས་དང་། བྱ་བ་གྲུབ་པའི་ཡེ་
ཤེས་སོ། །ཞེས་གསུངས་སོ། །དེ་ལྟར་སྐུ་དང་ཡེ་ཤེས་ནི་བཤད་གཞིར་གྱུར་པ་ཡིན་ལ།
འཆད་བྱེད་ཀྱི་ཡན་ལག་ནི། གནས་ཡོངས་གྱུར་དང་ཡེ་ཤེས་སྐུ། །མི་གནས་མྱ་ངན་འདས་
ཉིད་དང་། །གཉིས་སུ་མེད་པ་ཉིད་དང་ནི། །མཛད་པ་རྒྱུན་མི་འཆད་པར་བསྡུས། །ཞེས་པ་
ལྟར་འགྲུབ་པའི་ཚུལ་གནས་གྱུར་པ། གྲུབ་པའི་དོན་ཡེ་ཤེས་སྐུ་ཡིན་པ། དེ་ཉིད་ལྟོས་ས་ལ་
ལྟོས་ནས་མི་གནས་པའི་མྱ་ངན་ལས་འདས་པ། ལྟོས་ཆོས་རང་གི་ངོ་བོ་གཉིས་སུ་མེད་པ།
མཛད་པ་ཕྲིན་ལས་ཀྱི་འཁོར་ལོ་རྒྱུན་མི་འཆད་པ་ལྔས་བསྡུས་པའི་ཚུལ་དང༌། སྐུ་དང་ཡན་
ལག་བསྲེ་བའི་ཚུལ་རྣམས་ནི་རྒྱུད་ཀྱི་མངོན་པར་རྟོགས་པ་རིན་པོ་ཆེའི་ལྗོན་ཤིང་སོགས་སུ་
གསལ་བར་བཞུགས་པས་དེར་ལྟོས་ཤིག །མདོར་ན་འཐོབ་བྱ་འབྲས་བུ་དང་། ཐོབ་བྱེད་
ལམ་མཐར་ཐུག་པ་ནི་ངེས་གསང་རྡོ་རྗེ་ཐེག་པའི་ཐབས་ཚུལ་ཁོ་ན་ལས་གཞན་དུ་སུ་ཞིག་
གིས་ཚོལ་བར་བྱེད། བྲིས་པའི་མར་མེ་ལ་འོད་ཀྱི་རེ་བ་མེད་པ་བཞིན་ནོ། །འོན་ཀྱང་
261



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཐབས་དེ་རྫོགས་པར་བྱེད་པ་ལ། གསང་བ་འདུས་པ་ལས། ཕྱི་རུ་ཉན་ཐོས་སྤྱོད་པ་སྲུང་། །
ནང་དུ་འདུས་པའི་དོན་ལ་དགའ། །ཞེས་གསུངས་པ་ལྟར། སུམ་ལྡན་རྡོ་རྗེ་འཛིན་པས་སྤྱོད་
པ་ཁ་ན་མ་ཐོ་བ་མེད་ཅིང་སྡོམ་པ་གསུམ་གྱི་ཉམས་ལེན་སོ་སོའི་གཞུང་ནས་འབྱུང་བ་
བཞིན་ཐུབ་བསྟན་གྲུ་བཞི་ལམ་ཁྱེར་གྱིས་ཉམས་སུ་ལེན་པར་བྱེད་པའི་སྐལ་བཟང་རྣམས་
ནི་རང་བཞིན་གྱི་གྲུབ་པའི་མཐར་རྒྱ་མཚོ་ལྟ་བུའི་ཕ་རོལ་ཏུ་སོན་པ་རྡོ་རྗེ་འཛིན་པའི་གོ་
འཕང་ཐོབ་པ་ལ་དཀའ་ཚེགས་ཅིའང་མེད་པར་འགྲུབ་པའི་ཟབ་ཆོས་ངོ་མཚར་རྨད་དུ་བྱུང་
བ་དང་ལྡན་པ་ཡིན་ནོ། །དེ་དག་གིས་ལེའུ་ལྔ་པའི་རྣམ་པར་བཤད་པ་བསྟན་ཟིན་ཏོ། །སོ་
བྱང་སྔགས་སྡོམ་གནས་འགྱུར་ངོ་བོ་གཅིག རང་ལྡོག་ཐ་དད་ལུང་རིགས་ཚད་ཐུབ་ཀྱི། །
གཟུངས་སྔགས་ཀྱིས་བསྒྲུབས་བདུད་རྩིའི་ཆུ་རྒྱུན་འདི། །ལོག་རྟོག་དྲི་མ་མཐའ་དག་བཀྲུ་
ཕྱིར་ལེན། །ལེའུའི་མཇུག་བསྡུ་བ་ནི། ཡོངས་རྫོགས་བསྟན་པའི་ཉམས་ལེན་སོགས་གོ་
སླའོ།། །། །
སྤྱི་དོན་གསུམ་པ་རྩོམ་པ་མཐར་ཕྱིན་པ་མཇུག་གི་དོན་ལ་གསུམ་སྟེ། གང་
བརྩམ་པའི་རྒྱུ། ཇི་ལྟར་རྩོམ་པའི་ཚུལ། དེ་ལྟར་བརྩམས་པའི་དགེ་བ་བསྔོ་བའོ། །དེའི་
དང་པོ་ལ་གཉིས་ཏེ། མཁས་པས་མ་བཤད་པའི་སྐྱོན་དང་། བཤད་པའི་ཕན་ཡོན་དང་
འབྲེལ་བའོ། །དང་པོ་ནི། མཁས་པའི་སོགས་ཏེ། གངས་ཅན་གྱི་ལྗོངས་འདིར་རྒྱལ་བའི་
བསྟན་པ་དྲི་མ་མེད་པ་ལ་མཁས་པའི་བྱ་བ་རྣམ་པ་གསུམ་གྱི་ཕྱག་རྗེས་ལེགས་པར་བཞག་ཅིང་།
ཆོས་དང་ཆོས་མ་ཡིན་པ་རྣམ་པར་འབྱེད་པའི་སྐྱེས་བུ་ཉི་མ་ལྟ་བུ་བསྟན་པ་སྔ་དར་གྱི་
སྐབས་སུ་མཁན་སློབ་ཆོས་གསུམ་སོགས་ལོ་པཎ་གྲངས་མེད་པ་དང་། བསྟན་པ་ཕྱི་དར་གྱི་
སྐབས་སུ་མཉམ་མེད་ཇོ་བོ་རྗེ་དཔལ་ལྡན་ཨ་ཏི་ཤ །ལོ་ཆེན་རིན་ཆེན་བཟང་པོ། རྗེ་བཙུན་
ས
262



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ས་སྐྱ་པ་བརྩེ་བ་ཆེན་པོ་ཡབ་སྲས། ཆོས་ཀྱི་རྗེ་འཇམ་དབྱངས་བླ་མ་ས་སྐྱ་པཎྜི་ཏ་ཁུ་དབོན།
མཁས་པ་ཆེན་པོ་གཡག་རོང་རྣམ་གཉིས། ཀུན་མཁྱེན་གོ་བོ་རབ་འབྱམས་པ་བསོད་
ནམས་སེང་གེ། པཎ་ཆེན་ངག་དབང་ཆོས་གྲགས་སོགས་ཚད་མའི་མཁས་པ་རྣམས་ནི་ཞིང་
འདིའི་མཛད་པ་རབ་འབྱམས་རེ་ཞིག་རྫོགས་པའི་ཚུལ་བསྟན་ནས་ཞིང་གཞན་ཏེ། སྟུག་པོ་
བཀོད་པ། བདེ་བ་ཅན། མངོན་དགའ་ལ་སོགས་པའི་ཞིང་དག་པའི་གནས་སུ་གཤེགས་
ཤིང་བཞུད་བའི་ཚུལ་བསྟན་ཟིན། དེང་གི་དུས་འདིར་རྒྱལ་བསྟན་གསལ་བར་ནུས་པའི་
མཁས་པ་འགའ་ཙམ་བཞུགས་པ་རྣམས་ཀྱང་། སངས་རྒྱས་ཀྱིས་སེམས་ཅན་བརྩེ་བས་
འདོར་བ་མིན་པ་ཆོས་ཉིད་ཀྱང་སྙིགས་མ་ལྔ་བདོའི་སྤྱོད་པ་ཤུགས་ཆེ་བས་གདུལ་བྱའི་རྒྱུད་
མ་རུངས་པར་འགྱུར་བར་བྱིན་རླབས་མི་འཇུག་པའམ། དོན་ལྡན་མི་འགྱུར་བའམ། དུས་
ལ་མ་བབས་པ་གང་ཡིན་རུང་ལེགས་བཤད་དེ་དམ་པའི་ཆོས་ཀྱི་འོད་མི་འགྱེད་པར་རེ་
ཞིག་གྱུར་པ་དང༌། ཆོས་ཕྱོགས་སུ་བློ་ཕྱོགས་ཤིང་བློ་མིག་གསལ་བའི་ཟླ་བ་ལྟ་བུ་རྣམས་
ཀྱང་གཞན་དབང་སྟེ་ཚེ་འདིའི་ཁེ་གྲགས་གཏམ་གསུམ་རྙེད་བཀུར་འདུ་འཛིའི་གཟའ་ཡིས་
ཟིན་པས་ཕྲིན་ལས་ལེགས་བཤད་ཀྱི་འོད་ཟེར་མི་སྣང་ལ། དེ་བཞིན་དུ་བསྟན་པ་རིན་པོ་
ཆེའི་སྒོར་ཞུགས་པའི་དགེ་འདུན་སྐར་མའི་ཕྲེང་བ་ལྟ་བུ་བསམ་གྱིས་མི་ཁྱབ་པ་ཡོད་པ་
རྣམས་ཀྱང་ཚོང་དང་སོ་ནམ་སོགས་གསོག་འཇོག་འདུ་འཛིའི་སྤྲིན་གྱིས་བསྒྲིབས་པར་གྱུར་ཅིང་།
དེ་ལྟ་བུའི་རྒྱུ་དེས་རྐྱེན་བྱས་ཏེ་ཕན་བདེའི་འབྱུང་གནས་སངས་རྒྱས་བཅོམ་ལྡན་འདས་ཀྱི་
བསྟན་པ་འདི་ཉིད་ནི་ནམ་མཁར་ཉི་ཟླ་སྐར་གསུམ་མེད་པའི་མཚན་མོའི་མུན་ནག་ལྟར་
འགྱུར་དུ་ཉེ་ཞིང་། དེ་མཐུས་འཇིག་རྟེན་གྱི་ཁམས་ཀྱི་འགྲོ་བ་འདི་དག་ཐམས་ཅད་ཀྱང་
ཤེས་རབ་ཀྱི་མིག་དང་བྲལ་བས་ལོང་བ་ལྟ་བུ་ལ། དམིགས་བུ་སྟེ་ཐར་པའི་ས་མཁན་དགེ་
263



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བའི་བཤེས་གཉེན་གྱི་ལོང་གཡོག་དང་བྲལ་བ་བཞིན་དུ་ངན་སོང་གསུམ་གྱི་གཡང་སར་
གོམ་པ་འཇོག་པར་རྩོམ་པ་དང་། ཟང་ཟིང་ལོངས་སྤྱོད་ཀྱི་འབྱོར་པ་ཅུང་ཟད་ལྡན་པའི་སྦྱིན་
བདག་རྣམས་ཀྱང་སྡེ་སྣོད་སོགས་དམ་པའི་ཆོས་ཀྱི་གོ་ཚུལ་ཙམ་དང་སྤོང་ལེན་ཙམ་ཡང་མི་
ཤེས་པའི་བླུན་པོ་ཟོག་བརྫུ་ཅན་རྣམས་ཀྱི་རྐང་པ་མཐོན་པོར་འདེགས་པ་སྟེ། ཆེ་བསྟོད་
བཀུར་གསུམ་བྱས་པས་དེ་དག་གིས་ཀྱང་རང་ཉིད་གྲོགས་དང་བཅས་པ་འཁོར་བར་
གཏན་འཁྱམས་སུ་འགྲོ་བའི་རྒྱུ་ཧཱུྃ་ཕཊ་ཀྱི་ཀུ་སྒྲ་དང་། མནན་གཏད་གཟིར་གསུམ་གྱི་ཐོ་ཅོ་
དྲག་པོས་འདྲེ་གདོན་དེད་ཚུལ་གྱིས་རང་གཞན་གཉིས་ཀ་ཕུང་ལ་སྦྱོར་བའི་གནོད་ཚབ་ཆེ་
བར་བྱེད་པ་དང་། ལམ་བསླབ་པ་གསུམ་ལ་མ་བསླབ་ཅིང་སྡེ་སྣོད་སོགས་ལ་ཐོས་བསམ་
གྱིས་མ་སྦྱངས་པའི་དགེ་སྦྱོང་དུ་ཁས་འཆེ་བས་བྱ་སྤྱོད་ཐམས་ཅད་འདུལ་བ་ལ་མི་སྣང་།
མདོ་སྡེ་ལ་མི་འཇུག །ཆོས་ཉིད་དང་འགལ་བཞིན་དུ་ལྟ་བའི་སྟོང་སྐད་མཐོན་པོའི་ཁ་ཆད་
སྒྲོགས་ཤིང་། ཤཱཀྱའི་སྲས་ཀྱི་བརྟུལ་ཞུགས་ཀྱིས་འཚོ་བ་ཉམས་པ་དང་། ཏིང་ངེ་འཛིན་དང་
ཤེས་རབ་ཚུལ་བཞིན་མ་ཡིན་པར་ལོག་པའི་ཕྱོགས་སུ་སྤྱོད་པ་དང༌། ཆོས་ཐམས་ཅད་སྤྲོས་
པའི་མཐའ་ཐམས་ཅད་དང་བྲལ་ཡང་སྟོང་ཉིད་རྐྱང་པ་ལ་བློ་བཞག་སྟེ་དེའི་རྗེས་སུ་དེད་པ་
དང་། བླ་མ་མཚན་ཉིད་དང་ལྡན་པ་ལས་སྨིན་གྲོལ་གྱི་ཆོས་མ་ཐོབ་པ་ལ་གསང་སྔགས་རྡོ་
རྗེ་ཐེག་པའི་ལམ་ལ་རང་གར་འཇུག་སྟེ་དབང་དང་ཁྲི་དང་མན་ངག་བཤད་ཡམ་དུ་བྱེད་པ།
ཇི་བཞིན་སྒྲ་དང་ཞེས་པ་རྩ་བ་བཞི་སོགས་སོ་བྱང་སྔགས་གསུམ་ནས་གསུངས་པའི་སྡོམ་པ་
སོ་སོ་སྐྱེ་བོས་སྤང་བླང་ནུས་ཚོད་བཞིན་དུ་མི་བསྲུང་པར་དུས་མཚམས་ལ་མ་སླེབ་བཞིན་དུ་
བག་མེད་སྤྱོད་པ་དང་། སྒྲ་མིན་པ་སྦྱར་ནས་སྦྱོར་སྒྲོལ་སོགས་ལ་འཇུག་སྟེ་སྤྱོད་པ་སྣ་
ཚོགས་འཆོལ་པོར་བྱེད་པ་དང་། དགོངས་གཞི་མངོན་སྤྱོད་ཀྱི་ལས་སོགས་རང་བཞིན་གྱི་
264



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
དོན་འགྲུབ་པའི་ནུས་པ་ཐོབ་པའི་རྣལ་འབྱོར་པ་ལ་གསུངས་པའི་དགོངས་དོན་ཆ་མི་
རྟོགས་པར་རྩ་རླུང་གི་ནུས་པ་མ་ཐོབ་བཞིན་དུ་འདོད་པ་ལོག་པར་སྤྱད། ཚར་གཅོད་རྗེས་
འཛིན་གྱི་ནུས་པ་མ་ཐོབ་པར་རྙེད་པའི་རྗེས་སུ་ཆགས་ཏེ་ཞི་རྒྱས་དབང་དྲག་གི་ལས་ལ་
འཇུག་པ་དང༌། དེ་བཞིན་དུ་ངེས་དོན་བདེན་པ་རྟོགས་པའི་ཐབས་སུ་གསུངས་པ། དྲང་
དོན་བདེན་པའི་དོན་མ་རྟོགས་ཤིང་དྲང་ངེས་ཀྱི་ཤན་མི་ཕྱེད་པར་རང་གཞན་ཕྱོགས་ལྷུང་གི་
གྲུབ་མཐའ་ཕྱོགས་འཛིན་གྱི་ཁ་བཤད་སྟོང་པའི་སྒྲ་འབྱིན་པ་སོགས་དེ་ལྟ་བུས། སངས་
རྒྱས་ཀྱི་བསྟན་པ་རིན་པོ་ཆེ་སྡོམ་གསུམ་འགལ་མེད་ཉམས་ལེན་གྱི་བསྟན་པ་ཞོ་ཆགས་པ་
ལྟར་གནས་སུ་མི་འཇུག་པར་ངན་སྤྱོད་སྣ་ཚོགས་པས་དཀྲུགས་པ་འདི་དག་ལ་བཅོས་སུ་
ཅང་ཡོད་དམ་སྟེ་དཀའ་བར་སྣང་བའི་ཕྱིར་རོ། །
གཉིས་པ་ནི། འོན་ཏང་སོགས་ཏེ། དེ་ལྟ་བུས་བསྟན་པ་འཆོལ་བར་སྤྱོད་པའི་དུས་
མུན་པའི་གླིང་ལྟ་བུ་འདི་བཞིན་ཏེ། འོན་ཀྱང་ཆོས་དང་ཆོས་མ་ཡིན་པ་རྣམ་པར་འབྱེད་ཅིང་།
ལུང་དང་རིག་པའི་དབང་ཕྱུག་མཁས་པ་ཇི་སྙེད་ཡོད་པ་ཐམས་ཅད་ཀྱིས་སེམས་ཅན་
རྣམས་ལ་ཐུགས་བརྩེ་བ་ཆེན་པོས་རྗེས་སུ་དགོངས་ཏེ་མ་རིག་པའི་གཉིད་ལས་སློང་བའི་
ཕྱིར་དུ་ཐམས་ཅད་དཔུང་བསྒྲིལ་ཏེ་ཆོས་མ་ཡིན་པ་ཐམས་ཅད་ཚར་གཅད། ཆོས་ཚུལ་
བཞིན་དུ་འདོམས་པར་མཛད་ན། དཀར་ཕྱོགས་ལ་མངོན་པར་དགའ་བའི་དཔལ་མགོན་
བདུན་ཅུ་རྩ་གཉིས་སོགས་ལྷ་ཀླུ་གཞི་བདག་རྣམས་དང་། བསྟན་པ་སྲུང་ཞིང་སྐྱོང་བར་
ཞལ་གྱིས་བཞེས་པའི་དཔལ་མགོན་དམ་ཚིག་ཅན་རྣམས་དགའ་བའི་དབུགས་འབྱིན་ཅིང་།
བདུད་སྡེ་འཇོམས་པའི་རུ་དང་འཕྱར་བའི་མཐུ་སྟོབས་ནུས་པས་ཡིད་སྲུབ་དཔུང་དང་
བཅས་པ་གཡུལ་ཕམ་ཞིང་མྱ་ངན་གྱི་ཁང་བུར་འཛུད་པར་འགྱུར་བ་ཆོས་ཉིད་ཡིན་ལྟར།
265



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དེའི་དུས་ཐུབ་བསྟན་དྲི་མ་མེད་པ་སྐྱ་རེངས་གསར་པ་སྟེ་དང་པོ་འཆར་ནས་རིམ་བཞིན་
ནམ་ལངས་ཉི་མ་ཤར་བ་ལྟ་བུའི་ཐེག་པ་གསུམ་གྱི་བསྟན་པས་འཇིག་རྟེན་གྱི་ཁམས་
ཐམས་ཅད་གསལ་བར་འགྱུར་བའང་སྲིད་པ་ནི་ངེས་པ་ཡིན་ནོ། །
གཉིས་པ་ཇི་ལྟར་རྩོམ་པའི་ཚུལ་ལ་གསུམ་སྟེ། བཤད་སྲོལ་གང་གི་རྗེས་སུ་འབྲངས་
ཏེ་རྩོམ་པ། ནོངས་པའི་ཆ་བཟོད་པར་གསོལ་བ། ལེགས་པའི་ཆ་ནས་གཞན་སྤྲོ་བ་སྐྱེད་
པའོ། །དང་པོ་ནི། དེ་ཕྱིར་སོགས་ཏེ། གོང་དུ་སྨོས་མ་ཐག་པའི་དམ་ཆོས་ཚུལ་བཞིན་
བཤད་པའི་ཕན་ཡོན་བསྟན་པ་དེའི་ཕྱིར་དུ། དཔལ་ལྡན་ས་སྐྱའི་རྗེ་བཙུན་རིན་པོ་ཆེ་
གྲགས་པ་རྒྱལ་མཚན་སྐུ་མཆེད་དང་། ཁྱད་པར་དུ་འཇམ་དབྱངས་བླ་མ་ས་སྐྱ་པཎྜི་ཏ་ཞེས་
མཚན་སྙན་གྲགས་པའི་མེ་ཏོག་ཕྱོགས་བཅུ་རབ་འབྱམས་མུ་མཐའ་མེད་པའི་ཁམས་
ཐམས་ཅད་དུ་རྣམ་པར་རྒྱས་པ་དེ་ཡིས་མཛད་པའི་བསྟན་བཅོས་བསམ་གྱིས་མི་ཁྱབ་པ་
ཞིག་བཞུགས་པ་ལས། ཆོས་དང་ཆོས་མ་ཡིན་པ་རྣམ་པར་འབྱེད་པའི་བསྟན་བཅོས་སྡོམ་
པ་གསུམ་གྱི་རབ་ཏུ་དབྱེ་བ་ཞེས་བྱ་བའི་གཞུང་མཛད་ཅིང་། དེ་ལ་འགྲེལ་བཤད་ཀྱི་སྲོལ་
ཤིན་ཏུ་མང་ནའང་། གཞུང་དོན་ཕྱིན་ཅི་མ་ལོག་པར་རྣམ་པར་འབྱེད་ཅིང་། བཤད་པ་པོ་
རབ་དང་ཕུལ་དུ་བྱུང་བ་མདོ་ཁམས་གོ་བོའི་ཡུལ་དུ་སྐུ་འཁྲུངས་ཤིང་། མདོ་སྔགས་གཞུང་
ལུགས་རབ་འབྱམས་སྨྲ་བ་ཀུན་ལས་རྒྱལ་མཚན་གྱི་ཏོག་ལྟར་ཆེས་ཆེར་མངོན་པར་མཐོ་
བར་གྱུར་པའི་མཁས་པ་ཆེན་པོ་ཀུན་མཁྱེན་བསོད་ནམས་སེང་གེས་མཛད་པའི་སྡོམ་
འགྲེལ་ཆེན་མོ་དང་། སྡོམ་གསུམ་སྤྱི་དོན། རྣལ་འབྱོར་ཆེན་པོའི་སྡོམ་པ་བཤད་པ་བདུད་
རྩི་ཉིང་ཁུ་རྩ་འགྲེལ་ལ་སོགས་པ་ལེགས་པར་བཤད་པའི་བསྟན་བཅོས་ཁུངས་ཐུབ་རྣམས་
ལ་བརྟེན་ནས་སྡོམ་པ་གསུམ་གྱི་ཉམས་ལེན་གནད་ལ་སྦྱོར་བའི་ཚུལ་དུ་དད་པ་དང་བརྩོན་
266



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འགྲུས་ཀྱི་འབད་རྩོལ་དྲག་པོའི་སྒོ་ནས་སྦྱར་བ་སྟེ་བྲིས་པའོ། །
གཉིས་པ་ནི། བདག་བློ་སོགས་ཏེ། དེ་ལྟར་སྡོམ་པ་གསུམ་ཉམས་སུ་ལེན་ཚུལ་གྱི་
བསྟན་བཅོས་རྩོམ་པ་པོ་བདག་ནི་བློ་རབ་ཏུ་དམན་ཞིང་། གཞུང་དོན་ལ་སྦྱངས་པའི་མཐུ་
ཆུང་བའི་སྟོབས་ཀྱིས་ནོངས་པར་གྱུར་པའི་ཚོགས་གང་ཞིག་མཆིས་པ་དེ་མཁས་པ་ཆེན་པོ་
རྣམས་ཀྱི་མདུན་སར་འགྱོད་པས་སྙིང་ནས་མཐོལ་ལོ་བཤགས་སོ། །སྒྲིབ་པ་མི་འབྱུང་བར་
མཛད་དུ་གསོལ་ཞེས་པ་བླུན་པོ་རང་སྣང་ཕོ་ཚོད་ཅན་གྱི་སྤྱོད་ཡུལ་མ་ཡིན་ཀྱང་གསུང་རབ་
ཆེན་པོའི་དགོངས་འགྲེལ་མཁན་རྣམས་ཀྱི་རྣམ་པར་ཐར་པའོ། ། །
གསུམ་པ་ནི། ལྷག་བསམ་སོགས་ཏེ། སྡོམ་པ་གསུམ་ཉམས་སུ་ལེན་པའི་བསྟན་
བཅོས་འདི་གང་གི་དོན་དང་། དོན་ཅིའི་ཕྱིར་རྩོམ་ཞེ་ན། ལྷག་པའི་བསམ་པ་རྣམ་པར་དག་
པའི་ཆ་ཤས་ཡོངས་སུ་རྫོགས་པའི་ཀུན་སློང་ཟླ་བའི་དཀྱིལ་འཁོར་ལྟར་རབ་ཏུ་དཀར་ཞིང་
དྭངས་པའི་མ་མའི་སྟེ། ཕྲིན་ལས་བསིལ་ཟེར་འབུམ་དུ་སྤྲོ་བའི་མཐུས་ཡིད་ཅན་ཀུན་གྱིས་
མཐོང་ཐོས་དྲན་རེག་ཙམ་གྱིས་སྡུག་བསྔལ་གསུམ་གྱི་ཚ་གདུང་གི་ཉེས་པ་བཅོམ་ནས་ཕན་
པ་དང་བདེ་བས་ངལ་འཚོ་བ་མྱང་འདས་ཀྱི་དཔལ་སྟེར་བའི་གཞིའམ་རྩ་བ་ལྟ་བུར་གྱུར་ཏོ་
ཞེས་སྐལ་བ་བཟང་པོ་དང་ལྡན་པ་རྣམས་སྤྲོ་བ་སྐྱེད་དུ་འཇུག་པའོ། །
གསུམ་པ་བརྩམས་པའི་དགེ་བ་བསྔོ་བ་ལ་གསུམ་སྟེ། མཐར་ཐུག་བྱང་ཆུབ་ཀྱི་དོན་
དུ་བསྔོ་བ་དང་། གནས་སྐབས་བསྟན་པ་རྒྱས་པ་སོགས་སྨོན་པ་དང་། སྲོལ་འབྱེད་ཤིང་
རྟའི་ཕྲིན་ལས་བརྩམས་པའི་ཤིས་པ་བརྗོད་པའོ། །དང་པོ་ནི། བསོད་ནམས་སོགས་ཏེ།
སྡོམ་པ་གསུམ་གྱི་ཉམས་ལེན་མཐའ་དག་མ་ཚང་བ་མེད་པར་གཞུང་དཀྱུས་གཅིག་ལ་ལུང་དང་།
རིག་པ་དང༌། མན་ངག་ཚད་མས་ཡང་ཡང་དཔྱད་དེ་སྦྱར་བ་འདི་ལས་བྱུང་བའི་བསོད་
267



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ནམས་དེ་ནི་ཚེ་འདིར་མཁས་གྲགས་སྙན་གསུམ་འདོད་པ་དང་། བསྙེན་བཀུར་སོགས་ཉི་
ཚེའི་བསམ་པ་ནག་ནོག་ཅན་མིན་ཏེ། ལྷག་པའི་བསམ་པ་དག་པ་དུང་ལྟར་དཀར་ཞིང་ག་
བུར་ལྟར་བསིལ་བ་དེས་འགྲོ་བ་ཀུན་ཉན་ཐོས་དང༌། བྱང་སེམས། རྡོ་རྗེ་ཐེག་པའི་འདུལ་
བ་གསུམ་གྱི་ཐབས་ལམ་འགལ་མེད་དུ་ལོངས་སྤྱོད་པ་ལས་བྱུང་བའི་འཐོབ་བྱ་ཆོས་ཀུན་
བདེ་བ་ཆེན་པོར་གཅིག་ཏུ་སྡོམ་པའི་འབྲས་བུ་ཕྱག་རྒྱ་ཆེན་པོ་མྱུར་དུ་འགྲུབ་ནས་སེམས་
ཅན་གྱི་དོན་བླ་ན་མེད་པ་བྱེད་པའི་ནུས་པ་དང་ལྡན་པར་གྱུར་ཅིག་ཅེས་འཁོར་གསུམ་རྣམ་
པར་དག་པས་ཡོངས་སུ་བསྔོ་བའོ། །
གཉིས་པ་ནི། འགྲོ ་བ འི་སོགས་ཏེ། འགྲོ་བ་ཀུན་གྱི་སྡུག་བསྔལ་ཐམས་ཅད་
འཇོམས་པའམ་སེལ་བར་བྱེད་པའི་སྨན་བཟང་པོ་གཅིག་པུར་གྱུར་པ་རྒྱལ་བའི་བསྟན་པ་
རིན་པོ་ཆེ་ཡིན་ཞིང་། དེ་ཡུན་རིང་དུ་གནས་ཤིང་མི་ནུབ་པར་བསྟན་པའི་རྒྱལ་མཚན་འཛིན་
པ་གཙུག་ལག་ཁང་པ་རྣམས་ཏེ་རིག་དང་གྲོལ་བའི་ཡོན་ཏན་ཕུན་སུམ་ཚོགས་པ་དང་ལྡན་
པའི་དགེ་འདུན་གྱི་སྡེ་རྣམས་ཀྱང་ཀློག་པ་ཐོས་བསམ་གྱི་འཁོར་ལོས་བསྟན་པ་གསལ་བར་བྱེད།
སྤོང་བ་བསམ་གཏན་གྱི་འཁོར་ལོས་བདེན་དོན་ཁོང་དུ་ཆུད་ནས་སྲིད་པའི་རྒྱུན་གཅོད་པར་བྱེད།
བྱ་བ་ལས་སམ་ཆོས་སྤྱོད་ཀྱི་འཁོར་ལོས་རང་གཞན་གྱི་སྒོ་གསུམ་དགེ་ལ་སྦྱོར་བར་བྱེད་པ་
སོགས་ཏེ། འཁོར་ལོ་གསུམ་དང་ལྡན་པའི་དགེ་འདུན་གྱི་སྡེས་ཕྱོགས་དུས་གནས་སྐབས་
ཡུལ་དུས་ཐམས་ཅད་གང་ཞིང་། རྒྱལ་ཁམས་དེ་རྣམས་སུ་འཁོད་པའི་འགྲོ་བ་རྣམས་ཀྱང་
སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་ནས་ལུས་ངག་ཡིད་གསུམ་དགེ་བ་གསུམ་ལ་
སྤྱོད་པའི་ཤུགས་ཀྱིས་ཆོས་ཀྱི་བདེ་བས་འཚོ་བ་དང་ལྡན་པར་གྱུར་ཅིག་པ་སྟེ། སྨོན་ལམ་
རྣམ་པར་དག་པའི་རྒྱས་བཏབ་པའོ། །
268



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
གསུམ་པ་ནི། སྲིད་པ་སོགས་ཏེ། ས་འོག ས་སྟེང་། ས་བླ་སྟེ་ས་གསུམ་མམ། སྲིད་
པ་གསུམ་གྱི་ཁམས་འདི་ན་འཇམ་དབྱངས་བླ་མ་ཆོས་ཀྱི་རྗེ་ས་སྐྱ་པཎྜི་ཏ་ཞེས་མཚན་གྱི་
སྙན་པའི་གྲགས་པ་གསེར་གྱི་འཁོར་ལོས་སྒྱུར་བའི་མོད། ལུང་རིག་ཚད་མས་མ་གྲུབ་པའི་
ཆོས་ལོག་བར་སྨྲ་བ་བཀའ་ཕྱག་ལ་སོགས་པའི་སྡེ་དང་། དེའི་སློབ་བ་རྒྱུད་དཔུང་བཅས་
གང་ཡིན་པ་རྣམས་ཀྱི་སྟོབས་དང་ཤུགས་རབ་ཏུ་ཉམས་དམའ་བར་གྱུར་ནས། ཆོས་ཀྱི་
རྒྱལ་པོས་ཚད་མས་གྲུབ་པའི་རྒྱལ་བསྟན་དྲི་མ་མེད་པ་གསལ་བར་བྱས་པའི་དགེ་མཚན་
གྱིས་ཤིས་པར་གྱུར་པའི་དཔལ་དེ་མི་ཉམས་པར་རབ་ཏུ་རྒྱས་པ་ཡིས་ཕྱོགས་ཀུན་ཏུ་རྣམ་
པར་རྒྱལ་བར་གྱུར་ཅིག་པའོ། །དེ་བཞིན་དུ་ཚོགས་གཉིས་བསོད་ནམས་བྱེ་བ་རིང་ནས་
བསགས་པའི་གངས་ཀྱི་རི་བོ་ལྟ་བུ་ལ་གནས་བཅས་ཤིང་། ཐུབ་བསྟན་མ་སྨད་པ་སྟེ་ལོག་
རྟོག་གིས་མ་བསླད་པ་ལུང་རིགས་ཚད་ལྡན་སེང་གེའི་ང་རོ་རབ་ཏུ་སྒྲོགས་པའི་སྒྲ་དབྱངས་ཀྱིས།
དགེ་ལྡན་པ་ལ་སོགས་པའི་རི་དྭགས་དམངས་རྣམས་ཚད་མའི་ལུང་རིགས་ཀྱི་ང་རོས་
སྔངས་པར་གྱུར་པའི་སྙན་གྲགས་ཀྱིས། འཛམ་གླིང་ས་ཡི་ལྟེ་བ་འཕགས་ཡུལ་རྡོ་རྗེ་གདན་
གྱི་བྱང་ཕྱོགས་བོད་དང་། བོད་ཆེན་པོའི་ལྗོངས་ཐམས་ཅད་དང་། ཤར་ཕྱོགས་རྒྱ་ཡི་ཡུལ་
ཐམས་ཅད་འདི་ན་ཀུན་མཁྱེན་གོ་བོ་རབ་འབྱམས་པ་ཞེས་གྲགས་པས། སངས་རྒྱས་ཀྱི་
བསྟན་པ་རིན་པོ་ཆེ་གསལ་བར་མཛད་པ་ཉི་མ་ལྟ་བུ་དེས་རྟག་ཏུ་ཤིས་པའི་རྒྱུ་མཛད་པའི་
དགེ་མཚན་དེ་མི་ཉམས་ཤིང་འབར་བར་ཏེ་རྒྱས་པར་གྱུར་ཅིག་པས་ཤིང་རྟ་ཆེན་པོ་རྣམས་
ཀྱི་ཕྲིན་ལས་ཀྱི་ཤིས་པར་བརྗོད་པའི་སྨོན་པས་སོ། །
རྩོམ་པའི་ཚུལ་ལས་འཕྲོས་པའི་སྦྱར་བྱང་ལ་གསུམ་སྟེ། གང་ཟག་གང་གིས་རྩོམ་པ།
དུས་ནམ་གྱི་ཚེ་རྩོམ་པ། གནས་གང་དུ་སྦྱར་བའོ། །དང་པོ་ནི། དེ་ལྟར་སོགས་ནས། རྒྱལ་
269



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཁམས་པ་ངག་དབང་བློ་གྲོས་སྙིང་པོ་གཞན་ཕན་མཐའ་ཡས་པའི་འོད་ཟེར་རམ། ཐ་སྙད་
རིག་པའི་བཏགས་མིང་དུ་འཇམ་དབྱངས་སྨྲ་བའི་ཉི་མ་ཚངས་སྲས་དགྱེས་པའི་ལང་ཚོ་
ཞེས་བོད་པས། ཞེས་པའི་བར་བསྟན། །
གཉིས་པ་ནི། ཁམས་གསུམ་ཆོས་ཀྱི་རྒྱལ་པོ་སོགས་ནས་གྲོ་བཞིན་ཟླ་བའི་དཀར་
ཕྱོགས་ཀྱི་རྒྱལ་བ་དང་པོའི་ཚེས་ལ་ཞེས་པའི་བར་བསྟན། །
གསུམ་པ་ནི། མདོ་སྨད་སའི་སོགས་ནས་བགྱིས་པའོ་ཞེས་པའི་བར་བསྟན་པ་
རྣམས་གོ་སླའོ། །དེ་དག་གིས་སྤྱི་དོན་གསུམ་པའི་རྣམ་པར་བཤད་པ་བསྟན་ཟིན་ཏོ། ། །
རྣམ་མང་འགྲོ་རྣམས་མ་རིག་གཉིད་ཡུར་ཞིང་། །རྣམ་མཁྱེན་བསྟན་པ་ལྡེམ་པོ་མུན་
གླིང་དུ། །རྣམ་དག་སྡོམ་གསུམ་ཉི་གཞོན་གསར་པ་འཆར། །རྣམ་མང་འགྲོ་ཁམས་སྣང་
བས་གསལ་བར་འགྱུར། །དེ་ལྟར་སྡོམ་པ་གསུམ་གྱི་ཉམས་ལེན་གཏན་ལ་འབེབས་པའི་
བསྟན་བཅོས་ཀྱི་དོན་མ་ལུས་པ་ཡོངས་སུ་རྫོགས་པར་བཤད་ཟིན་ཏོ།། །།
འདིར་སྨྲས་པ། སྦྱང་གཞི་རང་བཞིན་དྲི་བཅས་མིག་གི་འབྲས། །ཉོན་མོངས་དུག་
ལྔའི་རབ་རིབ་ཀྱིས་བསྒྲིབས་པ། །སྦྱོང་བྱེད་ལུང་རིག་ཟོང་གིས་ལེགས་བསྐྲུན་པའི། །སྡོམ་
གསུམ་རྣམ་འགྲེལ་གསེར་ཐུར་ངོ་མཚར་རྨད། ༡།ཇི་ལྟར་ནད་ཀྱིས་གདུངས་ལ་སྨན་གཅེས་
བཞིན། །མཁས་རྣམས་ཆོས་ཕུང་བརྒྱད་ཁྲི་བཞི་སྟོང་གི། ཉིང་ཁུ་སྡོམ་གསུམ་ཉམས་ལེན་
གཅེས་གཟུང་ཕྱིར། །གསོ་དང་དཔྱད་པའི་ཆོ་གའི་ཕྲེང་བ་བལྟར། ༢། ཀུན་ལས་རབ་
དྭངས་ཕུལ་བྱུང་བདུད་རྩིའི་རྒྱུན། །འཇམ་དབྱངས་བླ་མའི་མཁྱེན་རབ་བུམ་བཟང་ལས། །
བབས་པ་སྡོམ་གསུམ་རབ་དབྱེ་ཀུན་མཁྱེན་རྗེས། །སྐལ་ལྡན་གདུལ་བྱའི་བློ་མཚོར་ཅིག་
ཅར་ཕབ། ༣། ཚུལ་བཞིན་རྟོགས་ན་ཉམས་ལེན་སྙིང་པོར་བཅས། །ཀུན་ཚང་གྱུར་ཀྱང་
270



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཤེས་བརྩོན་གྱིས་དམན་རྣམས། །གཞལ་དཀའི་ཆུ་གཏེར་རི་བོང་རྐྱལ་བ་ཡིས། །ཆོད་པ་
མིན་བཞིན་གཞུང་དོན་རྟོགས་སླའི་ཕྱིར། ༤། ངག་གི་དབང་ཕྱུག་རྣམ་དཔྱོད་རྟ་བདུན་
གྱིས། །ལེགས་པར་དྲངས་པའི་བསྟན་བཅོས་འོད་བརྒྱ་པ། །དོན་ཀུན་གྲུབ་པའི་ཟབ་དོན་
སྣང་བ་ཡིས། །སྐལ་བཟང་བློ་ཡི་པདྨོ་ཅིས་མི་འབྱེད། ༥། ཀྱེ་མ་དེང་དུས་ལྔ་བདོའི་དགེ་
འདུན་རྣམས། །ཐོས་བསམ་གྱིས་དབེན་འབྱོར་ལྡན་སྐྱེ་བོས་ཀྱང༌། །བླུན་པོའི་རྐང་
འདེགས་ཕྱིར་ན་ཆོས་མཐུན་པ། །ཉིན་སྐར་ཙམ་ཕྱིར་འདི་འདྲའི་དགོས་པ་བྲལ། ༦།འོན་
ཀྱང་ཁྱབ་བདག་བླ་མའི་དགོངས་རྫོགས་དང་། །བློ་གསལ་སྐྱེས་བུའི་ཐུགས་བཞེད་སྐོང་
སླད་དུ། །ལྷག་བསམ་ཀུན་སློང་དུང་དང་ཀུནྡ་ལྟར། །རབ་ཏུ་དཀར་བའི་སྒོ་ནས་ཚུལ་འདི་
བརྩམས། ༧།སྐྱེ་བར་གོམས་པའི་ཤེས་རབ་མཐུ་ཆུང་ཞིང་། །གཞུང་དོན་སྦྱངས་པ་དམན་
པའི་ཤུགས་བརྟས་པས། །ཉེས་པར་གྱུར་གང་བླ་མ་ཡི་དམ་ལྷ། །ཁྱད་པར་ཀུན་མཁྱེན་བླ་
མའི་སྤྱན་སྔར་བཤགས། ༨། སོ་སོར་ཐར་པ་བྱང་སེམས་གསང་སྔགས་ཀྱི། །སྡོམ་པའི་
རྣམ་འགྲེལ་བདུད་རྩིའི་སྒོ་དབྱེ་བའི། །དགེ་བ་གང་ཐོབ་རྒྱལ་བའི་སྲས་རྣམས་ཀྱི། །བཟང་
པོ་སྤྱོད་པ་བཞིན་དུ་བསྔོ་བར་བགྱི། ༩། རྒྱལ་བ་ཀུན་གྱི་ཡབ་ཏུ་གྱུར་ཀྱང་རྒྱལ་སྲས་ཚུལ་
བཟུང་འཇམ་པའི་དབྱངས། །མགོན་པོ་གང་དེའི་མཁྱེན་བརྩེའི་ཡེ་ཤེས་ཕུང་པོ་གཅིག་
བསྡུས་འགྲོ་ཁམས་འདིར། །ངུར་སྨིག་གར་གྱི་རྣམ་པར་རོལ་པ་མཁས་དང་གྲུབ་པའི་
དབང་པ་ཞེས། །ཀུན་མཁྱེན་བླ་མ་རྫོགས་པའི་སངས་རྒྱས་ཞབས་པད་སྲིད་མཐར་བརྟན་
གྱུར་ཅིག༡༠། ལུང་རིག་མན་ངག་ཚད་མས་བརྒྱན་པའི་རྣམ་བཤད་ཟླ་བའི་དཀྱིལ་འཁོར་
གྱིས། །ཆོས་ཀྱི་སྒྲ་དབྱངས་འོད་སྣང་དཀར་པོས་ཕྱོགས་ཀུན་ཡོངས་སུ་ཁྱབ་གྱུར་ནས། །
འགྲོ་བའི་སྡུག་བསྔལ་ཚ་གདུང་སེལ་ཞིང་ཐུབ་བསྟན་སྤྱི་དང་བྱེ་བྲག་ཏུ། །ཀུན་མཁྱེན་
271



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གཉིས་པའི་རིང་ལུགས་ཀུནྡའི་དགའ་ཚལ་མཆོག་ཏུ་རྒྱས་གྱུར་ཅིག༡༡།
ཅེས་སྡོམ་པ་གསུམ་གྱི་ཉམས་ལེན་གཏན་ལ་འབེབས་པ་འཇམ་དབྱངས་བླ་མའི་
དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར་ཞེས་བྱ་བ་འདི་ནི། རྩ་
བའི་གཞུང་མཛད་པ་པོ་ངེས་པ་དོན་གྱི་ཐམས་ཅད་མཁྱེན་པ་ཆེན་པོ་མཚན་བརྗོད་པར་
དཀའ་ནའང་། དོན་གྱི་སླད་དུ་གོང་དུ་མཚན་སྨོས་མ་ཐག་གང་དེའི་ཞལ་སྔ་ནས་ལེའུ་བཞི་
པ་ཡན་ཆད་ལ་རང་འགྲེལ་དཔྱིས་ཕྱིན་པར་མཛད་ཅིང་། དེའི་འཕྲོ་ལུས་པ་ལ་ཞལ་སྐོང་
ཞིག་མ་ཡོད་ཐབས་མེད་ཅེས་རྗེ་འདིའི་རིགས་ཀྱི་དཔོན་དུ་གྱུར་ཅིང་ཕྲིན་ལས་སྐྱོང་བ་
གཞན་ཕན་ཀུན་དགའ་དང་། ཐུགས་ཀྱི་སྲས་བླ་མ་བསོད་ནམས་རབ་རྒྱས་སོགས་རྗེས་
འཛིན་རྣམས་ནས་གསུང་གིས་བསྐུལ་ཞིང་། ལྷག་པར་རྫོང་སར་མངའ་རི་ཆོས་རྗེ་ཀུན་
དགའ་འཇམ་དབྱངས་ནས་ཀྱང་གསུང་ནན་གྱིས་བསྐུལ་ཞིང་རྩོམ་གདན་བྲི་གཞིའི་རྐྱེན་
སྦྱར་བ་དང་། ཁྱད་པར་ཀུན་མཁྱེན་བླ་མ་རིན་པོ་ཆེའི་བཀའ་ཡིས་གནང་བ་ནོས་པ་ལ་
བརྟེན་ནས། ཁམས་གསུམ་ཆོས་ཀྱི་རྒྱལ་པོ་ཐར་རྩེ་མཁན་ཆེན་རྡོ་རྗེ་འཆང་ཁུ་དཔོན་རྣམ་
པ་གསུམ་དང་། རྩོད་པའི་དུས་ཀྱི་ཐམས་ཅད་མཁྱེན་པ་ཀུན་མཁྱེན་བླ་མ་རིན་པོ་ཆེ་རྫོགས་
པའི་སངས་རྒྱས་འཇམ་དབྱངས་མཁྱེན་བརྩེའི་དབང་པོ་ཀུན་དགའ་བསྟན་པའི་རྒྱལ་
མཚན་དཔལ་བཟང་པོ་དང་། འཛམ་གླིང་བྱང་ཕྱོགས་ཀྱི་ཐུབ་པའི་རྒྱལ་ཚབ་འཇམ་པའི་
དབྱངས་ངག་དབང་ལེགས་གྲུབ་བམ། རྒྱལ་བའི་སྲས་པོ་ངག་དབང་བློ་གྲོས་སྙིང་པོ་གཞན་
ཕན་མཐའ་ཡས་པའི་འོད་ཟེར་སྙན་བརྒྱུད་བསྟན་པའི་རྒྱལ་མཚན་དཔལ་བཟང་པོ་ལ་
སོགས་པ་ཡོངས་འཛིན་དམ་པ་རྣམས་ཀྱི་ཞབས་ཀྱི་རྡུལ་དྲི་མ་མེད་པ་གཙུག་ཏུ་བསྟེན་ཅིང་
གསུང་གི་བདུད་རྩི་ལ་ལོངས་སྤྱོད་པའི་བཀའ་འབངས་རྣམས་ཀྱི་ཐ་ཆུང་། ཀུན་མཁྱེན་ཨེ་
272



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
ཝཾ་པ་ཆེན་པོའི་ལུགས་བཟང་དྲི་མ་མེད་པའི་རྗེས་སུ་ཞུགས་ཤིང་རྗེས་སུ་སློབ་པའི་འདུན་པ་
མི་དམན་ཙམ། ཡུལ་གཙང་རོང་ཕྱོགས་ཀྱི་ཀུན་ཏུ་རྒྱུ་ངག་དབང་བསོད་ནམས་རྒྱལ་མཚན་
བློ་གྲོས་མི་ཟད་པའི་སྒྲ་དབྱངས་སུ་བོད་པའི་སྙོམ་ལས་དང་ལེ་ལོའི་མཐར་ཐུག་པ་དེས། རྩ་
བའི་གཞུང་དོན་ལ་ལེགས་པར་དཔྱད་ཅིང་། རྒྱབ་བརྟེན་ཡིག་ཆའི་སྐོར་ལ་རྟོག་དཔྱོད་ཀྱིས་
ཡོན་ཏན་རིན་པོ་ཆེ་དུ་མའི་འབྱུང་གནས་ཤྲཱི་རྫོང་སར་བཀྲ་ཤིས་ལྷ་རྩེའི་ཆོས་གྲྭ་ཆེན་པོར། རྩ་
བའི་གཞུང་བསྟན་བཅོས་མཛད་ནས་བགྲང་བྱ་བཅུ་ཕྲག་གཉིས་སྔོན་དུ་འདས་པ་རབ་བྱུང་
བཅོ་ལྔ་པའི་ན་ཚོད་ལྡན་ཅེས་ཤིང་མོ་ཕག་གི་ལོ་ནག་པ་ཟླ་བའི་དཀར་ཕྱོགས་ཀྱི་བཟང་པོ་
གཉིས་པ་བདུད་རྩི་སྦྱོར་བའི་འཕྲོད་ཆེན་ཉིན་ལེགས་པར་གྲུབ་པར་སྦྱར་བའོ། །འདིས་
ཀྱང་བཤད་སྒྲུབ་ཀྱི་བསྟན་པ་དར་ཞིང་སེམས་ཅན་ཐམས་ཅད་ལ་ཕན་པ་དང་བདེ་བའི་རྒྱུ་
བླ་ན་མེད་པ་འབྱུང་བར་གྱུར་ཅིག ། །སརྦ་དཱ་ཀ་ལྱཱ་ཎཾ་བྷ་བནྟུ། །གོང་གི་ཞར་བྱུང་རྒྱུད་ཀྱི་
མངོན་རྟོགས་འདི་རྣམས་གཞུང་གི་ས་བཅད་རྣམ་གྲངས་ཙམ་སྟེ། ཞིབ་པ་སྐབས་སུ་བབས་
པ་བྱུང་ཚེ་ལོགས་སུ་འབྲི་བར་བྱའོ། །
ཨོཾ་སྭ་སྟི་པྲ་ཛེ་འཇམ་དབྱངས་མགོན་པོའི་ཡེ་ཤེས་གཅིག་བསྡུས་པ། ངག་ལ་
དབང་ཐོབ་ཤེས་བྱའི་ཆོས་རྣམས་ཀུན། །ལེགས་པར་བཤད་ལ་མཁས་ཤིང་གྲུབ་བརྙེས་
པས། །རྣམ་ཐར་བསམ་གྱིན་དད་པས་ཕྱག་བགྱིའོ། །ཐུབ་པས་ཇི་སྙེད་འགྲོ་བའི་ཁམས་
མཐུན་པར། །དེ་སྙེད་ཐེག་པ་སྣ་ཚོགས་གསུངས་པ་ཡི། །བརྗོད་བྱ་བསླང་གསུམ་བསྟན་
པའི་ཉམས་ལེན་གཞུང་། །འཇམ་མགོན་མཁྱེན་པའི་དཔྱད་གསུམ་དག་པས་བཀྲལ། །
བསྟན་བཅོས་སྡོམ་གསུམ་གཞུང་དང་བསྡུས་པའི་དོན། །ས་བཅད་གཞུང་སྦྲགས་རྣམ་
འགྲེལ་དང་བཅས་བཞི། །མི་ཟད་ཆོས་སྦྱིན་སྤར་གྱི་པདྨོའི་ཚལ། །དང་པོ་འཇམ་མགོན་
273



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ཐུགས་བསྐྱེད་མཚོ་ལྡེབ་༨༡ལས་སོ། །བར་དུ་ཀུན་གཟིགས་མཧཱ་པཎྜི་ཏ། །འཇམ་དཔལ་
དབྱངས་དངོས་མཁྱེན་བརྩེ་ནུས་པའི་གཏེར། །མཁས་གྲུབ་དབང་པོའི་ཐུགས་རྗེའི་འོད་
ཟེར་གྱིས། །ངོ་མཚར་སྤར་གྱི་འདབ་མ་རྣམ་པར་༢༥ཕྱེ། །དགེ་བའི་བཤེས་གཉེན་ཕན་བདེ་
དཔལ་བཟང་༣༡པོ། །ས་སྐྱོང་མཛོད་འཛིན་བཀྲ་ཤིས་རྒྱ་མཚོ་༡༠༠དང་། །ཀརྨ་ཆོས་(“སྒྲོན་
ནེ་ཚན་ཞྭ་ཆེན་༢༣སོགས། །དད་གསུམ་ཟིམ་བུའི་ཆར་གྱིས་སྐྱེད་དུ་བསྲིངས། །ཐ་མ་ས་ཡི་
ཚངས་པ་སྐྱེད་ཡུམ་མས། །མ་ལུས་མཐའ་༤༣བསྡུས་པདྨའི་སྙིང་པོ་སྨིན། །བཀའ་བློན་པདྨ་
ཆོས་འཕེལ་བཟང་པོ་ཡིས། །བརྐོ་བཙུགས་གཙང་དག་མཆོད་པའི་ཕྲེང་བར་བལྟར། །འདི་
ལྟར་བསྒྲུབས་པའི་དགེ་ཚོགས་ལས། །བསོད་ནམས་ཕུང་པོ་ཚད་མེད་པ། །འཇིག་རྟེན་
ཁམས་འདིར་མ་ཤོང་དོགས། །མེས་པོས་ཡངས་པར་སྤྲུལ་ལམ་སྙམ། །སྡེ་བཞིའི་ནོར་གྱི་
རྩིབས་སྟོང་བཀྲ། །དགེ་བཅུའི་ཁྲིམས་ཀྱི་མུ་ཁྱུད་ཅན། །ལུགས་གཉིས་གསེར་གྱི་འཁོར་
ལོ་ཡིས། །གླིང་བཞི་ཀུན་ལ་དབང་གྱུར་ཅིག སྣང་བར་བྱས་སོ་ཟླ་འོད་ཀྱིས། །མུན་པའི་
དཔལ་དེ་ཡོངས་འཕྲོགས་ལྟར། །བདག་མེད་རྟོགས་པའི་ཤེས་རབ་ཀྱིས། །བདག་ཏུ་ལྟ་བ་
དེ་ཡང་ངོ༌། །དྲི་མ་མེད་པའི་ཐུབ་བསྟན་སྤྱི་དང་ཁྱད་པར་དུ། །གངས་ཅན་བསྟན་པའི་སྒྲོན་
མེ་རྗེ་བཙུན་ས་སྐྱ་པའི། །ལུང་རྟོགས་བསྟན་དར་བསྟན་འཛིན་སྐྱེས་བུ་ཞབས་བརྟན་ཞིང་། །
བཤད་སྒྲུབ་བ་དན་དཀར་པོ་ཕྱོགས་ཀུན་རྒྱལ་གྱུར་ཅིག ། །
ཅེས་སྡོམ་པ་གསུམ་གྱི་ཉམས་ལེན་གཏན་ལ་འབེབས་པའི་རྩ་བའི་གཞུང་དང༌།
བསྡུས་དོན། ས་གཞུང་སྦྲགས་མ། རྣམ་འགྲེལ་བཅས་སྔ་ཕྱིར་བསྟན་འཛིན་གྱི་སྐྱེས་ཆེན་
དམ་པ་གཉིས་དང་། དད་སློབ། དད་སྦྱིན་རྣམས་ནས་སྡེ་དགེ་ལྷུན་གྲུབ་སྟེང་གི་ཆོས་གྲྭར་
ཆོས་སྦྱིན་མི་ཟད་པའི་སྤར་དུ་ལྡེབ་གྲངས་ཨངྒིའི་གྲངས་ལྟར་བཞེངས་པའི་སྤར་བྱང་ཉུང་ངུ་
274



སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་ཐུར།
འདིའང་དགེ་སྦྱོང་ཝཱ་གིས་རབ་ཚེས་ན་ཚོད་ལྡན་གྱི་ལོ་རྒྱལ་བ་ལྷ་ལས་བབས་པའི་དུས་
ཆེན་ཁྱད་པར་ཅན་གྱི་ཉིན་གང་དྲན་ཐོལ་བྱུང་དུ་སྦྱར་བ་དགེ་ལེགས་འཕེལ།། །།
275



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
༄༅། །སྡོམ་པ་གསུམ་གཏན་ལ་འབེབས་པའི་བསྟན་བཅོས་ཀྱི་བསྡུས་དོན་ཡོན་
ཏན་རིན་པོ་ཆེའི་སྒོ་འབྱེད་ཅེས་བྱ་བ་བཞུགས་སོ། །
དཔོན་སློབ་ངག་དབང་ལེགས་གྲུབ།
རྗེ་བཙུན་བླ་མ་དམ་པ་ཐུགས་རྗེ་ཆེན་པོ་དང་ལྡན་པ་རྣམས་ལ་ཕྱག་འཚལ་ལོ། །
ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འདི་ལ་དོན་
གསུམ་སྟེ། རྩོམ་པ་ལ་འཇུག་པ་ཀླད་ཀྱི་དོན་དང་། རྩོམ་པར་བྱ་བ་གཞུང་གི་དོན་དང་།
རྩོམ་པ་མཐར་ཕྱིན་པ་འཇུག་གི་དོན་ནོ། །དང་པོ་ལ་གཉིས་ཏེ། མཆོད་པ་བརྗོད་པ་དང་།
རྩོམ་པར་དམ་བཅའ་བའོ། །དེའི་དང་པོ་ལ་ལྔ་སྟེ། རང་ཉིད་ཀྱི་རྩ་བའི་བླ་མ་ལ་སྡོམ་
གསུམ་རིམ་ཅན་དུ་སྩལ་བའི་བཀའ་དྲིན་རྗེས་སུ་དྲན་པའི་སྒོ་ནས་དང་། བསྟན་པ་འདི་ཉིད་
ཀྱི་སྟོན་པ་ཤཱཀྱའི་རྒྱལ་པོ་ལ་ངེས་པ་དང་དྲང་བའི་བྱང་ཆུབ་བརྙེས་བསྟན་གྱི་སྒོ་ནས་དང་།
ལྷག་པའི་ལྷ་རྗེ་བཙུན་བརྟན་པའི་འཁོར་ལོ་ལ་མཚན་གྱི་གཙོ་བོ་བཞི་དོན་དང་སྤེལ་བའི་སྒོ་
ནས་དང་། འཕགས་བོད་ཀྱི་སྡོམ་གསུམ་བརྒྱུད་པའི་ཕྲེང་བ་ལ་སྤྱིའི་རྣམ་ཐར་རྗེས་སུ་དྲན་
པའི་སྒོ་ནས་དང༌། ཆོས་ཀྱི་རྒྱལ་པོ་འཇམ་མགོན་བླ་མ་ས་སྐྱ་པཎྜི་ཏ་ཆེན་པོ། རྒྱལ་ཚབ་གོ་
རམ་བསྟན་པའི་ཉི་མར་བཅས་ལ་སོ་སོའི་ཕྲིན་ལས་ཀྱི་ཁྱད་པར་རྗེས་སུ་དྲན་པའི་སྒོ་ནས་
276



སྡོམ་པ་གསུམ་གཏན་ལ་འབེབས་པའི་བསྟན་བཅོས་ཀྱི་བསྡུས་དོན་ཡོན་ཏན་རིན་པོ་ཆེའི་སྒོ་འབྱེད།
མཆོད་པར་བརྗོད་པའོ། །
གཉིས་པ་གཞུང་གི་དོན་ལ་གསུམ་སྟེ། སྤྱིའི་དོན་རག་པ་བཤད་གཞི་རྣམ་པར་ཕྱེ་
བས་མདོར་བསྟན། སྐབས་ཀྱི་དོན་ཕྲ་ཞིང་ཕྲ་བ་སྡོམ་པ་གསུམ་སོ་སོར་གཏན་ལ་ཕབ་པས་
རྒྱས་པར་བཤད། དེ་གསུམ་གང་ཟག་གཅིག་གི་རྒྱུད་ལ་གནས་པ་དང་གཏོང་བའི་ཚུལ་
ཉམས་ལེན་འགལ་མེད་དུ་དྲིལ་བས་དོན་བསྡུ་བའོ། །དང་པོ་ལ་གསུམ་སྟེ། ཤེས་ཐོབ་ཀྱི་
དམིགས་བྱ་སྦྱང་གཞི་ཁམས་དང་སྦྱང་འབྲས་མཐར་ཐུག་པ་དག སྦྱོང་བྱེད་དང་བྲལ་
འབྲས་སྒྲུབ་བྱེད་ལམ་གྱི་ཐེག་པ་ཐམས་ཅད་གཅིག་ཏུ་འདུ་བའི་ཚུལ་གྱིས་ངོས་བཟུང་བ།
སྡོམ་པའི་དོན་ཅན་གྱི་ལམ་རྣམ་པར་བཞག་པ། ལམ་གྱི་གནད་སྡོམ་པ་གསུམ་གྱི་ཉམས་
ལེན་དུ་བསྡུས་པའི་འབྲེལ་གྱི ས་ཁོག་ཕུབ་པའོ། །དེའི་གཉིས་པ་ལ་ལྔ་སྟེ། སྡོམ་པ་དབྱེ་
བསྡུའི་འཇོག་ཚུལ། དེ་ལས་རང་ལུགས་ངོས་བཟུང་བ། སྡོམ་པའི་མིང་དོན། སྡོམ་པར་
འཇོག་བྱེད། མཐའ་དཔྱད་པའི་སྒོ་ནས་སོ་བྱང་གཉིས་སྔགས་སྡོམས་གྱི་ཡན་ལག་ཏུ་བསྡུ་
བའོ། །དང་པོ་འཇོག་ཚུལ་ལ་གསུམ་སྟེ། སྡོམ་པ་གསུམ་དུ་འཇོག་པ། གཉིས་སུ་འཇོག་པ།
གཅིག་ཏུ་འདུ་བའི་ཚུལ་ལོ། །དེའི་དང་པོ་ལ་བཞི་སྟེ། སྡེ་སྣོད་སྤྱི་ལ་གྲགས་པ། ཉན་ཐོས་
ལ་གྲགས་པ། ཐེག་ཆེན་ལ་གྲགས་པ། གསང་སྔགས་ལ་གྲགས་པའི་འཇོག་ཚུལ་ལོ། །
རྩ་བའི་ས་བཅད་གཉིས་པ་སྐབས་ཀྱི་དོན་གཏན་ལ་འབེབས་པ་ལ་གསུམ་སྟེ། སོ་
ཐར་གྱི་སྡོམ་པ་བཤད་པ། བྱང་སེམས་ཀྱི་སྡོམ་པ་བཤད་པ། རིག་པ་འཛིན་པའི་སྡོམ་པ་
བཤད་པའོ། །དང་པོ་ལ་བཞི་སྟེ། ངོ་བོ་ངོས་བཟུང་བ། དང་པོར་བླང་བའི་ཐབས། བར་དུ་
སྲུང་བའི་ཐབས། ཉམས་ན་ཕྱིར་བཅོས་པའི་ཆོ་གའོ། །དེའི་དང་པོ་ལ་གསུམ་སྟེ། མཚན་གཞི།
མཚན་ཉིད། ནང་གསེས་ཀྱི་དབྱེ་བའོ། །གཉིས་པ་མཚན་ཉིད་ལ་གཉིས་ཏེ། མཚན་ཉིད་
277



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
དངོས་དང་། མཚན་ཉིད་དེ་ལྡན་གྱི་མིང་གི་རྣམ་གྲངས་སོ། །དབྱེ་བ་ལ་གསུམ་སྟེ། རྟེན་
གྱིས་དབྱེ་བ་དང་། རྫས་ཀྱི་དབྱེ་བ་དང་། ཀུན་སློང་གི་དབྱེ་བའོ། །རྟེན་ལ་བདུན་སྟེ། དགེ་
སློང་ཕ་མ། དགེ་ཚུལ་ཕ་མ། དགེ་སློབ་མ། དགེ་བསྙེན་ཕ་མའོ། །རྫས་སམ་ངོ་བོ་ནི་བཞི་སྟེ།
དགེ་སློང་། དགེ་ཚུལ། དགེ་བསྙེན། བསྙེན་གནས་སོ། །ཀུན་སློང་ནི་གཉིས་ཏེ། ཐེག་
དམན་སོ་ཐར། ཐེག་ཆེན་སོ་ཐར་རོ། །སྡོམ་པ་བླང་པའི་ཐབས་སོགས་ཕྱི་མ་གསུམ་ནི་ལུང་
ལས་གསུངས་པའི་གཞི་བཅུ་བདུན་དང་སྦྱར་ཏེ་འཆད་ན། དང་པོ་རབ་བྱུང་གི་གཞིའི་
དངོས་བསྟན་དང་། མདོ་དང་བསྟན་བཅོས་ཅི་རིག་པས་བསྟན་པའི་སྡོམ་པ་བླང་བའི་
ཐབས་ལ་གསུམ་སྟེ། ལེན་པའི་ཆོ་ག་དངོས། བླངས་པ་དེ་སྐྱེ་བའི་ཚུལ། སྐྱེས་པའམ་ཐོབ་
པ་དེའི་མཚམས་སོ། །ཆོ་ག་ལ་གཉིས་ཏེ། ཐེག་དམན་ལྟར་བླང་བ། ཐེག་ཆེན་ལྟར་བླང་
བའོ། །དེའི་དང་པོ་ལ་གཉིས་ཏེ། སྔོན་ཆོག་དང་། ད་ཆོག་གོ། ད་ཆོག་ལ་གཉིས་ཏེ། ཕ་
ཆོག་དང་། མ་ཆོག་གོ། དང་པོ་ལ་གཉིས་ཏེ་དུས་ཁྲིམས་བླང་བ་དང༌། གཏན་ཁྲིམས་བླང་
བའོ། །དེའི་ཕྱི་མ་ལ་གཉིས་ཏེ་ཚིགས་སྔ་མ་ཕྱི་མའོ། །ཚིག་སྔ་མ་ལ་གཉིས་ཏེ་དགེ་བསྙེན་
དང༌། དགེ་ཚུལ་ལོ། །དགེ་བསྙེན་ལའང་གཉིས་ཏེ། ཡོངས་རྫོགས་དང་ཉི་ཚེ་བའོ། །ཚངས་
སྤྱོད་གོ་མི་གཉིས་ནི་སྔ་མའི་ཞར་བྱུང་ངོ༌། །ཐེག་ཆེན་སོ་ཐར་ལ་གཉིས་ཏེ་སྔོན་ཆོག་དང་།
ད་ཆོག་གོ། ད་ཆོག་ལ་གཉིས་ཏེ། ཆོ་ག་ཐུན་མོང་བ་དང༌། ཆོ་ག་ཐུན་མོང་མ་ཡིན་པ་ལས་
ཐོབ་པའོ། །སྡོམ་པ་སྐྱེ་ཚུལ་ལ་གཉིས་ཏེ། ཐམས་ཅད་ཡོད་སྨྲའི་ལུགས། མདོ་སྡེ་པ་སོགས་
ཀྱི་ལུགས་སོ། །ཐོབ་མཚམས་ལ་གཉིས་ཏེ་ཚིག་སྔ་མའི་ཐོབ་མཚམས་དང་། ཕྱི་མའི་ཐོབ་
མཚམས་སོ། །
གསུམ་པ་བར་དུ་ཇི་ལྟར་སྲུང་བའི་ཚུལ་ལ་གསུམ་སྟེ་སྤྱིར་བཏང་གི་སྲུང་ཚུལ་དངོས་དང་།
278



སྡོམ་པ་གསུམ་གཏན་ལ་འབེབས་པའི་བསྟན་བཅོས་ཀྱི་བསྡུས་དོན་ཡོན་ཏན་རིན་པོ་ཆེའི་སྒོ་འབྱེད།
བསླབ་བྱ་ངོས་བཟུང་བ། ཉེས་དམིགས་དང་ཕན་ཡོན་བསྟན་པའོ། །དེའི་གཉིས་པ་ལ་
གཉིས་ཏེ་ཐེག་དམན་ལྟར་བཤད་པ་དང་། ཐེག་ཆེན་གྱི་དམིགས་བསལ་ལོ། །དེའི་དང་པོ་
ལ་གཉིས་ཏེ་ཁྱིམ་པའི་ཕྱོགས་ཀྱི་བསླབ་བྱ། རབ་བྱུང་གི་ཕྱོགས་ཀྱི་བསླབ་བྱའོ། །དེའི་དང་
པོ་ལ་གཉིས་ཏེ་བསྙེན་གནས་དང་དགེ་བསྙེན་ནོ། །དགེ་བསྙེན་གྱི་བསླབ་བྱ་ལ་གསུམ་སྟེ།
ཉི་ཚེ་བ་དང་། ཡོངས་རྫོགས་དང་ཞར་བྱུང་ངོ་། །གཉིས་པ་རབ་བྱུང་གི་ཕྱོགས་ཀྱི་བསླབ་བྱ་
ལ་བཞི་སྟེ། དགེ་ཚུལ། དགེ་སློབ་མ། དགེ་སློང་། དགེ་སློང་མའི་བསླབ་བྱའོ། །དགེ་ཚུལ་
གྱི་བསླབ་བྱ་ལ་གསུམ་སྟེ། བླང་འདས་དངོས། བསྡམ་བྱའི་ཉེས་བྱས། བླང་འདས་ཕྱོགས་
མཐུན་ནོ། །དགེ་སློང་གི་བསླབ་བྱ་ལ་གཉིས་ཏེ་བསྲུང་ཚུལ་ཁྱད་པར་བ་དང་། བསླབ་བྱ་
དངོས་སོ། །དང་པོ་ལ་གཉིས་ཏེ། གཞན་ལ་ལྟོས་པ་དང་། རང་གི་བསམ་སྦྱོར་གྱི་སྒོ་ནས་
བསྲུང་ཚུལ་ལོ། །གཉིས་པ་བསླབ་བྱ་ངོས་བཟུང་བ་ལ་གཉིས་ཏེ་དགག་པའི་བསླབ་བྱ་དང་།
སྒྲུབ་པའི་བསླབ་བྱའོ། །དང་པོ་ལ་གཉིས་ཏེ་སྤྱིར་བཤད་པ་དང༌། སྡེ་ལྔ་བྱེ་བྲག་ཏུ་བཤད་
པའོ། །ཕྱི་མ་འདི་ལ་ལྔ་སྟེ། ཕམ་པའི་སྡེ། ལྷག་མའི་སྡེ། ལྟུང་བྱེད་ཀྱི་སྡེ། སོར་བཤགས་ཀྱི་སྡེ།
ཉེས་བྱས་ཀྱི་སྡེ། ལྷག་མའི་ཞར་བྱུང་མ་ངེས་པ་གཉིས་དང་། གཙོ་བོ་ཕམ་ལྷག་གི་ཆར་
གཏོགས་པའི་སྦོམ་པོ་གསུམ་བཅས་བཤད་པའོ། །དེའི་གསུམ་པ་ལྟུང་བྱེད་ཀྱི་སྡེ་ལ་གཉིས་
ཏེ་སྤང་བའི་ལྟུང་བྱེད་དང་། ལྟུང་བྱེད་འབའ་ཞིག་པའོ། །དེ་ཐམས་ཅད་ཀྱང་གཉིས་གཉིས་
ཀྱིས་བསྟན་ཏེ། མཚན་ཉིད་དང་མིང་དོན་གཞི་མཐུན་པས་མདོར་བསྟན། སོ་སོའི་ངོ་བོས་
རྒྱས་པར་བཤད་པའོ། །དེའི་སྤང་ལྟུང་ལ་སྡེ་ཚན་གསུམ་སྟེ་གོས་སོགས་ཀྱི་སྡེ། སྟན་
སོགས་ཀྱི་སྡེ། ལྷུང་བཟེད་སོགས་ཀྱི་སྡེའོ། །ལྟུང་བྱེད་འབའ་ཞིག་པ་ལ་བཅུ་ཚན་དགུ་སྟེ།
ཤེས་བཞིན་གྱི་རྫུན་སོགས། ས་བོན་འཇོམས་པ་སོགས། མ་བསྐོས་པ་སྟོན་པ་སོགས།
279



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ཡང་ཡང་ཟ་བ་སོགས། སྲོག་ཆགས་དང་བཅས་པའི་ཆུ་ལ་སྤྱོད་པ་སོགས། ཟན་གཅོད་དུ་
འཇུག་པ་སོགས། དུད་འགྲོ་གསོད་པ་སོགས། རྐུན་མ་དང་ལྷན་ཅིག་ཏུ་འགྲོ་བ་སོགས།
གྲོང་གཞན་དུ་འགྲོ་བ་སོགས་སོ། །ཉེས་བྱས་ལ་སྡེ་ཚན་བརྒྱད་དེ། གོས་བགོ་བའི་སྡེ། སྤྱོད་
ཡུལ་དུ་འགྲོ་བའི་སྡེ། སྟན་ལ་འདུག་པའི་སྡེ། ཟས་སླང་བའི་སྡེ། ཟ་བའི་སྡེ། ལྷུང་བཟེད་
ལ་ལོངས་སྤྱོད་པའི་སྡེ། ཆོས་སྟོན་པའི་སྡེ། སྒྲུབ་པའི་ཚུལ་ལས་གྱུར་པའི་སྡེའོ། །དགེ་སློང་
མའི་མི་འདྲ་བའི་ཁྱད་པར་ནི་སྡེ་ལྔ་སྟེ་སྔར་བཞིན་དང་། ཞར་བྱུང་འདིར་སྨོས་ཀྱིས་མ་
ལོངས་པ་རྣམས་གཞན་དུ་ཁ་འཕང་པའི་ཚུལ་གྱིས་བསྟན་པའོ། །གཉིས་པ་སྒྲུབ་པའི་
བསླབ་བྱ་ལ་གསུམ་སྟེ། བསླབ་པ་ཡོངས་སུ་སྦྱོང་བའི་གཞི། བདེ་བར་གནས་པའི་རྐྱེན་གྱི་གཞི།
དགོས་པ་སྒྲུབ་བྱེད་ལས་ཀྱི་གཞིའོ། །དང་པོ་ལ་གསུམ་སྟེ་གསོ་སྦྱོང་གི་གཞི། དབྱར་གནས་
ཀྱི་གཞི། དགག་དབྱེའི་གཞིའོ། །གསོ་སྦྱོང་ལ་གཉིས་ཏེ་ཞི་གནས་ཀྱི་གསོ་སྦྱོང་དང༌།
མཐུན་པའི་གསོ་སྦྱོང་ངོ༌། །ཕྱི་མ་ལ་གཉིས་ཏེ་དུས་ངེས་པ་ཅན་དང་། མ་ངེས་པའི་གསོ་
སྦྱོང་ངོ༌། །དེའི་སྔ་མ་ལ་གསུམ་སྟེ། གསོ་སྦྱོང་བྱ་བའི་གནས་ལ་བློ་མཐུན་བྱ་བ། གང་གིས་
གསོ་སྦྱོང་བྱེད་པའི་ཁྱད་པར་གྱི་ཆོས། ཇི་ལྟར་བྱ་བའི་ཆོ་གའོ། །ཆོ་ག་ལ་གསུམ་སྟེ་སྦྱོར་བ་དང་།
དངོས་གཞི། རྗེས་སོ། །གཉིས་པ་དབྱར་གནས་ཀྱི་གཞི་ལ་དྲུག་སྟེ་ནམ་ཁས་ལེན་པའི་དུས། །
ཡུན་ཚད་འཕྲོས་བཅས། སྔོན་དུ་འགྲོ་བའི་སྦྱོར་བ། དངོས་གཞི་ཁས་བླངས་ནས་སྲུང་བའི་ཚུལ།
ཆོས་ལྡན་གྱི་བྱ་བ་ལ་བྱིན་གྱིས་བརླབ་པ། ཡུན་ཚད་ལ་དམིགས་བསལ་བསྟན་པའོ། །
དགག་དབྱེ་ལ་གསུམ་སྟེ། དུས་དང་དུས་མ་ཡིན་པ་དང་། གློ་བུར་བའོ། །དེའི་དང་པོ་ལ་
གསུམ་སྟེ་སྦྱོར་བ། དངོས་གཞི། རྗེས་སོ། །ཞར་ལས་འོང་བ་ཚོགས་ཀྱིས་དང་། གང་ཟག་
གི་དམིགས་བསལ་ལོ། །
28)



སྡོམ་པ་གསུམ་གཏན་ལ་འབེབས་པའི་བསྟན་བཅོས་ཀྱི་བསྡུས་དོན་ཡོན་ཏན་རིན་པོ་ཆེའི་སྒོ་འབྱེད།
གཉིས་པ་བདེ་བར་གནས་པ་རྐྱེན་གྱི་གཞི་ལ་བཞི་སྟེ། བག་ཡངས་དང་འབྲེལ་པ་སྲ་
བརྐྱང་གི་གཞི། གོས་མཐའ་གཉིས་སུ་མ་ལྷུང་བ་གོས་ཀྱི་གཞི། མི་རུང་བ་ཤས་ཆེ་བ་ཀོ་
ལྤགས་ཀྱི་གཞི། ཟས་མཐའ་གཉིས་སུ་མ་ལྷུང་བ་སྨན་གྱི་གཞི་རྣམས་སོ། །དང་པོ་སྲ་བརྐྱང་
གི་གཞི་ལ་དྲུག་སྟེ། གནས་གང་དུ། གང་ཟག་གང་གིས། དངོས་པོ་གང་འདིང་བ། ཆོ་ག་
གང་གིས་འདིང་བ། བཏིང་བ་དེ་ཇི་ལྟར་སྐྱོང་བའི་ཚུལ་བསླབ་བྱ་དང་བཅས་པ། དུས་སུ་
འབྱིན་པའོ། །དབྱུང་བ་ལ་གཉིས་ཏེ་རང་འཇུག་བྲལ་དང་བཅོས་མའོ། །ཕན་ཡོན་དང་རྙེད་
པའི་དམིགས་བསལ་ནི་འཕྲོས་དོན་ཙམ་མོ། །
གཉིས་པ་གོས་ཀྱི་གཞི་ལ་ལྔ་སྟེ། གོས་ཀྱི་རྒྱུ་རུང་མི་རུང་བསྟན་པ། རུང་བ་ལས་
བཟོ་བའི་ཚུལ། བཟོས་པ་དང་མ་བཟོས་པ་དང་རྙེད་པ་རྣམས་རིམ་གྱིས་གཙོ་ཆེ་བའི་ཡོ་
བྱད་གསུམ་དུ་དབྱེ་བ། དབྱེ་བ་སོ་སོའི་རྣམ་གཞག གོས་ལ་ལོངས་སྤྱོད་པའི་ཚུལ་ལོ། །
འཕྲོས་དོན་ལ་གསུམ་སྟེ། བྱིན་རླབས་འཇིག་པའི་རྒྱུ། གོས་རྙེད་སོགས་བགོ་བའི་ཚུལ།
མཐའ་གཉིས་སྤོང་བར་གདམས་པའོ། །
གསུམ་པ་ཀོ་ལྤགས་ཀྱི་གཞི་ལ་གསུམ་སྟེ། མཐའ་འཁོབ་སྤྱིར་འཆིལ་ལྷམ་གནང་བ།
མིག་སོགས་ལ་ཕན་ཕྱིར་དོམ་ལྤགས་གནང་བ། མཐའ་འཁོབ་བྱེ་བྲག་པར་ཀོ་ལྤགས་
བསྟེན་བྱར་གསུངས་པའོ། ། །
བཞི་པ་སྨན་གྱི་གཞི་ལ་གསུམ་སྟེ། ངོ་བོ་སྤྱིར་བསྟན་པ། སོ་སོའི་མཚན་ཉིད་བསྟེན་
ཚུལ་དང་བཅས་པ། བྱེ་བྲག་དུས་རུང་གི་ཟས་ལ་ལོངས་སྤྱོད་པའི་ཚུལ་དམིགས་བསལ་གྱི་
གནང་བ་འཕྲོས་དོན་དང་བཅས་པའོ། །གསུམ་པ་འགྲུབ་བྱེད་ལས་ཀྱི་གཞི་ལ་གཉིས་ཏེ་
དགེ་འདུན་གྱི་ལས་དང༌། གང་ཟག་གི་ལས་ཞར་བྱུང་དང་བཅས་པའོ། །དང་པོ་ལ་ལྔ་སྟེ་
281



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ལས་ཆགས་པའི་རྒྱུ་ཚོགས་དང་བསམ་པ། བརྗོད་པ་ལས་ཀྱི་ངོ་བོ། ལས་ཉམས་སུ་མྱོང་
བའི་དོན། ལས་ཆགས་པའི་དུས། ལས་ཀྱི་དབྱེ་བསྡུ་བསྟན་པའོ། །དང་པོ་ལ་གསུམ་སྟེ་བློ་
མཐུན་པར་བྱེད་པ་དགེ་འདུན་གྱི་ཁྱད་པར། བརྗོད་པར་བྱེད་པ་ལས་མཁན་གྱི་ཁྱད་པར།
གང་ལ་བྱ་བའི་ཡུལ་གྱི་ཁྱད་པར་རོ། །ཕྱི་མ་འདི་ལ་གཉིས་ཏེ་སེམས་ཅན་མ་ཡིན་པ་ལ་བྱ་བ།
སེམས་ཅན་ལ་བྱ་བའོ། །དང་པོ་ལ་བརྒྱད་དེ་མཚམས་ཆེན་པོ་བཅད་པ་ལ་སོགས་པའོ། །
གཉིས་པ་ལ་གཉིས་ཏེ་ཁྱིམ་པ་དང༌། རབ་ཏུ་བྱུང་བ་ལ་བྱ་བའོ། །ཁྱིམ་པ་ལ་བྱ་བ་ལ་ལྔ་སྟེ་
ལྷུང་བཟེད་ཁ་སྦུབ་པ་དང་། བསྲང་བ་སོགས་སོ། །རབ་ཏུ་བྱུང་བ་ལ་བྱ་བ་གཉིས་ཏེ་བསྙེན་
པར་མ་རྫོགས་པ་དང་། རྫོགས་པའི་རྟེན་ལ་བྱ་བའོ། །དང་པོ་ལ་བཞི་སྟེ་སྦྱིན་ལས་གསུམ་དང་།
ཆད་པའི་ལས་གཅིག་གོ། རྫོགས་པའི་རྟེན་ལ་བྱ་བ་བཞི་སྟེ་སྦྱིན་པའི་ལས། བསྒོ་བའི་ལས།
ཆད་པས་བཅད་པའི་ལས། ཆད་པ་དང་རྗེས་སུ་མཐུན་པའི་ལས་སོ། །བསམ་པ་ལ་གཉིས་
ཏེ་འདུ་ཤེས་དང་། ཀུན་སློང་ངོ༌། །གང་ཟག་གི་ལས་ལ་གཉིས་ཏེ་དངོས་དང་ཞར་བྱུང་ངོ་། །
གསུམ་པ་ཉམས་ན་ཕྱིར་བཅོས་པའི་ཐབས་ནི། གཞི་བཅུ་བདུན་གྱི་དབང་དུ་བྱས་ན་
ལྟུང་བ་ཕྱིར་བཅོས་པ་དང་། རྩོད་པ་ཕྱིར་བཅོས་པ་གཉིས་འབྱུང་བའི་དང་པོ་ལྟུང་བ་ཕྱིར་
བཅོས་ཀྱི་གཞི་ལ་གཉིས་ཏེ་དངོས་དང་། དེ་ལས་འཕྲོས་པའི་གཞི་གཞན་བཤད་པའོ། །
དང་པོ་ལ་གསུམ་སྟེ་ནན་ཏུར་གྱི་ཕྱིར་བཅོས་དང་། བཤགས་པས་ཕྱིར་བཅོས་དང་། སྤོ་
མགུའི་ཕྱིར་བཅོས་སོ། །དང་པོ་ལ་གསུམ་སྟེ་སྤྱིར་བསྟན་པ། སོ་སོར་བཤད་པ། ནན་ཏུར་
བྱས་པ་ལ་བཟོད་པ་བླང་བའོ། །དང་པོ་ལ་དྲུག་སྟེ། གཞི་གང་ལ་བྱ་བ། དགེ་འདུན་གང་
གིས་བྱ་བ། དུས་ནམ་གྱི་ཚེ་བྱ་བ། དགོས་པ་གང་གི་ཚེ་བྱ་བ། ཆོ་ག་ཇི་ལྟ་བུས་བྱ་བ། མུ་
བཞི་རྩིར་ཡོད་པ་ཁ་འཕངས་པའོ། །གཉིས་པ་སོ་སོར་བཤད་པ་ལ་བཅུ་སྟེ་སྡིགས་པ་ནན་
282



སྡོམ་པ་གསུམ་གཏན་ལ་འབེབས་པའི་བསྟན་བཅོས་ཀྱི་བསྡུས་དོན་ཡོན་ཏན་རིན་པོ་ཆེའི་སྒོ་འབྱེད།
ཏུར་ནས་བཟུང་ལྷུང་བཟེད་ཁ་སྦུབ་པའི་བར་རོ། །གཉིས་པ་བཤགས་པས་ཕྱིར་བཅོས་པ་
ལ་ལྔ་སྟེ། ཡུལ། གང་ཟག བསམ་པ། ཆོ་ག དགོས་པ། ཞར་བྱུང་ཉེས་བྱས་དང༌།
བསླབ་ཚིག་སྔ་མའི་ཕྱིར་བཅོས་བསྟན་པའོ། །གཉིས་པ་ཕྱིར་བཅོས་ལས་འཕྲོས་པའི་གཞི་
གཞན་བཤད་པ་ལ་གསུམ་སྟེ། དུས་དང་དུས་མ་ཡིན་པ་བསྡུས་པའི་གཞི། ས་གཞན་ན་
སྤྱོད་པའི་གཞི། ཡོངས་སུ་སྦྱོང་བའི་གཞིའོ། ། །
གཉིས་པ་དགེ་འདུན་མཐུན་པས་ཞི་བར་བྱེད་པ་རྩོད་པའི་ཕྱིར་བཅོས་ལ་གཉིས་ཏེ་
དབྱེན་གྱི་གཞི་དང་། རྩོད་པའི་གཞིའོ། །དང་པོ་ལ་གཉིས་ཏེ་ལས་ཀྱི་དབྱེན་དང་། འཁོར་
ལོའི་དབྱེན་ནོ། །དང་པོ་ལ་གཉིས་ཏེ་ངོ་བོ་དང་། བསྡམས་པའོ། །རྩོད་པའི་གཞི་ལ་གསུམ་སྟེ།
རྩོད་པ་བྱ་བའི་གཞི་ངོས་བཟུང་བ། རྩོད་པ་གང་ལ་ཞི་བྱེད་གང་འཇུག་པ། རྩོད་པ་ཞི་བའི་
ཕན་ཡོན་ནོ། །དང་པོ་ལ་བཞི་སྟེ་འགྱེད་ཕྱིར་གྱི་རྩོད་པ། མི་གདམས་པའི་ཕྱིར་གྱི་རྩོད་པ།
ལྟུང་ཕྱིར་གྱི་རྩོད་པ། བྱ་ཕྱིར་གྱི་རྩོད་པའོ། །གཉིས་པ་ལ་གཉིས་ཏེ་མདོར་བསྟན་པ་དང་།
སོ་སོར་བཤད་པའོ། །བདེ་བར་གནས་པའི་རྐྱེན་གྱི་ཡ་གྱལ་བསྟན་པ་ཡུན་རིང་དུ་གནས་པ་
བྱ་བ་གནས་མལ་གྱི་གཞི་ལ་དྲུག་སྟེ་དགེ་འདུན་སྤྱིའི་གཙུག་ལག་ཁང་བཞེངས་པའི་ཚུལ།
དེ་ལ་རི་མོའི་བཀོད་པ། གང་ཟག་གི་ཁང་པའི་ཁྱད་པར། ལས་ཚན་གྱི་རིམ་པ། བསླབ་
ཚིག་གོང་མར་ཕྱག་བྱ་བའི་ཚུལ། སྟེང་དུ་རྒྱལ་མཚན་འཛུག་པ། ཞར་བྱུང་གནས་མལ་གྱི་
དགོས་པ་ཅུང་ཟད་དང་བཅས་པའོ། ། །
གཉིས་པ་བྱང་ཆུབ་སེམས་དཔའི་སྡོམ་པའམ་སེམས་བསྐྱེད་གཏན་ལ་དབབ་པ་ལ་
གཉིས་ཏེ་ཀུན་རྫོ་བ་སེམས་བསྐྱེད་དང་། དོན་དམ་སེམས་བསྐྱེད་དོ། །དང་པོ་ལ་བཞི་སྟེ་ངོ་
བོ་ངོས་བཟུང་བ། དང་པོ་བླང་བའི་ཐབས། བར་དུ་སྲུང་བའི་ཐབས། ཉམས་ན་ཕྱིར་
283



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
བཅོས་པའོ། །དང་པོ་ལ་གསུམ་སྟེ་མཚན་གཞི། མཚན་ཉིད། དབྱེ་བའོ། །དེའི་གཉིས་པ་
ལ་གཉིས་ཏེ་མཚན་ཉིད་དངོས་དང༌། མཚན་ཉིད་དེ་ལྡན་གྱི་མིང་གི་རྣམ་གྲངས་སོ། །
མཚན་ཉིད་ལའང་གཉིས་ཏེ་སེམས་བསྐྱེད་ཀྱི་མཚན་ཉིད་དང་། དེ་ཉིད་སྡོམ་པར་སོང་བའི་
མཚན་ཉིད་དོ། །གསུམ་པ་དབྱེ་བ་ལ་ཚུལ་གཉིས་སུ་ཡོད་པའི་དང་པོ་ཆོས་རྗེ་པའི་སེམས་
བསྐྱེད་ཆེན་མོ་ལྟར་ན་ལྔ་སྟེ་ངོ་བོས་དབྱེ་བ། ཡུལ་གྱིས་དབྱེ་བ། སྐྱེ་ཚུལ་གྱིས་དབྱེ་བ། ས་
མཚམས་ཀྱིས་དབྱེ་བ། རྟེན་གྱིས་དབྱེ་བའོ། །མདོར་བསྡུས་པ་རབ་དབྱེའི་སྤྱི་དོན་ལྟར་ན་
གསུམ་སྟེ་རྟེན་གྱིས་དབྱེ་བ་དང་། ངོ་བོས་དང་། ཆོ་གས་སོ། །ཕྱི་མ་ལ་གཉིས་ཏེ་གང་ལས་
འོངས་པ་བརྒྱུད་པའི་ཁྱད་པར་དང་། དེ་ལས་བྱུང་བའི་ཆོ་ག་དངོས་ཀྱི་དབྱེ་བའོ། །དེའི་
གཉིས་པ་ལ་གསུམ་སྟེ་སྡོམ་པ་བླང་བའི་ཆོ་ག་དང་། བླངས་པ་དེ་ཇི་ལྟར་སྐྱེ་བའི་ཚུལ་དང་།
སྐྱེས་པའམ་ཐོབ་པ་དེའི་ས་མཚམས་སོ། །དང་པོ་ལ་གསུམ་སྟེ་གང་གིས་བླང་བ་རྟེན་གྱིས་
ཁྱད་པར། གང་ལས་ལེན་པ་ཡུལ་གྱི་ཁྱད་པར། ཇི་ལྟར་བླང་བ་ཆོ་གའི་ཁྱད་པར་རྣམས་སོ། །
སྤྱི་དོན་གསུམ་པ་བར་དུ་མི་ཉམས་པ་སྲུང་བའི་ཚུལ་ལ་གསུམ་སྟེ་བསྲུང་ཚུལ་སྤྱིར་
གདམས་པ་དང་། བསླབ་བྱ་དངོས་དང་། ཉེས་དམིགས་དང་ཕན་ཡོན་བསྟན་པའོ། །
གཉིས་པ་ལ་གཉིས་ཏེ། བསླབ་བྱའི་གནས་མཐའ་དག་སྤྱིར་བསྟན་པ་དང༌། རྩ་ལྟུང་
སོགས་ཀྱི་རྣམ་བཞག་བྱེ་བྲག་ཏུ་བཤད་པ་དང་། སྲུང་བའི་དུས་སྐབས་ལ་དཔྱད་པའོ། །
བསླབ་བྱའི་གནས་ལ་གཉིས་ཏེ་སྨོན་འཇུག་ཐུན་མོང་གི་བསླབ་པར་བྱ་བ་དང་། སོ་སོའི་
བསླབ་པར་བྱ་བའོ། །དེའི་དང་པོ་ལ་གཉིས་ཏེ་སྒྲུབ་པར་བྱ་བའི་ཆོས་གསུམ་དང་། ཤེས་
པར་བྱ་བའི་ཆོས་བཞིའོ། །གཉིས་པ་སོ་སོའི་བསླབ་བྱ་ལ་གཉིས་ཏེ་རྒྱས་པར་བསླབ་པ་དང་།
བསྡུས་ཏེ་བསླབ་པའོ། །རྒྱས་པ་ལ་གཉིས་ཏེ་སྨོན་པའི་བསླབ་བྱ་དང་། འཇུག་པའི་བསླབ་
284



སྡོམ་པ་གསུམ་གཏན་ལ་འབེབས་པའི་བསྟན་བཅོས་ཀྱི་བསྡུས་དོན་ཡོན་ཏན་རིན་པོ་ཆེའི་སྒོ་འབྱེད།
བྱའོ། །དང་པོ་ལ་གཉིས་ཏེ་སྤང་བའི་བསླབ་བྱ་དང་། སྒྲུབ་པའི་བསླབ་བྱའོ། །སྤང་བ་ལ་
གསུམ་སྟེ་མི་མཐུན་པའི་ཕྱོགས་གསུམ། ནག་པོའི་ཆོས་བཞི། མི་འཕེལ་བའི་རྒྱུ་དྲུག་སྤང་
བའོ། །འཇུག་པའི་བསླབ་བྱ་ལའང་གཉིས་ཏེ་སྤང་བ་དང་། སྒྲུབ་པའོ། །དང་པོ་ལ་གཉིས་
ཏེ་རང་སྨིན་པའི་གེགས་དང༌། གཞན་དོན་མི་འགྲུབ་པའི་རྒྱུ་ལྔ་སྤོང་བའོ། །སྒྲུབ་པ་ལ་
གཉིས་ཏེ་མི་ཉམས་པའི་རྒྱུ་དང་། འཕེལ་བའི་རྒྱུ་ལ་བསླབ་པའོ། །དང་པོ་ལ་གསུམ་སྟེ་ཚེ་
འདིར་མི་ཉམས་པའི་རྒྱུ། ཕྱི་མ་མི་ཉམས་པའི་རྒྱུ། ཐམས་ཅད་དུ་མི་ཉམས་པའི་རྒྱུའོ། །
གཉིས་པ་འཕེལ་བའི་རྒྱུ་བྱང་ཆུབ་སེམས་དཔའི་བསླབ་པའི་གནས་མཐའ་དག་ཚུལ་
ཁྲིམས་གསུམ་དུ་འདུས་པའི་དང་པོ་ཉེས་སྤྱོད་སྡོམ་པའི་ཚུལ་ཁྲིམས་བཤད་པ་ལ་གསུམ་སྟེ་
མཚན་ཉིད་དང་། དབྱེ་བ་དང་། ཉེ་བར་མཁོ་བའི་མཐའ་དཔྱད་དོ། །གཉིས་པ་དགེ་བ་ཆོས་
བསྡུད་ཀྱི་ཚུལ་ཁྲིམས་ལ་གཉིས་ཏེ་ཕ་རོལ་ཏུ་ཕྱིན་པ་དྲུག་ལ་སློབ་པ་དང་། ཤེས་བྱའི་
གནས་མཐའ་དག་ལ་བསླབ་པའོ། །དང་པོ་ལ་གཉིས་ཏེ་མདོར་བསྟན་པ་དང་། རྒྱས་པར་
བཤད་པའོ། །དེའི་དང་པོ་ལ་བདུན་སྟེ་མཚན་ཉིད། སྒྲ་དོན། དབྱེ་བ། གྲངས་ངེས། གོ་རིམ།
སྒྲུབ་ཚུལ། ཡོན་ཏན་གྱི་ཁྱད་པར་ཕན་ཡོན་དང་བཅས་པའོ། །གསུམ་པ་སེམས་ཅན་དོན་
བྱེད་ཀྱི་ཚུལ་ཁྲིམས་ལ་གཉིས་ཏེ་མཚན་ཉིད་དང༌། དབྱེ་བའོ། །ཞར་ལས་འོངས་པ་ལ་
གཉིས་ཏེ་བསླབ་པ་རྣམས་མྱུར་དུ་འགྲུབ་པའི་རྒྱུ་དང༌། མ་བཤད་པ་གཞན་དུ་ཁ་འཕངས་
པའི་ཚུལ་ལོ། །
རྩ་ལྟུང་སོགས་ཀྱི་རྣམ་བཞག་བྱེ་བྲག་ཏུ་བཤད་པ་ལ་གཉིས་ཏེ་བསླབ་བཏུས་ནས་
བཤད་པ་དབུ་མ་པའི་ལུགས་དང༌། བྱང་སའི་དགོངས་པ་སྡོམ་པ་ཉི་ཤུ་པ་ནས་བཤད་པ་
སེམས་ཙམ་པའི་ལུགས་སོ། །དང་པོ་ལ་གཉིས་ཏེ་རྩ་ལྟུང་བཤད་པ་དང་། ཡན་ལག་གི་
285



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཉེས་བྱས་བཤད་པའོ། །དེའི་དང་པོ་ལ་གསུམ་སྟེ་དབང་རྣོན་ལ་རྩ་ལྟུང་བཅུ་བཞིར་དབྱེ་བ་དང་།
དབང་འབྲིང་ལ་བཞིར་བསྟན་པ་དང་། དབང་བརྟུལ་ལ་གཅིག་ཏུ་བསྡུ་བའོ། །གཉིས་པ་
སེམས་ཙམ་པའི་ལུགས་ལ་གཉིས་ཏེ་ཕམ་འདྲ་བཤད་པ་དང་། ཡན་ལག་གི་ཉེས་བྱས་
བཤད་པའོ། །དེའི་དང་པོ་ལ་གཉིས་ཏེ་རང་རང་གི་ཡན་ལག་དང་། ཐུན་མོང་གི་ཡན་ལག་གོ།
ཉེས་བྱས་ལ་གཉིས་ཏེ། དགེ་བ་ཆོས་བསྡུད་དང་འགལ་བ་དང་། སེམས་ཅན་དོན་བྱེད་དང་
འགལ་བའོ། །དེའི་དང་པོ་ལ་དྲུག་སྟེ་སྦྱིན་པ་དང་འགལ་བ་སོགས་སོ། །ཉམས་པའི་ཉེས་
དམིགས་ལ་གཉིས་ཏེ་ལྟུང་བ་སྤྱིའི་ཉེས་དམིགས་དང་། ཁྱད་པར་རྩ་ལྟུང་གི་ཉེས་དམིགས་སོ། །
སྤྱི་དོན་བཞི་པ་གལ་ཏེ་ཉམས་ན་ཕྱིར་བཅོས་པའི་ཚུལ་ལ་གཉིས་ཏེ། དབུ་མ་པའི་
ལུགས་དང༌། སེམས་ཙམ་པའི་ལུགས་སོ། །དོན་དམ་སེམས་བསྐྱེད་བཤད་པ་ལ་ལྔ་སྟེ་
མཚན་ཉིད་དང་། འཇོག་ཚུལ་དང༌། དེ་ཉིད་སྒོམ་སྟོབས་ཀྱིས་སྐྱེ་བའི་དུས་དང་། སྐྱེ་བའི་
ཚུལ་དང་། དེ་སྡོམ་པར་འགྲོ་བའི་ཚུལ་ལོ། ། །
སྐབས་ཀྱི་དོན་གསུམ་པ་སྔགས་ཀྱི་སྡོམ་པ་གཏན་ལ་དབབ་པ་ལ་གཉིས་ཏེ་སྔགས་
བླ་མེད་ལ་འཇུག་ཚུལ་དང་། སྔགས་སྡོམ་དངོས་གཏན་ལ་དབབ་པའོ། །དང་པོ་ལ་གཉིས་
ཏེ་སྐལ་དམན་རིམ་གྱིས་འཇུག་པའི་ཚུལ་དང༌། སྐལ་ལྡན་གཅིག་ཆར་དུ་འཇུག་པའི་ཚུལ་
ལོ། །སྔགས་སྡོམ་དངོས་གཏན་ལ་དབབ་པ་ལ་བཞི་སྟེ་ངོ་བོ་ངོས་བཟུང་བ། དང་པོ་བླང་
བའི་ཐབས། བར་དུ་སྲུང་བའི་ཚུལ། ཉམས་ན་ཕྱིར་བཅོས་པའོ། །ངོ་བོ་ངོས་བཟུང་བ་ལ་
གསུམ་སྟེ་མཚན་གཞི། མཚན་ཉིད། དབྱེ་བའོ། །དེའི་བར་པ་ལ་གཉིས་ཏེ་མཚན་ཉིད་
དངོས་དང་། མཚན་ཉིད་དེ་ལྡན་གྱི་མིང་གི་རྣམ་གྲངས་སོ། །དབྱེ་བ་ལ་གསུམ་སྟེ་བརྗོད་བྱ།
བརྗོད་བྱེད། ཆོ་གའི་སྒོ་ནས་སོ། །བརྗོད་བྱ་ལ་གསུམ་སྟེ། རྒྱུ་རྒྱུད་ཀྱི་སྡོམ་པ། ཐབས་རྒྱུད་
286



སྡོམ་པ་གསུམ་གཏན་ལ་འབེབས་པའི་བསྟན་བཅོས་ཀྱི་བསྡུས་དོན་ཡོན་ཏན་རིན་པོ་ཆེའི་སྒོ་འབྱེད།
ཀྱི་སྡོམ་པ། འབྲས་རྒྱུད་ཀྱི་སྡོམ་པའོ། །བླང་བའི་ཐབས་ལ་བདུན་ཏེ། གང་དུ་བསྐུར་བའི་
དཀྱིལ་འཁོར། ཇི་ལྟར་བསྐུར་བའི་ཆོ་ག དབང་བསྐུར་བའི་དགོས་པ། སློབ་དཔོན་དང་
སློབ་མ་དུས་དང་གནས་ཀྱི་མཚན་ཉིད་རྒྱུད་དང་བསྟན་བཅོས་སུ་ཁ་འཕངས་པའི་ཚུལ་
གྱིས་བསྟན་པ། དབང་གི་ངེས་ཚིག དབང་ཆོག་དེ་ལས་སྔགས་སྡོམ་ཐོབ་པའི་དུས་བསྟན་པ།
ཐོབ་པ་དེ་ཇི་ལྟར་སྐྱེད་པའི་ཚུལ་ལོ། །གང་དུ་བསྐུར་བའི་དཀྱིལ་འཁོར་ལ་ལྔ་སྟེ། ཡེ་ཤེས་
ཀྱི་དཀྱིལ་འཁོར། སྤྲུལ་པའི་དཀྱིལ་འཁོར། ཏིང་ངེ་འཛིན་གྱི་དཀྱིལ་འཁོར། རྡུལ་ཚོན་གྱི་
དཀྱིལ་འཁོར། རས་བྲིས་ཀྱི་དཀྱིལ་འཁོར། ཀྱང་གིས་སྒྲས་བསྡུས་པ་ལུས་དཀྱིལ་ལོ། །ཆོ་
ག་ལ་བརྒྱད་དེ་སློབ་མ་རྗེས་བཟུང་། བསྙེན་པ། ས་ཆོག སྟ་གོན། བྲི་ཞིང་རྒྱན་དགྲམ་པ།
སྒྲུབ་ཅིང་མཆོད་པ། འཇུག་ཅིང་དབང་བསྐུར་བ། མཇུག་གི་བྱ་བའོ། །ཐོབ་པའི་དུས་
བསྟན་པ་ལ་གཉིས་ཏེ། གཙོ་བོར་གཞན་འདོད་དགག་པའི་ཤུགས་ལས་རང་ལུགས་ཐུན་
མོང་མ་ཡིན་པ་རྟོག་པར་བྱ་བ་དང་། དབང་གི་དངོས་གཞི་རྡོ་རྗེ་སློབ་དཔོན་གྱི་དབང་དུ་
སྒྲུབ་པས་ཀྱང་ངེས་ཤེས་བསྐྱེད་པའོ། །བར་དུ་སྲུང་བའི་ཚུལ་ལ་གསུམ་སྟེ། སྲུང་ཚུལ་སྤྱིར་
གདམས་པ་དང་། བསྲུང་བྱའི་དམ་ཚིག་དངོས་དང་། ཉེས་དམིགས་དང་ཕན་ཡོན་བཞག་
པའོ། །དེའི་གཉིས་པ་ལ་བཞི་སྟེ་བྱ་རྒྱུད་ཀྱི་དམ་ཚིག སྤྱོད་རྒྱུད་ཀྱི་དམ་ཚིག རྣལ་འབྱོར་
གྱི་རྒྱུད་ཀྱི་དམ་ཚིག རྣལ་འབྱོར་བླ་ན་མེད་པའི་རྒྱུད་ཀྱི་དམ་ཚིག་གོ། བྱ་རྒྱུད་ཀྱི་དམ་ཚིག་
ལ་གཉིས་ཏེ་སྤྱིའི་དམ་ཚིག་དང་། དབང་གི་དམ་ཚིག་གོ། སྤྱོད་རྒྱུད་ཀྱི་དམ་ཚིག་ལ་གཉིས་
ཏེ་ཐུན་མོང་གི་བསླབ་བྱ་དང༌། ཐུན་མོང་མ་ཡིན་པའི་དམ་ཚིག་གོ། རྣལ་འབྱོར་གྱི་རྒྱུད་ཀྱི་
དམ་ཚིག་ལ་གཉིས་ཏེ་ཁས་བླངས་ཀྱིས་ཐོབ་པ་དང་། ཆོ་གས་ཐོབ་པའོ། །བླ་མེད་ཀྱི་དམ་
ཚིག་ལའང་གཉིས་ཏེ་ཁས་བླངས་ཀྱིས་ཐོབ་པ་དང༌། ཆོ་གས་ཐོབ་པའོ། །ཕྱི་མ་ལ་གཉིས་
287



ཀ
རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཏེ་སྤོང་བྱ་སྤོང་བ་དང་། བསྟེན་བྱ་བསྟེན་པའོ། །དེའི་དང་པོ་ལ་གཉིས་ཏེ་རྩ་བའི་ལྟུང་བ་དང༌།
ཡན་ལག་གི་ལྟུང་བའམ་ཉེས་བྱས་སོ། །དང་པོ་ལ་གཉིས་ཏེ་མིང་དོན་གྱིས་མདོར་བསྟན་པ།
སྤྱི་དང་སོ་སོའི་དོན་གྱིས་རྒྱུས་པར་བཤད་པའོ། །སྤྱིའི་དོན་ལ་ལྔ་སྟེ། ལྟུང་བའི་ངོ་བོ་ཉིད་དང་།
ཡན་ལག་དུ་ཞིག་གིས་ལྟུང་བ་འགྱུར་བ་དང་། ལྟུང་བར་འགྱུར་བའི་རྒྱུ་མཚན་དང་། མི་
འབྱུང་བ་བྱ་བའི་ཕྱིར་བསླབ་པ་དང་བྱུང་བ་ཕྱིར་བཅོས་དང་། རྣམ་སྨིན་རྟོགས་པར་བྱ་བའི་
གྱི་ཆེ་འབྲིང་སོགས་ཀྱི་རྣམ་བཞག་གོ། ཞར་བྱུང་ཞིབ་ཏུ་བཤད་པས་དུབ་འཁྲུལ་སྤོང་དུ་ཁ་
འཕངས་པའི་ཚུལ་ཏེ་འོག་ལའང་ཤེས་པར་བྱ་བའོ། །ཡད་རག་གི་ལྟུང་བ་ལའང་གཉིས་ཏེ་
མི་དོན་གྱིས་མདོར་བསྟན་པ་དང་། སོ་སོའི་དོན་གྱིས་ཅུང་ཟད་ཕྱེ་བ་བའོ། །བསྟེན་བྱ་
བསྟེན་པ་ལ་གཉིས་ཏེ་ལས་དང་པོའི་སྒྲུབ་བྱ་དང་། བརྟན་པ་ཐོབ་པའི་བསླབ་བྱའོ། །
ཉམས་ན་ཕྱིར་བཅོས་པའི་ཐབས་ལ་གཉིས། བྱ་རྒྱུད་སོགས་ནས་བཤད་པའི་ཕྱིར་བཅོས་དང་།
བླ་མེད་ཀྱི་ཕྱིར་བཅོས་སོ། །ཕྱི་མ་ལ་གཉིས་ཏེ་ཡན་ལག་མ་ཚང་བའི་ལྟུང་བ་ལས་ལྡང་བའི་
ཚུལ་དང་། ཡན་ལག་ཚང་བས་རྩ་ལྟུང་དུ་གྱུར་པ་ལས་ལྡང་བའི་ཚུལ་ལོ། ། །
རྩ་བའི་ས་བཅད་གསུམ་པའམ་སྐབས་ཀྱི་དོན་བཞི་པ་སྡོམ་པ་གནས་གྱུར་སོགས་
འཆད་པ་ལ་གཉིས་ཏེ་དོན་དངོས་དང་། ཞར་བྱུང་ངོ་། །དང་པོ་ལ་བཞི་སྟེ་གནས་པའི་ཚུལ།
གཏོང་བའི་ཚུལ། སུམ་ལྡན་གང་ཟག་གིས་ཉམས་ལེན་དྲིལ་བའི་ཚུལ། གནས་གྱུར་སོགས་
ཁྱད་ཆོས་དྲུག་ལྡན་གྱིས་མདོར་བསྡུ་བའོ། །གནས་པའི་ཚུལ་ལ་གཉིས་ཏེ། གཞན་ལུགས་
དགག་པ་དང་། རང་ལུགས་བཞག་པའོ། །དེའི་ཕྱི་མ་ལ་གཉིས་ཏེ་ལེན་ཚུལ་བདུན་དང་
བསྟུན་པའི་གནས་གྱུར་ཡོད་མེད་རྩི་བ་དང༌། དེ་ཉིད་གང་ཟག་གཅིག་གི་རྒྱུད་ལ་ཇི་ལྟར་
ལྡན་པའི་ཚུལ་ལོ། །གཏོང་བའི་ཚུལ་ལ་གསུམ་སྟེ། གཏོང་བའི་རྒྱུ་ངོས་བཟུང་བ་དང༌།
288



སྡོམ་པ་གསུམ་གཏན་ལ་འབེབས་པའི་བསྟན་བཅོས་ཀྱི་བསྡུས་དོན་ཡོན་ཏན་རིན་པོ་ཆེའི་སྒོ་འབྱེད།
སྡོམ་གསུམ་རིམ་ཅན་དུ་བླངས་པའི་གཏོང་ཚུལ་དང་། དབང་བསྐུར་གྱི་ཆོ་ག་ཁོ་ན་ལས་
ཐོབ་པའི་གཏོང་ཚུལ་ལོ། །སུམ་ལྡན་གང་ཟག་གིས་སྡོམ་པ་གསུམ་ཉམས་སུ་ལེན་པའི་
ཚུལ་ལ་གཉིས་ཏེ་སོ་སོའི་བསླབ་བྱ་ལ་སློབ་ཚུལ་དང་། རེ་རེའང་སུམ་ལྡན་དུ་ཉམས་སུ་
ལེན་པའི་ཚུལ་ལོ། ། །
ཞར་ལས་འོངས་པ་ལ་གསུམ་སྟེ་དེ་ལྟར་ངོ་བོ་གཅིག་ཏུ་ལྡན་པའི་བླ་མེད་ཀྱི་རྒྱུད་ཀྱི་
མངོན་པར་རྟོགས་པ་དང་། མངོན་རྟོགས་ཀྱི་གཙོ་བོ་དབང་དང་རིམ་གཉིས་བསྒོམ་པ་ལས་
བྱུང་བའི་ཡེ་ཤེས་ཕྱག་རྒྱ་ཆེན་པོའི་རྣམ་བཞག་དང་། དེ་ལྟ་བུའི་ལྷན་ཅིག་སྐྱེས་པའི་སྡོམ་པ་
དཔེ་དོན་གྱི་ཡེ་ཤེས་རིམ་གྱིས་སྐྱེས་པས་འཕགས་པའི་ས་ཐོབ་པའི་རྣམ་བཞག་ཅུང་ཟད་
བསྟན་པའོ། །དེའི་དང་པོ་ལ་གཉིས་ཏེ། མཚམས་སྦྱར་བ་དང༌། དོན་དངོས་སོ། །དོན་
དངོས་ལ་གཉིས་ཏེ། ཐབས་ཤེས་ཀྱི་རྒྱུད་སོ་སོ་ནས་བསྟན་པའི་མངོན་རྟོགས་རྣམས་རྣམ་
གྲངས་སུ་སྨོས་པ་དང༌། བྱེ་བྲག་ཏུ་ཀྱེ་རྡོ་རྗེའི་རྒྱུད་གསུམ་ནས་བསྟན་པའི་མངོན་རྟོགས་
གྲུབ་མཐའི་སྡོང་པོའི་ཚུལ་དུ་སྨོས་པའོ། །དང་པོ་ལ་གཉིས་ཏེ། ཐབས་ཀྱི་རྒྱུད་ནས་བསྟན་
པའི་མངོན་རྟོགས་དང་། ཤེས་རབ་ཀྱི་རྒྱུད་ནས་བསྟན་པའི་མངོན་རྟོགས་སོ། །དེའི་དང་པོ་
ལ་གསུམ་སྟེ། བཤད་གཞི་གསང་བ་འདུས་པའི་རྒྱུད་ཕྱི་མ་ནས་བསྟན་པ་དང་། དེ་ཉིད་
འཕགས་པ་ཡབ་སྲས་སོགས་ཀྱིས་བཀྲལ་བའི་ཚུལ་ཐ་དད་པ་དང་། དེ་དག་འགལ་མེད་དུ་
སྒྲུབ་པས་མདོར་བསྡུ་བའོ། །གཉིས་པ་ཤེས་རབ་ཀྱི་རྒྱུད་ནས་བསྟན་པ་ལ་གསུམ་སྟེ།
འཁོར་ལོ་བདེ་མཆོག་རྩ་བའི་རྒྱུད་ཀྱི་དགོངས་པ་དང་། དེའི་བཤད་རྒྱུད་ཀུན་སྤྱོད་ཀྱི་
དགོངས་པ་དང༌། དཔལ་དམ་པ་དང་པོའི་རྒྱུད་ཀྱི་དགོངས་པའོ། །བྱེ་བྲག་ཀྱེ་རྡོ་རྗེའི་རྩ་
བཤད་ལ་བརྟེན་པའི་མངོན་རྟོགས་ལ་གཉིས་ཏེ། དཔལ་ལྡན་བིརླ་པའི་སློབ་མ་ཌོམྦི་པའི་
289



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བཤད་སྲོལ་ལས་བྱུང་བ་འགྲེལ་པ་ལུགས་ཀྱི་མངོན་རྟོགས་དང་། ནག་པོ་པའི་བཤད་སྲོལ་
མན་ངག་ལུགས་ཀྱི་མངོན་རྟོགས་སོ། །གཉིས་པ་ཕྱག་ཆེན་གྱི་རྣམ་བཞག་ལ་གཉིས་ཏེ་
མཚམས་སྦྱར་བ་དང་། དོན་དངོས་སོ། །ཕྱི་མ་ལ་གཉིས་ཏེ་རྗེ་བཙུན་གྱི་ལུང་གིས་མདོར་
སྨོས་པ་དང་། དཔེ་དོན་གྱི་ཡེ་ཤེས་སོ་སོའི་ངོ་བོས་ཅུང་ཟད་རྒྱས་པར་ཕྱེ་བའོ། །དེ་རེ་རེ་
ལའང་གཉིས་གཉིས་ཏེ་སོ་སོའི་མཚན་གཞི་དང་མཚན་ཉིད་དོ། ། །
གསུམ་པ་འབྲས་བུ་འཕགས་པའི་སའི་རྣམ་བཞག་ལ་གཉིས་ཏེ་མཚམས་སྦྱར་བ་
དང་དོན་དངོས་སོ། །ཕྱི་མ་ལ་གཉིས་ཏེ་གནས་སྐབས་དང་མཐར་ཐུག་གི་འབྲས་བུ་སྤྱིར་
བཤད་པ་དང་། ཕྱི་མ་བྱེ་བྲག་ཏུ་བཤད་པའོ། །སྤྱིར་བཤད་པ་ལ་གཉིས་ཏེ་བགྲོད་བྱ་ས་
དང་བགྲོད་བྱེད་ཡུལ་ཆེན་སྦྱར་བ་དང༌། བགྲོད་ཚུལ་གྱི་མངོན་རྟོགས་སོ། མཐར་ཐུག་བྱེ་
བྲག་ཏུ་བཤད་པ་ལ་གཉིས་ཏེ་འཇོག་བྱེད་དང་། འཇོག་བྱའོ། །དེའི་ཕྱི་མ་ལ་གཉིས་ཏེ་
གཞུང་གཞན་དུ་བཤད་ཚོད་རྣམས་ཅུང་ཟད་སྨོས་པ་དང༌། ཁྱད་པར་ཀྱེ་རྡོ་རྗེའི་རྩ་བཤད་
ནས་བསྟན་པ་མངོན་རྟོགས་ལ་ཁ་འཕངས་པའི་ཚུལ་གྱིས་སྨོས་པའོ། །
སྤྱི་དོན་གསུམ་པ་རྩོམ་པ་མཐར་ཕྱིན་པ་མཇུག་གི་དོན་ལ་གསུམ་སྟེ། གང་རྩོམ་པའི་
རྒྱུ་དང་ཇི་ལྟར་རྩོམ་པའི་ཚུལ་དང་། དེ་ལྟར་རྩོམ་པའི་དགེ་བ་བསྔོ་བའོ། །དེའི་དང་པོ་ལ་
གཉིས་ཏེ་མཁས་པས་མ་བཤད་པའི་སྐྱོན་དང་། བཤད་པའི་ཕན་ཡོན་དང་འབྲེལ་བའོ། །
ཇི་ལྟར་རྩོམ་པའི་ཚུལ་ལ་གསུམ་སྟེ། བཤད་སྲོལ་གང་གི་རྗེས་སུ་འབྲང་སྟེ་རྩོམ་པ་དང་།
ནོངས་པའི་ཆ་བཟོད་པར་གསོལ་བ་དང་། ལེགས་པའི་ཆ་ནས་གཞན་སྤྲོ་བསྐྱེད་པའོ། །
དག་པ་བསྔོ་བ་ལ་གསུམ་མཐར་ཐུག་བྱང་ཆུབ་ཀྱི་དོན་དུ་བསྔོ་བ་དང༌། གནས་སྐབས་སུ་
བསྟན་པ་རྒྱས་པ་སོགས་སྨོན་པ་དང་། སྲོལ་འབྱེད་ཤིང་རྟ་ཟུང་གི་ཕྲིན་ལས་ལས་བརྩམ་
29)



སྡོམ་པ་གསུམ་གཏན་ལ་འབེབས་པའི་བསྟན་བཅོས་ཀྱི་བསྡུས་དོན་ཡོན་ཏན་རིན་པོ་ཆེའི་སྒོ་འབྱེད།
པའི་ཤིས་པར་བརྗོད་པའོ། །རྩོམ་པའི་ཚུལ་ལས་འཕྲོས་པའི་སྦྱར་བྱང་ལ་གསུམ་སྟེ་གང་
ཟག་གང་གིས། དུས་ནམ་གྱི་ཚེ། གནས་གང་དུ་སྦྱར་བ་རྣམས་ཏེ་བསྡུས་པའི་དོན་རྫོགས་སོ། །
ཞེས་པ་འདིའང་རྩ་བའི་གཞུང་རྩོམ་པ་པོ་ཝཱ་གིནྡྲ་རང་ཉིད་ཀྱིས་བྲིས་པ་སརྦ་དཱའ་ཀ་
ལྱཱ་ཎ་བྷཱ་ཡཱའི་ཏ།། །།
291



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
༄༅། །སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་
བཞད་པ་ཞེས་བྱ་བ་བཞུགས་སོ། །
ངག་དབང་བསོད་ནམས་རྒྱལ་མཚན།
ཨོཾ་སྭ་སྟི་སིདྡྷ། གསུང་གི་མངའ་བདག་འཕགས་པ་འཇམ་དཔལ་གཞོན་ནུར་གྱུར་པ་
ལ་ཕྱག་འཚལ་ལོ། །འདིར་སྡོམ་གསུམ་སྤྱི་དོན་འཇམ་དབྱངས་བླ་མའི་དགོངས་རྒྱན་ས་
གཞུང་སྦྲག་མ་ཟིན་ཐུན་སྐྱོར་ཆོག་མ་བྲི་བར་བྱའོ། །དེ་ཡང་། །
ཡོངས་རྫོགས་བསྟན་པའི་ཉམས་ལེན་སྡོམ་པ་གསུམ་གཏན་ལ་འབེབས་པ་འདི་ལ་
དོན་གསུམ་སྟེ། རྩོམ་པ་ལ་འཇུག་པ་ཀླད་ཀྱི་དོན། རྩོམ་པར་བྱ་བ་གཞུང་གི་དོན། རྩོམ་པ་
མཐར་ཕྱིན་པ་མཇུག་གི་དོན་ནོ། །དང་པོ་ལ་གཉིས་ཏེ། མཆོད་པར་བརྗོད་པ་དང༌། རྩོམ་
པར་དམ་བཅའ་བའོ། །དེའི་དང་པོ་ལ་ལྔ་སྟེ། རང་གི་རྩ་བའི་བླ་མ་ལ་སྡོམ་གསུམ་རིམ་
ཅན་དུ་སྩལ་བའི་བཀའ་དྲིན་རྗེས་སུ་དྲན་པའི་སྒོ་ནས་དང་། བསྟན་པ་འདི་ཉིད་ཀྱི་སྟོན་པ་
ཤཱཀྱའི་རྒྱལ་པོ་ལ་ངེས་པ་དང་དྲང་བའི་བྱང་ཆུབ་བརྙེས་བསྟན་གྱི་སྒོ་ནས་དང་། ལྷག་པའི་
ལྷ་རྗེ་བཙུན་བརྟན་པའི་འཁོར་ལོ་ལ་མཚན་གྱི་གཙོ་བོ་གཞི་དོན་དང་སྤེལ་བའི་སྒོ་ནས་དང་།
འཕགས་བོད་ཀྱི་སྡོམ་གསུམ་བརྒྱུད་པའི་ཕྲེང་བ་ལ་སྤྱིའི་རྣམ་ཐར་རྗེས་སུ་དྲན་པའི་སྒོ་ནས་དང་།
292



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
ཆོས་ཀྱི་རྒྱལ་པོ་འཇམ་མགོན་བླ་མ་ས་སྐྱ་པཎྜི་ཏ་ཆེན་པོ། རྒྱལ་ཚབ་གོ་རམ་བསྟན་པའི་ཉི་
མར་བཅས་ལ་སོ་སོའི་ཕྲིན་ལས་ཀྱི་ཁྱད་པར་རྗེས་སུ་དྲན་པའི་སྒོ་ནས་མཆོད་པར་བརྗོད་
པའོ། །དེའི་དང་པོ་རང་ཉིད་ཀྱི་རྩ་བའི་བླ་མ་ལ་སྡོམ་གསུམ་རིམ་ཅན་སྩལ་བའི་བཀའ་དྲིན་
རྗེས་སུ་དྲན་པའི་སྒོ་ནས་མཆོད་པར་བརྗོད་པ་ནི། སྲིད་ལས་སོགས་ནས། རྒྱལ་ཞེས་
པས་བསྟན། གཉིས་པ་བསྟན་པ་འདི་ཉིད་ཀྱི་སྟོན་པ་ཤཱཀྱའི་རྒྱལ་པོ་ལ་ངེས་པ་དང་དྲང་
བའི་བྱང་ཆུབ་བརྙེས་བསྟན་གྱི་སྒོ་ནས་མཆོད་པར་བརྗོད་པ་ནི། བསྐལ་མང་འདས་ནས།
གུས་ཕྱག་འཚལ་ཞེས་པས་བསྟན། གསུམ་པ་ལྷག་པའི་ལྷ་རྗེ་བཙུན་བརྟན་པའི་འཁོར་ལོ་
ལ་མཚན་གྱི་གཙོ་བོ་བའི་དོན་དང་སྤེལ་བའི་སྒོ་ནས་མཆོད་པར་བརྗོད་པ་ནི། སྐུ་འཇམ་ནས།
འཁོར་ལོས་སྐྱོངས་ཞེས་པས་བསྟན། བཞི་པ་འཕགས་བོད་ཀྱི་སྡོམ་གསུམ་བརྒྱུད་པའི་
ཕྲེང་བ་ལ་སྤྱིའི་རྣམ་ཐར་རྗེས་སུ་དྲན་པའི་སྒོ་ནས་མཆོད་པར་བརྗོད་པ་ནི། ཐེག་པ་ནས།
དད་པའི་ལུས་སྐྱེས་གཡོ་ཞེས་པས་བསྟན། ལྔ་པ་ཆོས་ཀྱི་རྒྱལ་པོ་འཇམ་མགོན་བླ་མ་ས་སྐྱ་
པཎྜི་ཏ་ཆེན་པོ། རྒྱལ་ཚབ་གོ་རམས་བསྟན་པའི་ཉི་མར་བཅས་ལ་སོ་སོའི་ཕྲིན་ལས་ཀྱི་
ཁྱད་པར་རྗེས་སུ་དྲན་པའི་སྒོ་ནས་མཆོད་པར་བརྗོད་པ་ནི། ཁྱད་པར་ནས། གོ་རམས་ཆེན་
པོ་རྒྱལ། ཞེས་པས་བསྟན།
གཉིས་པ་རྩོམ་པར་དམ་བཅའ་བ་ནི། ཐུབ་བསྟན་ནས། འབེབས་ཀྱིས་ལྟོས། ཞེས་
པས་བསྟན། །
སྤྱི་དོན་གཉིས་པ་རྩོམ་པ་བྱ་བ་གཞུང་གི་དོན་ལ་གསུམ་སྟེ། སྤྱིའི་དོན་རགས་པ་
བཤད་གཞི་རྣམ་པར་ཕྱེ་བས་མདོར་བསྟན། སྐབས་ཀྱི་དོན་ཕྲ་ཞིང་ཕྲ་བ་སྡོམ་པ་གསུམ་
གཏན་ལ་ཕབ་པས་རྒྱས་པར་བཤད། དེ་གསུམ་གང་ཟག་གཅིག་གི་རྒྱུད་ལ་གནས་པ་དང་
293



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གཏོང་བའི་ཚུལ་ཉམས་ལེན་འགལ་མེད་དུ་དྲིལ་བས་དོན་བསྡུ་བའོ། །དང་པོ་མདོར་བསྟན་
ལ་གསུམ་སྟེ། ཤེས་ཐོབ་ཀྱི་དམིགས་བྱ་སྦྱང་གཞི་ཁམས་དང་སྦྱང་འབྲས་མཐར་ཐུག་པ་
དག །སྦྱོར་བྱེད་དམ་བྲལ་འབྲས་སྒྲུབ་བྱེད་ལམ་གྱི་ཐེག་པ་ཐམས་ཅད་གཅིག་ཏུ་འདུ་བའི་
ཚུལ་གྱིས་ངོས་བཟུང་བ། སྡོམ་པ་དོན་ཅན་གྱི་ལམ་རྣམ་པར་བཞག་པ། ལམ་གྱི་གནད་
སྡོམ་པ་གསུམ་གྱི་ཉམས་ལེན་དུ་བསྡུས་པའི་འབྲེལ་གྱིས་ཁོག་ཕུབ་པའོ། །དང་པོ་ཤེས་
ཐོབ་ཀྱི་དམིགས་བྱ་སྦྱང་གཞི་ཁམས་དང་སྦྱང་འབྲས་མཐར་ཐུག་པ་དག སྦྱོང་བྱེད་དམ་
བྲལ་འབྲས་སྒྲུབ་བྱེད་ལམ་གྱི་ཐེག་པ་ཐམས་ཅད་གཅིག་ཏུ་འདུ་བའི་ཚུལ་གྱིས་ངོས་བཟུང་
བ་ནི། འགྲོ་སེམས་ཀུན་གཞི་ནས། ཀུན་མཁྱེན་རྡོ་རྗེ་འཆང་བ་ཁོ་ནའོ། །ཞེས་པའི་བར་
གྱིས་བསྟན། །
གཉིས་པ་སྡོམ་པའི་དོན་ཅན་གྱི་ལམ་རྣམ་པར་བཞག་པ་ལ་ཞིབ་ཏུ་དབྱེ་ན་བཤད་བྱ་
ལུས་རྣམ་པར་བཞག་པ་དང་། འཆད་བྱེད་ཡན་ལག་རྒྱས་བཤད་གཉིས་སུ་འགྱུར་བའི་དང་
པོ་ནི། དེས་ན་ཐེག་པ་དྲང་ངེས་ནས། ལུས་ཉིད་དོ། །ཞེས་པས་བསྟན། གཉིས་པ་འཆད་
བྱེད་ཡན་ལག་གི་དོན་ནི། འཆད་བྱེད་སྡོམ་པའི་དབྱེ་ནས། རྣམ་ལྔས་ངེས་བྱ་ཞེས་པའི་བར་
གྱི་བསྡུས་དོན་གྱི་ཟིན་པ་ལ་ལྔ་སྟེ། སྡོམ་པ་དབྱེ་བསྡུའི་འཇོག་ཚུལ། དེ་ལས་རང་ལུགས་
ངོས་བཟུང་བ། སྡོམ་པའི་མིང་དོན། སྡོམ་པར་འཇོག་བྱེད། མཐའ་དཔྱད་པའི་སྒོ་ནས་སོ་
བྱང་གཉིས་སྔགས་སྡོམ་གྱི་ཡན་ལག་ཏུ་བསྡུ་བའོ། །དེའི་དང་པོ་ལ་གསུམ་སྟེ། སྡོམ་པ་
གསུམ་དུ་འཇོག་པ། གཉིས་སུ་འཇོག་པ། གཅིག་ཏུ་འདུ་བའི་ཚུལ་ལོ། །དེའི་དང་པོ་ལ་
བཞི་སྟེ། སྡེ་སྣོད་སྤྱི་ལ་གྲགས་པ། ཉན་ཐོས་ལ་གྲགས་པ། ཐེག་ཆེན་ལ་གྲགས་པ། གསང་
སྔགས་ལ་གྲགས་པའི་འཇོག་ཚུལ་ལོ། །དང་པོ་སྡེ་སྣོད་སྤྱི་ལ་གྲགས་པ་ལྟར་གསུམ་དུ་དབྱེ་
294



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
བ་ནི། མངོན་པ་གོང་འོག་མཐུན་ནས། བསླབ་པ་གསུམ་དང་གཅིག །ཅེས་པས་བསྟན།
གཉིས་པ་ཉན་ཐོས་ལ་གྲགས་པ་ལ་གཉིས་ཀྱི། དང་པོ། ཉན་ཐོས་བསླབ་ཚིགས་ཞེས་
པས་བསྟན། གཉིས་པ། སོ་ཐར་མདོ་བཞིན་ནས། བཏགས་པར་འདོད། ཅེས་པས་བསྟན།
གསུམ་པ་ཐེག་ཆེན་སྤྱི་ལ་གྲགས་པ་ལྟར་ན། དཀོན་བརྩེགས་ནས། འཇོག་ཅེས་པས་བསྟན།
བཞི་པ་གསང་སྔགས་ཁོ་ན་ལ་གྲགས་པའི་འཇོག་ཚུལ་ལ་བཞི་ཡོད་པའི་དང་པོ་ནི། ཁ་
སྦྱོར་རྒྱུད་བཞིན་ནས། སྡོམ་པ་གསུམ་དང་ཞེས་པས་བསྟན། གཉིས་པ་ནི། སྐུ་གསུང་
ཐུགས་ནས། ཊཱི་ཀར་གསལ། ཞེས་པས་བསྟན། གསུམ་པ་ནི། གྲུབ་ཆེན་སྨན་པའི་ཞབས་ནས།
དགོངས་ཞེས་པས་བསྟན། བཞི་པ་ནི། རྡོ་རྗེ་རྩེ་མོ་ནས། བཞེད་ཅེས་པས་བསྟན། གཉིས་
པ་སྡོམ་པ་གཉིས་སུ་འཇོག་པ་ལ་གསུམ་ཡོད་པའི་དང་པོ་ནི། གཉིས་སུ་འཇོག་ནས། མིན་
པར་བཞེད་ཅེས་པས་བསྟན། གཉིས་པ་ནི་སྡོམ་འབྱུང་ནས། མིང་གིས་བསྟན། ཞེས་
པས་བསྟན། གསུམ་པ་ནི། ཕྱི་ནང་སྡོམ་པ་གཉིས་སུའང་གོང་མས་བཤད། ཅེས་པས་བསྟན།
གསུམ་པ་སྡོམ་པ་གཅིག་ཏུ་འདུ་བ་ནི། གཅིག་ཏུ་འདུ་བ་ནི། སྡུད་པར་གསུངས། ཞེས་
པས་བསྟན།།
སྤྱིའི་གཉིས་པ་དེ་ལས་རང་ལུགས་ངོས་བཟུང་བ་ནི། འདིར་བསྟན་རྣམ་བཞག་ནས།
མཆོག་ཉིད་ཡིན་པར་བཤད། ཅེས་པའི་བར་གྱིས་བསྟན། གསུམ་པ་སྡོམ་པའི་མིང་དོན་ནི།
མིང་དོན་སྤྱི་ཙམ་ནས། སོགས་ཀྱིས་སོ་ཞེས་པས་བསྟན། བཞི་པ་སྡོམ་པ་འཇོག་བྱེད་ལ་
གཉིས་སྟེ། སྤང་བྱ་སྤང་བའི་ལྡོག་པ་ནས་བཞག་པ་དང་། སོ་སོའི་ངོ་བོའི་སྒོ་ནས་བཞག་
པའོ། །དང་པོ་ནི། འཇོག་བྱེད་སྤང་བྱ་ནས། ལུང་གིས་ཚད་མར་གྲུབ། ཅེས་པས་བསྟན།
གཉིས་པ་སོ་སོའི་ངོ་བོའི་སྒོ་ནས་འཇོག་པ་ནི། སོ་སོའི་ངོ་བོའི་ནས། མཁྱེན་པས་བརྟོལ།
295



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཞེས་པས་བསྟན། ལྔ་པ་མཐའ་དཔྱད་པའི་སྒོ་ནས་སོ་བྱང་གཉིས་སྔགས་སྡོམ་གྱི་ཡན་ལག་
ཏུ་བསྡུ་བ་ནི། སྔགས་ལའང་ནས། འཐད་པར་གྲུབ། ཅེས་པས་བསྟན། སྤྱིའི་གསུམ་པ་
ལམ་གྱི་གནད་སྡོམ་པ་གསུམ་གྱི་ཉམས་ལེན་དུ་བསྡུས་པའི་འབྲེལ་གྱིས་ཁོག་ཕུབ་པ་ནི།
མདོར་ན་ནས། བློ་ཡིས་དབྱེ། ཞེས་པས་བསྟན། ལེའུའི་མཇུག་བསྡུ་བ་ནི། ཡོངས་རྫོགས་
བསྟན་པའི་སོགས་སོ། །
རྩ་བའི་ས་བཅད་གཉིས་པ་སྐབས་ཀྱི་དོན་གཏན་ལ་འབེབས་པ་ལ། སྐབས་དོན་
གཏན་ལ་དབབ་པར་ཐ་དད་དང་། བསྡུས་ཏེ་འཆད་དོ། །ཞེས་པས་སྡོམ་པ་གསུམ་ཐ་དད་
དུ་འཆད་འོས་པ་རྣམས་ལེའུ་བར་པ་གསུམ་གྱིས་སོ་སོར་འཆད། བསྡུས་ཏེ་འཆད་འོས་པ་
རྣམས་ལེའུ་ཐ་མས་ཐུན་མོང་དུ་འཆད་དོ་ཞེས་འཚམས་སྦྱར་བའི་དོན་ཡིན་ལ། དང་པོ་སོ་
སོར་བཤད་པ་ལ་གསུམ་སྟེ། སོ་ཐར་གྱི་སྡོམ་པ་བཤད་པ། བྱང་སེམས་ཀྱི་སྡོམ་པ་བཤད་པ།
རིག་པ་འཛིན་པའི་སྡོམ་པ་བཤད་པའོ། །དེ་གསུམ་ཀྱང་བསྡུས་དོན་ལུས་རྣམ་བཞག་
ཕྱོགས་གཅིག་ཏུ་བྱ་བ་དང༌། ཚིག་དོན་ཡན་ལག་རྒྱས་བཤད་སོ་སོར་བྱ་བ་ལས། བསྡུས་
དོན་ནི། དང་པོ་རེ་རེའང་ནས། དབྱེ་བའོ། །ཞེས་པའི་དོན་སྡོམ་པ་གསུམ་པོ་རེ་རེ་ལའང་ངོ་
བོ་ངོས་བཟུང་བ། དང་པོར་བླང་བའི་ཐབས། བར་དུ་སྲུང་བའི་ཐབས། ཉམས་ན་ཕྱིར་
བཅོས་པའི་ཆོ་གའོ། །དེའི་དང་པོ་ལ་གསུམ་སྟེ། མཚན་གཞི། མཚན་ཉིད་ནང་གསེས་ཀྱི་
དབྱེ་བའོ། །
ཚིག་དོན་ཡན་ལག་རྒྱས་བཤད་རེ་ཞིག་སོ་ཐར་གྱི་དབང་དུ་བྱས་ན་ངོ་བོ་ངོས་འཛིན་
པ་སོགས་བཞིའི་དང་པོ་ལ་གསུམ་གྱི་མཚན་གཞི་ནི། ཐོག་མར་ནས། ཚུལ་ཁྲིམས་སོ། །
ཞེས་པས་བསྟན། གཉིས་པ་མཚན་ཉིད་ལ་གཉིས་ཏེ། མཚན་ཉིད་དངོས་དང་། མཚན་ཉིད་
296



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
དེ་ལྡན་གྱི་མིང་གི་རྣམ་གྲངས་སོ། །དང་པོ་ནི། ངེས་པར་འབྱུང་ནས། མཚན་ཉིད་ཅེས་
པས་བསྟན། གཉིས་པ་མིང་གི་རྣམ་གྲངས་ནི། མིང་གཞན་ཡང་ནས། རྣམ་གྲངས་སོ། །
ཞེས་པས་བསྟན།
གསུམ་པ་ནང་གསེས་ཀྱི་དབྱེ་བ་ནི། དབྱེ་བ་རྟེན་རྫས་ཀུན་སློང་སྒོ་ནས་སྟེ། ཞེས་པ་
ལྟར་གསུམ་སྟེ། རྟེན་གྱིས་དབྱེ་བ། རྫས་ཀྱིས་དབྱེ་བ། ཀུན་སློང་གིས་དབྱེ་བའོ། །དང་པོ་
རྟེན་གྱིས་དབྱེ་བ་ལ་བདུན་ནམ་བརྒྱད་ཡོད་པ་ནི། རྟེན་གྱིས་དབྱེ་བ་ནས། མཐའ་ཅན་ནོ། །
ཞེས་པས་བསྟན། གཉིས་པ་རྫས་ཀྱི་དབྱེ་བ་ལ་བཞི་ཡོད་པ་ནི། རྫས་སམ་ངོ་བོས་ནས།
དག་དང་བཞི། ཞེས་པས་བསྟན། གསུམ་པ་ཀུན་སློང་གྱིས་དབྱེ་བ་ལ་གཉིས་ཡོད་པ། ཀུན་
སློང་རང་ཉིད་ནས། སོ་སོ་ཐར་པ་བཞེད། ཅེས་པས་བསྟན། སྡོམ་པ་བླང་བའི་ཐབས་
སོགས་ཕྱི་མ་གསུམ་ནི་ལུང་ལས་གསུངས་པའི་གཞི་བཅུ་བདུན་དང་སྦྱར་ཏེ་འཆད་ན། མ་
ཐོབ་སྡོམ་པ་ཞེས་སོགས་ཏེ། དང་པོ་རབ་བྱུང་གི་གཞིའི་དངོས་བསྟན་དང་། མདོ་དང་
བསྟན་བཅོས་ཅི་རིགས་པས་བསྟན་པའི་སྡོམ་པ་བླང་བའི་ཐབས་ལ་གསུམ་སྟེ། ལེན་པའི་
ཆོ་ག་དངོས། བླངས་པ་དེ་སྐྱེ་བའི་ཚུལ། སྐྱེས་པའམ་ཐོབ་པ་དེའི་མཚམས་སོ། །ཆོ་ག་ལ་
གཉིས་ཏེ་ཐེག་དམན་ལྟར་བླང་བ་དང་། ཐེག་ཆེན་ལྟར་བླང་བའོ། །དེའི་དང་པོ་ལ་གཉིས་
ཏེ་སྔོན་ཆོག་དང་། ད་ཆོག་གོ། དང་པོ་སྔོན་ཆོག་བཅུ་ནི། སྔོན་ཆོག་ནས། སྤྱོད་ཡུལ་ལོ་
ཞེས་པས་བསྟན།
གཉིས་པ་ད་ཆོག་ནི། ད་ལྟ་སྒྲུབ་རུང་གི་ཆོ་ག་རིགས་བརྒྱད་པོ་ཕྱོགས་གཅིག་ཏུ་
བཤད་པའི་ངོས་ནས་དབྱེ་ན་གཉིས། ཕ་ཆོག་དང་། མ་ཆོག་གོ། དང་པོ་ལ་གཉིས་ཏེ། དུས་
ཁྲིམས་བླང་བ་དང་། གཏན་ཁྲིམས་བླང་བའོ། །དང་པོ་ནི། དུས་ཁྲིམས་བསྙེན་གནས་ནས།
297



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དངོས་གཞིའོ་ཞེས་པས་བསྟན། །
གཉིས་པ་གཏན་ཁྲིམས་བླང་བ་ནི། གཏན་ཁྲིམས་ཞེས་སོགས་ཏེ། དེ་ཡང་ཚིགས་
ཀྱིས་བསྡུས་པ་ལས་ཚིགས་སྔ་མ་དང་ཕྱི་མ་གཉིས། སྔ་མ་ལ་གཉིས་ཏེ། དགེ་བསྙེན་དང་
དགེ་ཚུལ་ལོ། །དང་པོ་ནི། དགེ་བསྙེན་ནས། ཉི་ཚེ་བ་སོགས་འགྲུབ་ཅིང་ཞེས་པས་བསྟན།
གཉིས་པ་དགེ་ཚུལ་དུ་སྒྲུབ་པ་ནི། རབ་བྱུང་ལ་ནས། དགོས་སོ། །ཞེས་པས་བསྟན།
ཚིགས་ཕྱི་མ་དགེ་སློང་དུ་སྒྲུབ་པ་ནི། དཀོན་མཆོག་སློབ་དཔོན་ནས། སྤོང་བར་གཅེས་ཞེས་
པས་བསྟན། གཉིས་པ་ཐེག་ཆེན་ལྟར་དུ་བླང་བ ་ལ་གཉིས་ཏེ་སྔོན་ཆོག་དང་། ད་ཆོག་གོ།
དང་པོ་ནི། ཐེག་ཆེན་སོ་ཐར་ནས། གསུངས་པ་དང་ཞེས་པས་བསྟན། གཉིས་པ་ད་ཆོག་ལ་
གཉིས་ཏེ། བཤད་ཚོད་དང་། སྒྲུབ་རུང་གི་ཆོ་གའོ། །དང་པོ་ནི། ད་ཆོག་ནས། ལག་ལེན་
ནུབ་ཅེས་པས་བསྟན། གཉིས་པ་དེང་སང་སྒྲུབ་རུང་གི་ཆོ་ག་ལ་གཉིས་ཏེ། ཆོ་ག་ཐུན་མོང་
བ་ལས་ཐོབ་པ་དང་། ཐུན་མོང་མ་ཡིན་པ་ལས་ཐོབ་པའོ། །དང་པོ་ནི། དེང་སང་སྒྲུབ་རུང་ནས།
སྙིང་པོར་ཟུངས་ཞེས་པས་བསྟན། གཉིས་པ་ཆོ་ག་ཐུན་མོང་མ་ཡིན་པ་ལས་ཐོབ་པ་ནི།
དོན་ཞགས་ལས་གསུངས་ནས། ཆོ་གར་འདུ་ཞེས་པས་བསྟན། །
གཉིས་པ་མ་ཆོག་ལ། སྤྱིར་བཏང་ཕལ་ཆེར་སྐྱེས་པའི་སྐབས་ལྟར་ལས་འདིར་མ་
སྨོས་ལ། མི་འདྲ་བའི་ཁྱད་པར་བསླབ་ཚིགས་ཀྱི་དབང་དུ་བྱས་ན་བཞི་སྟེ། དགེ་བསྙེན།
དགེ་ཚུལ། དགེ་སློབ་མ། དགེ་སློང་མའོ། །དང་པོ་གཉིས་ནི། བུད་མེད་ནས། ལྷག་པོར་
བཅས་ཞེས་པས་བསྟན། །
གསུམ་པ་ནི། དེ་རྗེས་ནས། སྡོམ་པ་སྦྱིན་ཞེས་པས་བསྟན། བཞི་པ་ནི། སྔར་བཞིན་ནས།
དུས་ནས་མེད་ཅེས་པས་བསྟན།
298



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
གཉིས་པ་ཐོབ་པའི་སྡོམ་པ་དེ་ཇི་ལྟར་སྐྱེ་བའི་ཚུལ་ལ་གཉིས་ཏེ། སྐྱེ་ཚུལ་དངོས་དང་།
སྐྱེས་པ་དེའི་ངོ་བོའི་ཁྱབ་འབྲེལ་ལོ། །དང་པོ་ལ་གཉིས་ཏེ་སྡོམ་པ་གཟུགས་ཅན་དུ་འདོད་
པའི་སྐྱེ་ཚུལ་དང་། སྡོམ་པ་ཤེས་པར་འདོད་པའི་སྐྱེ་ཚུལ་ལོ། །དང་པོ་ནི། སྐྱེ་ཚུལ་དགེ་སློང་ནས།
ལྟ་བུར་གསུངས་ཞེས་པས་བསྟན། གཉིས་པ་སྡོམ་པ་ཤེས་པར་འདོད་པ་ལྟར་ན་གཉིས་ཏེ།
སྤྱི་ཙམ་དུ་བསྟན་པ་དང་། ཐེག་ཆེན་སོ་ཐར་དང་བསྟུན་ཏེ་དབུ་མ་པའི་བཞེད་པ་བྱེ་བྲག་ཏུ་
བསྟན་པའོ། །དང་པོ་ནི། ངེས་འབྱུང་ནས། གོང་མའི་ལུགས་ཞེས་པས་བསྟན། དེའི་
གཉིས་པ་ནི། འདི་ལ་སོར་སྡོམ་ནས། སྔ་མར་བསྒྲེ་ཞེས་པས་བསྟན། གཉིས་པ་སྡོམ་པ་
སྐྱེས་པ་དེའི་ངོ་བོའི་ཁྱབ་འབྲེལ་ནི། སྤྱིར་ན་གཞན་གནོད་ནས། གཅིག་ཏུ་གྲུབ་ཅེས་པས་བསྟན།
གོང་གི་གསུམ་པ་སྐྱེས་པ་འམ་ཐོབ་པ་དེའི་མཚམས་ལ་གཉིས་ཏེ། ཚིགས་སྔ་མའི་ཐོབ་
མཚམས་དང༌། ཕྱི་མའི་ཐོབ་མཚམས་སོ། །དང་པོ་ནི། ཐོབ་མཚམས་སྔ་མ་ནས། སྐྱེ་ཞིང་
ཞེས་པས་བསྟན། གཉིས་པ་ནི། ཚིགས་ཕྱི་མ་ནས། སྐྱེ་བ་བཞེད་ཅེས་པས་བསྟན། ཞར་
བྱུང་སྡོམ་རྒྱུན་ངོས་བཟུང་བ་ནི། དེ་ལྟའི་ནས། པཎ་ཆེན་བརྒྱུད་ཅེས་པས་བསྟན། །
སྤྱི་དོན་གསུམ་པ་བར་དུ་ཇི་ལྟར་སྲུང་བའི་ཚུལ་ལ་གསུམ་སྟེ། སྤྱིར་བཏང་གི་སྲུང་
ཚུལ་དངོས་དང་། བསླབ་བྱ་ངོས་བཟུང་བ། ཉེས་དམིགས་དང་ཕན་ཡོན་བསྟན་པའོ། །
དང་པོ་ནི། ཐོབ་པ་ཇི་བཞིན་ནས། འདའ་མི་བྱ་ཞེས་པས་བསྟན། གཉིས་པ་བསླབ་བྱ་ངོས་
བཟུང་བ་ལ་གཉིས་ཏེ། སྤྱི་ཙམ་དུ་ཐེག་པས་དབྱེ་བ་དང་། བྱེ་བྲག་ཏུ་རྟེན་གྱིས་དབྱེ་བའོ། །
དང་པོ། བསླབ་བྱ་སྤྱི་ཙམ་ཐེག་པས་དབྱེ་ན་ཡང་། ཞེས་པ་ལ་གསུམ་སྟེ་ཐེག་དམན་ལྟར་
བཤད་པ་དང་། ཐེག་ཆེན་གྱི་དམིགས་བསལ་དང༌། དངོས་སུ་མ་སྨྲོས་པའི་བསླབ་བྱ་རུང་
མཐུན་བསྡུས་ཏེ་བསྟན་པའོ། །དེའི་དང་པོ། བྱེ་བྲག་རྟེན་གྱི་སྒོ་ནས་དབྱེ་དགོས་པས། ཞེས་
299



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
པས་རྟེན་གྱིས་དབྱེ་ན་གཉིས་ཏེ། ཁྱིམ་པའི་ཕྱོགས་ཀྱི་བསླབ་བྱ། རབ་བྱུང་ཕྱོགས་ཀྱི་
བསླབ་བྱའོ། །དེའི་དང་པོ། ཁྱིམ་པའི་ཕྱོགས་ལ་བསྙེན་གནས་དགེ་བསྙེན་གཉིས། ཞེས་པ་
ལྟར་གཉིས་ཏེ་བསྙེན་གནས་དང་། དགེ་བསྙེན་ནོ། །དང་པོ་ལ་གཉིས་ཏེ། དུས་ཁྲིམས་
དངོས་དང་། དེ་ཉིད་གཏན་ཁྲིམས་སུ་འགྱུར་བའི་ཚུལ་ལོ། །དང་པོ་ནི། རྩ་བཞི་སྤོང་བ་ནས།
བསྙེན་གནས་ཞེས་པས་བསྟན། གཉིས་པ་ནི། འདི་དག་ཇི་སྲིད་ནས། གསུངས་ཞེས་
པས་བསྟན།
གཉིས་པ་དགེ་བསྙེན་གྱི་བསླབ་བྱ་ལ་གསུམ་སྟེ། ཉི་ཚེ་བ་དང་། ཡོངས་རྫོགས་དང་།
དེའི་ཞར་བྱུང་ངོ༌། །དང་པོ་ལ་བཞི་སྟེ། སྐྱབས་གསུམ་འཛིན་པ། སྣ་གཅིག་སྤྱོད་པ། སྣ་
འགའ་སྤྱོད་པ། ཕལ་ཆེར་སྤྱོད་པའོ། །དང་པོ་ལ་གཉིས་ཏེ། མཚན་གཞི་དང་བསླབ་བྱ་
དངོས་སོ། །དང་པོ་ནི། ཇི་སྲིད་འཚོ་བར་གསུམ་ལ་སྐྱབས་སོང་ནས། དེའི་བསླབ་བྱར་
ཞེས་པས་བསྟན། བསླབ་བྱ་དངོས་ལ་གཉིས་ཏེ། སོ་སོའི་བསླབ་བྱ་དང་། ཐུན་མོང་གི་
བསླབ་བྱའོ། །དང་པོ་ལ་གཉིས་ཏེ། དགག་པའི་བསླབ་བྱ། བསྒྲུབ་པའི་བསླབ་བྱའོ། །དང་
པོ་ནི། སྐྱབས་གཞན་ནས། གྲོགས་སུ་མི་བསྟེན། ཞེས་པས་བསྟན། གཉིས་པ་སྒྲུབ་པའི་
བསླབ་བྱ་ནི། གཞན་ཡང་ནས། ཡིན་ཞིང་ཞེས་པས་བསྟན། གཉིས་པ་ཐུན་མོང་གི་བསླབ་
བྱ་ལ་གཉིས་ཏེ། མདོར་བསྡུས་པ་དངོས་སུ་བསྟན་པ་དང་། རྒྱས་པ་གཞན་དུ་ཁ་འཕངས་
པའོ། །དང་པོ་ནི། ཐུན་མོང་དུ་ནས། ཡིན་ཞིང་ཞེས་པས་བསྟན། གཉིས་པ་རྒྱས་པ་གཞན་
དུ་ཁ་འཕངས་པ་ནི། བཞི་ཚན་གཉིས་སུ་དབྱེ་བའང་གཞན་དུ་ཤེས། ཞེས་པས་བསྟན།
གཉིས་པ་སོགས་ནི། སྲོག་གཅོད་ནས། སྤྱོད་དང་ཞེས་པས་བསྟན། །
གཉིས་པ་ཡོངས་རྫོགས་དགེ་བསྙེན་ནི། རྩ་བ་བཞི་ནས། བགྲང་བྱ་མིན། ཞེས་
300



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
པས་བསྟན། གསུམ་པ་ཡོངས་རྫོགས་ཀྱི་ཞར་བྱུང་ནི། ཡོངས་རྫོགས་བསླབ་སྟེང་ནས།
མཁས་རྣམས་བཞེད་ཅེས་པས་བསྟན། དེ་ཙམ་དུ་མ་ཟད་ཡོངས་རྫོགས་དང་ཚངས་སྤྱོད་གོ་
མི་གཉིས་ལའང་དོན་གྱིས་འཇུག་པ་བསྡམ་བྱ་ཡན་ལག་མ་ཚང་བའི་ཕྲ་མོའམ། མི་དགེ་བ་
ཕྱོགས་མཐུན་དྲུག་བཅས་སྤོང་དགོས་པ་ནི། རྩ་བཞི་ལས་གཞན་ནས། སྤང་བྱ་དང་ཞེས་
པས་བསྟན། ཞར་ལས་འོངས་པ་གཞན་ཡང་། སྔགས་པ་ཁྱིམ་པས་ནས། དཔུང་པ་བཟང་
པོར་བཤད་ཅེས་པས་བསྟན། །
གཉིས་པ་རབ་བྱུང་ཕྱོགས་ཀྱི་བསླབ་བྱ་བཤད་པ་ནི། རབ་བྱུང་ཕྱོགས་ལ་གསུམ་ནས།
རྣམས་ལས་ཞེས་པ་ལྟར་དབྱེ་ན་གསུམ་མམ་བཞི་ཡོད་པ་དགེ་ཚུལ་གྱི་བསླབ་བྱ། དགེ་སློབ་
མའི་བསླབ་བྱ། དགེ་སློང་གི་བསླབ་བྱ། དགེ་སློང་མའི་དམིགས་བསལ་རྣམས་སོ། །དང་
པོ་དགེ་ཚུལ་གྱི་བསླབ་བྱ་ལ་གསུམ་སྟེ། བླང་འདས་དངོས། ཕྱོགས་མཐུན་བསྡམ་བྱའི་
ཉེས་བྱས། རབ་བྱུང་གི་དུས་སུ་བླངས་པ་ལས་འདས་པའི་ཕྱོགས་མཐུན་ནོ། །དང་པོ་ནི།
སྲོག་གཅོད་ནས། གསོར་མི་རུང་ཞེས་པས་བསྟན། དེ་དག་ལས་ཞིབ་ཏུ་དབྱེ་བའི་ཚུལ་ནི།
ཞུམ་པ་བསལ་ཕྱིར་ནས། ཉི་ཤུ་གཉིས་ཞེས་པས་བསྟན། གཉིས་པ་ཕྱོགས་མཐུན་བསྡམ་
བྱའི་ཉེས་བྱས་ནི། ཉེས་མེད་བཅུ་གསུམ་མམ། བཅུ་དགུ་མ་གཏོགས་པའི་དགེ་སློང་ཕ་
མའི་བཅས་པ་རྣམས་སོ། །དེ་ལ་ཉེས་མེད་ངོས་འཛིན་ནི། གཉིས་པ་ཆོས་གོས་ནས།
འགྲེལ་ལས་བཤད་ཅེས་པས་བསྟན། གསུམ་པ་རབ་བྱུང་གི་དུས་སུ་བླངས་པ་ལས་འདས་
པའི་ཕྱོགས་མཐུན་ནི། གསུམ་པ་ཁྱིམ་པའི་ནས། བསླབ་བྱའོ། །ཞེས་པས་བསྟན།
གཉིས་པ་དགེ་སློབ་མའི་བསླབ་བྱ་ལ་གཉིས་ཏེ། བླང་འདས་དངོས་དང་། ཕྱོགས་
མཐུན་བསྡམ་བྱའོ། །དང་པོ་ལ་གཉིས་ཏེ། རྩ་བའི་ཆོས་དྲུག་དང་། རྗེས་མཐུན་གྱི་ཆོས་
301



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
དྲུག་གོ། དང་པོ་ནི། དགེ་སློབ་མ་ནི་ནས། ཆོས་དྲུག་པོ་ཞེས་པས་བསྟན། གཉིས་པ་རྗེས་
མཐུན་གྱི་ཆོས་དྲུག་ནི། གསེར་ལེན་ནས། བླང་འདས་དངོས་ཞེས་པས་བསྟན། གཉིས་པ་
ཕྱོགས་མཐུན་བསྡམ་བྱ་ནི། ཉེས་མེད་ནས། སློབ་པར་བཤད། ཅེས་པས་བསྟན།
གསུམ་པ་དགེ་སློང་གི་བསླབ་བྱ་ནི། དགེ་སློང་བསླབ་བྱ་བསྲུང་ཚུལ་བསླབ་པ་དངོས།
ཞེས་པ་ལྟར་བཤད་ན་གཉིས་ཏེ། བསྲུང་ཚུལ་ཁྱད་པར་བ་དང་། བསླབ་བྱ་དངོས་སོ། །དང་
པོ་ལ་གཉིས་ཏེ་གཞན་ལ་ལྟོས་པ་དང༌། རང་གི་བསམ་སྦྱོར་གྱི་སྒོ་ནས་བསྲུང་བའི་ཚུལ་ལོ། །
དང་པོ་ལ་གསུམ་སྟེ་གནས་འཆའ་བའི་ཚུལ། གནས་ལ་བརྟེན་པའི་ཚུལ། གནས་དང་
གནས་པའི་མཚན་ཉིད་མདོར་བསྡུས་ཏེ་སྨོས་པའོ། །དང་པོ་ནི། བསྲུང་ཚུལ་བསྙེན་པར་
རྫོགས་ནས། ཆོ་ག་བྱས་ཏེ། ཞེས་པས་བསྟན། གཉིས་པ་གནས་ལ་བརྟེན་པའི་ཚུལ་ནི།
བསྟེན་ཚུལ་མ་ཉམས་ཤིང་ནས། སྒོ་ནས་བསྲུང་ཞེས་པས་བསྟན། གསུམ་པ་ནི། གནས་
དང་གནས་པའི་མཚན་ཉིད་མདོར་བསྡུ་ན་ནས། སྲུང་ཚུལ་ལོ་ཞེས་པས་བསྟན། །གཉིས་པ་
རང་གི་བསམ་སྦྱོར་གྱི་སྒོ་ནས་སྲུང་བའི་ཚུལ་ལ་གཉིས་ཏེ་བསམ་པ་དང་སྦྱོར་བའོ། །དང་
པོ་ནི། བླང་དོར་ཚུལ་ལ་ནས། ཤེས་བཞིན་དང་། ཞེས་པས་བསྟན། གཉིས་པ་ནི། བླང་
དང་དོར་བྱའི་ནས། སྲུང་ཚུལ་ལོ། །ཞེས་པས་བསྟན། །
གཉིས་པ་བསླབ་བྱ་ངོས་བཟུང་བ་ལ་གཉིས་ཏེ། དགག་པའི་བསླབ་བྱ་དང་། སྒྲུབ་
པའི་བསླབ་བྱའོ། །དང་པོ་ལ་གཉིས་ཏེ་སྤྱིར་བཤད་པ་དང༌། སྡེ་ལྔ་བྱེ་བྲག་ཏུ་བཤད་པའོ། །
དང་པོ་ལ་གཉིས་ཏེ་ལྟུང་བའི་མཚན་ཉིད་དང་། དབྱེ་བའོ། །དང་པོ་ནི། གང་ཞིག་ལུས་དང་
ནས། འགལ་བའི་ཕྱོགས་ཞེས་པས་བསྟན། གཉིས་པ་དབྱེ་བ་ནི། ཕམ་པ་བཞི་དང་ནས།
སྡིག་པ་གཉིས་ཞེས་པས་བསྟན། །
302



s
སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
གཉིས་པ་སྡེ་ལྔ་བྱེ་བྲག་ཏུ་བཤད་པ་ལ་ལྔའམ་དྲུག་སྟེ། ཕམ་པའི་སྡེ། དགེ་འདུན་
ལྷག་མའི་སྡེ་མ་ངེས་པ་དང་བཅས་པ། ཕམ་ལྷག་གཉིས་ཀའི་ཆར་གཏོགས་སྦོམ་པོ། ལྟུང་
བྱེད་ཀྱི་སྡེ། སོར་བཤགས་ཀྱི་སྡེ། ཉེས་བྱས་ཀྱི་སྡེ་བཤད་པའོ། །དང་པོ་ལ་གཉིས་ཏེ་
མཚན་ཉིད་དང་མིང་དོན་གཞི་མཐུན་པས་མདོར་བསྟན་པ་དང་། ཡན་ལག་རྒྱས་པར་
བཤད་པའོ། །དང་པོ་ནི། སྤྱད་ནས་སྐད་ཅིག་ནས། དེར་འགྱུར་ཞེས་པས་བསྟན། གཉིས་
པ་ཡན་ལག་རྒྱས་པར་བཤད་པ་ལ་བཞིའི་དང་པོ་མི་ཚངས་སྤྱོད་ཀྱི་ཕམ་པ་ནི། དང་པོ་ནི་ནས།
སྤྱོད་པར་བརྗོད། ཅེས་པས་བསྟན། གཉིས་པ་མ་བྱིན་ལེན་གྱི་ཕམ་པ་ནི། གཉིས་པ་གཞི་
ནི་ནས། ཞེས་སུ་བརྗོད། ཅེས་པས་བསྟན། གསུམ་པ་སྲོག་གཅོད་ཀྱི་ཕམ་པ་ནི། གསུམ་པ་
གཞི་ནི་ནས། ཕམ་པར་བརྗོད། ཅེས་པས་བསྟན། བཞི་པ་མི་ཆོས་བླ་མའི་རྫུན་སྨྲ་བའི་
ཕམ་པ་ནི། བཞི་པ་གཞི་ནི་ནས། རབ་ཏུ་བསྒྲགས། ཞེས་པས་བསྟན། །
གཉིས་པ་དགེ་འདུན་ལྷག་མའི་སྡེ་བཤད་པ་ལ་གཉིས་ཏེ། མཚན་ཉིད་དང་མིང་དོན་
གཞི་མཐུན་པས་མདོར་བསྟན་པ་དང་། ཡན་ལག་རྒྱས་པར་བཤད་པའོ། །དང་པོ་ལ་
གཉིས་ཏེ། མཚན་ཉིད་དང་དབྱེ་བའོ། །དང་པོ་ནི། གང་ཞིག་གསོ་བ་ནས། དག་རུང་ལ་
དབྱེ་ན་ཞེས་པས་བསྟན། གཉིས་པ་དབྱེ་བ་ནི། འདོད་པ་ལས་གྱུར་ནས། གཞི་ཞེས་པས་
བསྟན། གཉིས་པ་ཡན་ལག་རྒྱས་པར་བཤད་པ་ནི། ལམ་གསུམ་མིན་པ་ནས། བཏང་ན་
གྲུབ་ཅེས་པས་བསྟན། བསྒོ་གྱུར་བཅུ་རུ་དབྱེར་ཡོད་འདིར་མི་འཆད་ཅེས་པ་ནི་སྐབས་
འདིར་བསྡུས་ཏེ་འཆད་མི་དགོས་པའི་དོན་མིན་ནོ། །ཞར་བྱུང་མ་ངེས་པ་གཉིས་བཤད་པ་ནི།
དབེན་པ་སྐྱབས་ཡོད་ནས། མ་ངེས་པའོ། །ཞེས་པས་བསྟན། །
གསུམ་པ་ཕམ་ལྷག་གང་རུང་གི་ཆར་གཏོགས་སྦོམ་པོར་བཤད་པ་ལ་གཉིས་ཏེ་
33



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
མཚན་ཉིད་དང་མིང་དོན་གཞི་མཐུན་པས་མདོར་བསྟན་པ་དང་། ཡན་ལག་རྒྱས་པར་
བཤད་པའོ། །དང་པོ་ནི། གང་ཞིག་ཕམ་ལྷག་ནས། གྲགས་ལ་ཞེས་པས་བསྟན། གཉིས་
པ་ཡན་ལག་རྒྱས་པར་བཤད་པ་ལ་གཉིས་ཏེ། ཀུན་སློང་གིས་ཕྱེ་སྟེ་བཤད་པ་དང་། སྦྱོར་
དངོས་སོགས་ཀྱིས་ཕྱེ་སྟེ་བཤད་པའོ། །དང་པོ་ནི། ལྕི་ཡང་སོགས་ཏེ་ནས། གིས་དབྱེ་ཞེས་
པས་བསྟན། གཉིས་པ་ནི། སྦྱོར་བའི་སྦོམ་པོ་དང་། དངོས་གཞིའི་རྣམ་པའི་སྦོམ་པོ་དང༌།
གནས་སྐབས་གཞན་གྱི་སྦོམ་པོ་སྟེ་གསུམ་དུ་ཕྱེ་བ་ལྟར་བརྗོད་ན། ཕམ་ལྷག་གི་ནས། སྦོམ་
པོར་བཤད་ཅེས་པས་བསྟན།
བཞི་པའམ་སྡེ་ལྔ་ལྟར་ན་གསུམ་པ་ལྟུང་བྱེད་ཀྱི་སྡེ་བཤད་པ་ལ་གཉིས་ཏེ། ལྟུང་བྱེད་
ཙམ་གྱི་མཚན་ཉིད་དང་། དབྱེ་བའོ། །དང་པོ་ནི། གང་ཞིག་སྤྱད་ན་ངན་འགྲོར་ལྟུང་བྱེད་པ།
ཞེས་པ་སྟེ་གོ་སླའོ། །
གཉིས་པ་ནི། སྤང་ལྟུང་དང་ལྟུང་བྱེད་འབའ་ཞིག་པ་ཞེས་པ་སྟེ་ལྟུང་བྱེད་ལ་དབྱེ་ན་
སྤང་བའི་ལྟུང་བྱེད་དང་། ལྟུང་བྱེད་འབའ་ཞིག་པ་སྟེ་གཉིས་སུ་ཡོད་པའི་དོན་ཏེ། དེའི་དང་
པོ་ལ་གཉིས་ཏེ་མཚན་ཉིད་དང་མིང་དོན་གཞི་མཐུན་པས་མདོར་བསྟན་པ་དང་། ཡན་ལག་
རྒྱས་པར་བཤད་པའོ། །དང་པོ་ལ་གཉིས་ཏེ། མཚན་ཉིད་དང་། དབྱེ་བའོ། །དང་པོ་ནི།
དངོས་པོ་སྤང་འབྲལ་ནས། རུང་བར་ཞེས་པས་བསྟན། གཉིས་པ་དབྱེ་བ་ནི། དབྱེ་ན་གོས་
ཀྱི་སྡེ་ནས། བཅུ་ཚན་གསུམ་ཞེས་པས་བསྟན། གཉིས་པ་ཡན་ལག་རྒྱས་པར་བཤད་པ་ལ་
གོས་སོགས་ཀྱི་སྡེ་ནི། རང་དབང་གོས་ལྷག་ནས། སྤང་བར་འགྱུར་ཞེས་པས་བསྟན། སྟན་
སོགས་ཀྱི་སྡེ་ནི། གང་དུ་རིན་ཆེའི་ནས། ཉོ་ཚོང་བྱེད་ཅེས་པས་བསྟན། ལྷུང་བཟེད་སོགས་
ཀྱི་སྡེ་ནི། ལྷུང་བཟེད་བྱིན་གྱིས་མ་བརླབས་ནས། གསོགས་འཇོག་གོ། ཞེས་པས་བསྟན།
པ
34



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
གཉིས་པ་ལྟུང་བྱེད་འབའ་ཞིག་པ་བཤད་པ་ལ་གཉིས་ཏེ། མཚན་ཉིད་དང་མིང་དོན་གཞི་
མཐུན་པས་མདོར་བསྟན་པ་དང་། ཡན་ལག་རྒྱས་པར་བཤད་པའོ། །དང་པོ་ལ་གཉིས་ཏེ།
མཚན་ཉིད་དངོས་དང་། དབྱེ་བའོ། །དང་པོ་ནི། གང་ཞིག་སྤང་འབྲལ་སྔོན་འགྲོ་ནས།
དག་རུང་བ་ཞེས་པས་བསྟན། གཉིས་པ་ནི། དབྱེ་ན་ཤེས་བཞིན་སྡེ་སོགས་བཅུ་ཚན་དགུ།
ཞེས་པས་བསྟན། གཉིས་པ་ཡན་ལག་རྒྱས་བཤད་ལ་བཅུ་ཚན་དང་པོ་ནི། རིགས་བཞི་
ལས་གཞན་ནས། ཁྱད་དུ་གསོད། ཅེས་པས་བསྟན། བཅུ་ཚན་གཉིས་པ་ནི། ས་བོན་དང་
ནི་ནས། རྩིག་པ་ཙམ་ཞེས་པས་བསྟན། །
བཅུ་ཚན་གསུམ་པ་ནི། མ་བསྐོས་དགེ་སློང་མ་ནས། ཟས་སྦྱོར་འཇུག་ཅེས་པས་བསྟན།།
བཅུ་ཚན་བཞི་པ་ནི། ནད་ཀྱིས་བཏབ་དང་ནས། སློང་བའོ། །ཞེས་པས་བསྟན། བཅུ་ཚན་
ལྔ་པ་ནི། ཆུ་ཚགས་མེད་པ་ནས། འཆབ་པ་ཞེས་པས་བསྟན། བཅུ་ཚན་དྲུག་པ་ནི། གནོད་
པའི་སེམས་ཀྱིས་ནས། ཆུར་ཞུགས་པའོ་ཞེས་པས་བསྟན། བཅུ་ཚན་བདུན་པ་ནི། གསོད་
པའི་སེམས་ཀྱིས་ནས། འདས་པའོ། །ཞེས་པས་བསྟན། བཅུ་ཚན་བརྒྱད་པ་ནི། ཆོམ་རྐུན་
དང་འགྲོགས་ནས། འཆར་བྱེད་པའོ། །ཞེས་པས་བསྟན། བཅུ་ཚན་དགུ་པ་ནི། སྔ་དྲོ་ཡིན་
ཀྱང་ནས། བཅུག་པའོ། །ཞེས་པས་བསྟན། །
ལྔ་པའམ་སྡེ་ལྔ་ལྟར་ན་བཞི་པ་སོར་བཤགས་ཀྱི་སྡེ་བཤད་པ་ལ་གཉིས་ཏེ། མཚན་
ཉིད་དང་མིང་དོན་གཞི་མཐུན་པས་མདོར་བསྟན་པ། ཡན་ལག་རྒྱས་པར་བཤད་པའོ། །
དང་པོ་ལ་གཉིས་ཏེ། མཚན་ཉིད་དངོས་དང་། དབྱེ་བའོ། །དང་པོ་ནི། གང་ཞིག་སྨྲེ་སྔགས་
ནས། སྡེ་ལ་ཞེས་པས་བསྟན། གཉིས་པ་དབྱེ་བ་ནི། རབ་བྱུང་ནས། གཉིས་ཚན་གཉིས་
ཞེས་པས་བསྟན། གཉིས་པ་ཡན་ལག་རྒྱས་པར་བཤད་པ་ནི། ཉེ་མིན་དགེ་སློང་མ་ནི་ནས།
305



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཟོས་པའོ། །ཞེས་པས་བསྟན།
དྲུག་པའམ་སྡེ་ལྔ་ལྟར་ན་ཉེས་བྱས་ཀྱི་སྡེ་བཤད་པ་ལ་གཉིས་ཏེ། མཚན་ཉིད་དང་
མིང་དོན་གཞི་མཐུན་པས་མདོར་བསྟན་པ་དང་། ཡན་ལག་རྒྱས་པར་བཤད་པའོ། །དང་པོ་
ལ་གཉིས་ཏེ། མཚན་ཉིད་དངོས་དང་། དབྱེ་བའོ། །དང་པོ་ནི། གང་ཞིག་ཉེས་པ་ཕྲ་མོ་ནས།
དག་རུང་བ་ཞེས་པས་བསྟན། གཉིས་པ་དབྱེ་བ་ནི། དབྱེ་ན་བརྒྱ་རྩ་བཅུ་གཉིས་ནས།
བརྒྱད་དུ་འདུས་ཞེས་པས་བསྟན། །
གཉིས་པ་ཡན་ལག་རྒྱས་པར་བཤད་པ་ནི། དང་པོ་གོས་བགོ་བའི་སྡེའི་དང་པོ་ཤམ་
ཐབས་ཀྱི་བདུན་ནི། དང་པོ་ཤམ་ཐབས་ནས། ལྟར་བྱས་དང་ཞེས་པས་བསྟན། གཉིས་པ་
བླ་གོས་ཀྱི་གསུམ་ནི། བླ་གོས་སྣམ་སྦྱར་ནས། འཇོལ་བ་སྤང་ཞེས་པས་བསྟན། ༢གཉིས་
པ་སྤྱོད་ཡུལ་དུ་འགྲོ་བའི་ལྔ་ཚན་དང་པོ་ནི། ཁྱིམ་དུ་ནས། ལྷག་པ་ལྟ་བ་ཞེས་པས་བསྟན།
ལྔ་ཚན་གཉིས་པ་ནི། གོས་ཀྱི་ནས། བསྣོལ་ཞེས་པས་བསྟན།
ལྔ་ཚན་གསུམ་པ་ནི། འཆོང་ཞིང་ནས། རྒྱངས་ཏེ་འགྲོ་ཞེས་པས་བསྟན། ལྔ་ཚན་
བཞི་པ་ནི། ལུས་པོ་ཀྱོག་བསྒྱུར་ནས། སྦྲེལ་གྱིས་འགྲོ་བ་ཞེས་པས་བསྟན། ༢གསུམ་པ་
སྟན་ལ་འདུག་པའི་དགུ་ཚན་གཅིག་ནི། སྟན་ལ་གཞན་ནས། མི་སྦེད་པའོ་ཞེས་པས་བསྟན།
༢བཞི་པ་ཟས་བསློང་བའི་བརྒྱད་ཚན་གཅིག་ནི། ཁ་ཟས་ལྷུང་བཟེད་ནས། རྣམས་སོ་ཞེས་
པས་བསྟན། ༢ལྔ་པ་ཟས་ལ་སྤྱོད་པའི་དང་པོ་དྲུག་ཚན་པ་གཅིག་ཏེ། བཟའ་ཚེ་ནས།
གཏམ་སྨྲ་ཞེས་པས་བསྟན། ལྔ་ཚན་པ་གསུམ་གྱི་དང་པོ། ཁ་སྒྲ་ནས། ཕྱིར་ཕྱུང་ཞེས་པས་བསྟན།
ལྔ་ཚན་གཉིས་པ་ནི། འབྲས་ཆན་ནས། སོས་བཅད་ཟ་ཞེས་པས་བསྟན། ལྔ་ཚན་གསུམ་པ་ནི།
ལག་པར་ཟས་ཆགས་ནས། བཅོས་བཟའ་བའོ་ཞེས་པས་བསྟན། ༢དྲུག་པ་ལྷུང་བཟེད་ལ་
3O6



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
སྤྱོད་པའི་དང་པོ། བཞི་ཚན་གཅིག་ནི། གཞན་གྱི་ལྷུང་བཟེད་ནས། ཆུ་འབོ་བ་ཞེས་པས་བསྟན།
ཕྱི་མ་བཅུ་ཚན་གཅིག་ནི། ཟས་ལྷག་ལྷུང་བཟེད་ནས། སྟེ་འཆུ་བའོ་ཞེས་པས་བསྟན།
༢བདུན་པ་ཆོས་སྟོན་པའི་ལྔ་ཚན་བཞི་དང་དྲུག་ཚན་གཅིག་གི་ལྔ་ཚན་དང་པོ་ནི། ཆོས་
འཆད་ཚེ་ན་ནས། འཆད་པའོ་ཞེས་པས་བསྟན། ལྔ་ཚན་གཉིས་པ་ནི། མིན་བཞིན་ནས།
འཆད་པའོ་ཞེས་པས་བསྟན།
ལྔ་ཚན་གསུམ་པ་ནི། དོ་ཀེར་ཅན་ནས། འཆད་དང་ཞེས་པས་བསྟན། ལྔ་ཚན་བཞི་
པ་ནི། གླང་པོ་ཆེ་ནས། མིན་ཞེས་པས་བསྟན། དྲུག་ཚན་གཅིག་ནི། ལག་ན་འཁར་བ་ནས།
འཆད་པ་སྤང་ཞེས་པས་བསྟན། ༢བརྒྱད་པ་སྒྲུབ་པའི་ཚུལ་ལས་གྱུར་པའི་བཞི་ཚན་གཅིག་ནི།
དགེ་སློང་གང་དག་ནས། འཛེག་པ་སྤང་ཞེས་པས་བསྟན།
བཞི་པ་དགེ་སློང་མའི་བསླབ་བྱ་བཤད་པ་ལ། སྡེ་ལྔའི་རྐང་གྲངས་ཀྱིས་མདོར་
བསྟན་པ་དང་སོ་སོའི་ངོ་བོའི་སྒོ་ནས་ཅུང་ཟད་རྒྱས་པར་བཤད་པའོ། །དང་པོ་ནི། དགེ་
སློང་མ་ལ་ནས། བཅུ་གཉིས་སོང་ཞེས་པས་བསྟན། གཉིས་པ་སོ་སོའི་ངོ་བོའི་སྒོ་ནས་ཅུང་
ཟད་རྒྱས་པར་བཤད་པ་ལ་སྡེ་ལྔ་ལས། དང་པོ་ཕམ་པའི་སྡེ་ནི། དགེ་སློང་སྐབས་ཀྱི་ནས།
མི་གཏང་བའོ་ཞེས་པས་བསྟན། གཉིས་པ་ལྷག་མའི་སྡེ་ནི། དགེ་སློང་སྐབས་བཤད་ནས།
བཟློག་ཀྱང་མི་གཏང་བའོ་ཞེས་པས་བསྟན། །
གསུམ་པ་ལྟུང་བྱེད་ལ་གཉིས་ཀྱི་དང་པོ་སྤང་ལྟུང་ནི། སྤང་ལྟུང་བཅུ་ཚན་ནས། སྤང་
ལྟུང་ངོ་ཞེས་པས་བསྟན། གཉིས་པ་ལྟུང་བྱེད་འབའ་ཞིག་པ་ནི། མ་བསྐོས་པ་ནས། ལྟུང་
བྱེད་དོ་ཞེས་པས་བསྟན། བཞི་པ་སོར་བཤགས་ཀྱི་སྡེ་ནི། དགེ་སློང་སྐབས་བཤད་ནས།
མིན་པར་བཤད་ཅེས་པས་བསྟན། ལྔ་པ་ཉེས་བྱས་ཀྱི་སྡེ་ནི། ཉེས་བྱས་རྣམས་ལས་ནས།
307



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
མཐུན་ནོ་ཞེས་པས་བསྟན། །
དེ་དག་གི་མཇུག་བསྡུ་བ་ནི། དགག་པའི་བསླབ་བྱ་ནས། ཙམ་མོ་ཞེས་པས་བསྟན།
ཞར་བྱུང་ཐུན་མོང་གི་མཐའ་དཔྱོད་མགོ་སྨོས་ནས་སོགས་ཀྱི་སྒྲས་འཆད་འགྱུར་དུ་བཞག་
པ་ནི། ཉམས་དང་མ་ཆགས་ནས། གཞན་དུ་འཆད། ཅེས་པས་བསྟན། །
གཉིས་པ་ཐེག་ཆེན་གྱི་དམིགས་བསལ་འཆད་པ་ནི། ཐེག་ཆེན་སོར་ཐར་ནས། དུས་
སྐབས་དཔྱད་ཅེས་པས་བསྟན། གསུམ་པ་དངོས་སུ་མ་སྨོས་པའི་བསླབ་བྱ་ཐམས་ཅད་རུང་
མཐུན་བསྡུས་ཏེ་བསྟན་པ་ནི། ཐོག་མ་ཉིད་ནས། བླང་ངོ་ཞེས་པས་བསྟན། སྤྱི་དོན་བཞི་པ་
ཉེས་དམིགས་དང་ཕན་ཡོན་བསྟན་པ་ལ་གཉིས་ཀྱི་དང་པོ་མ་སྲུང་བའི་ཉེས་དམིགས་ནི།
བསླབ་པ་ཕྲ་མོ་ཁྱད་བསད་ན་ནས། བསྐྱེད་པར་གསུངས་ཞེས་པས་བསྟན། གཉིས་པ་
བསྲུང་བའི་ཕན་ཡོན་ནི། ཚེ་འདིའི་འཇིགས་སྐྱོབ་ནས། འདོད་བཞིན་འགྲུབ་ཅེས་པས་བསྟན།
སྤྱི་དོན་གཉིས་པ་བསྒྲུབ་པའི་བསླབ་བྱ་ལ་འཇུག་པའི་ཚུལ་ཁྲིམས་བཤད་པ་ལ་གཉིས་ཏེ།
སྤྱིའི་འབྲེལ་དགོད་པས་མཚམས་སྦྱར་བ། གཞི་སོ་སོའི་མཚན་ཉིད་རྒྱས་པར་བཤད་པའོ། །
དང་པོ་ནི། རང་བྱུང་གཞི་ནས། དང་པོ་བཤད་ཟིན་ཞེས་པས་བསྟན། གཉིས་པ་གཞི་སོ་
སོའི་མཚན་ཉིད་རྒྱས་པར་བཤད་པ་ལ་གཉིས་ཏེ་དབྱེ་བ་དང་། རྒྱས་བཤད་དངོས་སོ། །
དང་པོ་ནི། སྒྲུབ་པའི་བསླབ་ནས། དགག་དབྱེ་གསུམ་ཞེས་པས་བསྟན་ཏེ། གཞུང་འདིའི་
ས་བཅད་འདེབས་ཚུལ་གྱི་དབང་དུ་བྱས་ན་གོང་དུ་སྨོས་པའི་གཞི་བཅུ་བདུན་ལས་ནན་
ཏུར་གྱི་གཞི་སོགས་གསུམ་དངོས་དང་། དུས་དང་དུས་མ་ཡིན་པར་བསྡུས་པའི་གཞི་
སོགས་གསུམ་འཕྲོས་པའི་ཚུལ་དུ་སྐབས་དོན་གྱི་ས་བཅད་གསུམ་པར་འཆད་པར་འགྱུར་ལ།
ས་བཅད་གཉིས་པ་འདིར་འཆད་འོས་སྒྲུབ་པའི་བསླབ་བྱ་ལ་གསུམ་སྟེ། བསླབ་པ་ཡོངས་
308



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
སུ་སྦྱོང་བའི་གཞི། བདེ་བར་གནས་པ་རྐྱེན་གྱི་གཞི། དགོས་པ་སྒྲུབ་བྱེད་ལས་ཀྱི་གཞིའོ། །
དང་པོ་ལ་གསུམ་སྟེ། གསོ་སྦྱོང་གི་གཞི། དབྱར་གནས་ཀྱི་གཞི། དགག་དབྱེའི་གཞིའོ།
གསོ་སྦྱོང་ལ་གཉིས་ཏེ། ཞི་གནས་ཀྱི་གསོ་སྦྱོང་དང་། མཐུན་པའི་གསོ་སྦྱོང་ངོ་། །
གཉིས་པ་རྒྱས་བཤད་དངོས་ནི། ཞི་གནས་གསོ་སྦྱོང་ནས། ལྷག་མཐོང་བསྐྱེད་ཅེས་
པས་བསྟན། གཉིས་པ་མཐུན་པའི་གསོ་སྦྱོང་ལ་གཉིས་ཏེ། དུས་ངེས་ཅན་དང༌། དུས་མ་
ངེས་པའི་གསོ་སྦྱོང་ངོ༌། །དང་པོ་ལ་གཉིས་ཏེ། མཚན་ཉིད་དང་མིང་དོན་གཞི་མཐུན་པས་
མདོར་བསྟན་པ་དང་། ཆོ་གའི་རྣམ་བཞག་གིས་རྒྱས་པར་ཕྱེ་བའོ། །དང་པོ་ནི། མཐུན་པའི་
གསོ་སྦྱོང་ནས། ཞེས་རབ་བསྔགས་ཞེས་པས་བསྟན། གཉིས་པ་ལ་གསུམ་སྟེ། གསོ་སྦྱོང་
བྱ་བའི་གནས་ལ་བློ་མཐུན་བྱ་བ་དང་། གང་གིས་གསོ་སྦྱོང་བྱེད་པའི་ཁྱད་པར་གྱི་ཆོས། ཇི་
ལྟར་བྱ་བའི་ཆོ་གའོ། །དང་པོ་ནི། གྲུབ་བམ་ནས། བློ་མཐུན་བྱས་པར་ཞེས་པས་བསྟན།
གཉིས་པ་གང་གིས་བྱེད་པ་ཁྱད་པར་གྱི་ཆོས་ནི། གྲངས་ཚངས་ཤིང་ནས། ཚུལ་དེ་བརྩམ་
ཞེས་པས་བསྟན།
གསུམ་པ་ཆོ་ག་ལ་གསུམ་སྟེ། སྦྱོར་བ། དངོས་གཞི། རྗེས་སོ། །དང་པོ་ནི། སྦྱོར་བ་ནས།
དུས་ནས་དར་ཞེས་པས་བསྟན། གཉིས་པ་དངོས་གཞི་ལ། དགེ་སློང་མདུན་དུ་ནས། རུང་
བའང་འདོད་ཅེས་པས་བསྟན།
གསུམ་པ་རྗེས་ཀྱི་བྱ་བ་ནི། རྗེས་ནི་ནས། བརྗོད་པའོ། །ཞེས་པས་བསྟན། ཞར་བྱུང་
གྲངས་མ་ཚང་བ་སོགས་ཀྱིས་མ་གྲུབ་ན་ཇི་ལྟར་བྱ་བའི་ཚུལ་ནི། གསོ་སྦྱོང་ནས། གསོ་སྦྱོང་
ཟེར་ཞེས་པས་བསྟན། གཉིས་པ་དུས་མ་ངེས་པའི་གསོ་སྦྱོང་ནི། རབ་གནས་དོང་ནས།
སྙད་འདོག་ཅེས་པས་བསྟན། གཉིས་པ་དབྱར་གནས་ཀྱི་གཞི་ལ་གཉིས་ཏེ། གླེང་གཞི་དང་
309



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
འབྲེལ་བའི་མིང་གིས་མདོར་བསྟན་པ་དང༌། ཆོ་གའི་རྣམ་བཞག་གིས་རྒྱས་པར་བཤད་
པའོ། །དང་པོ་ནི། དབྱར་གནས་ཞེས་པས་བསྟན།
གཉིས་པ་རྣམ་བཞག་རྒྱས་པར་བཤད་པ་ལ་དྲུག་ཏེ། ཁས་ལེན་པའི་དུས། ཡུན་ཚད་
འཕྲོས་བཅས། སྔོན་དུ་འགྲོ་བའི་སྦྱོར་བ། དངོས་གཞི་ཁས་བླང་ནས་སྲུང་བའི་ཚུལ། ཆོས་
ལྡན་གྱི་བྱ་བ་ལ་བྱིན་གྱིས་བརླབ་པ། ཡུན་ཚད་ལ་དམིགས་བསལ་བསྟན་པའོ། །དང་པོ་ནི།
སྔ་ཕྱི་ཆུ་སྟོད་གྲོ་ཞུན་ཟླ་ནས། ཆེ་སོགས་གསུང་ཞེས་པས་བསྟན། གསུམ་པ་སྔོན་དུ་འགྲོ་
བའི་སྦྱོར་བ་ནི། མཐུན་པའི་གནས་སུ་ནས། སྦྱོར་བའི་ཆོས་ཞེས་པས་བསྟན། བཞི་པ་
དངོས་གཞི་ཁས་བླངས་ནས་སྲུང་བའི་ཚུལ་ནི། ཕྱི་ཉིན་ནས། དངོས་གཞིའོ་ཞེས་པས་བསྟན།
ལྔ་པ་ཆོས་ལྡན་གྱི་བྱ་བ་ལ་བྱིན་གྱིས་བརླབས་པ་ནི། གང་ཟག་ནས། འོས་ཚེ་སྦྱིན་ཞེས་
པས་བསྟན། དྲུག་པ་ཡུན་ཚད་ལ་དམིགས་བསལ་བསྟན་པ་ནི། ཡུལ་དུ་འཁྲུགས་འོང་ནས།
འགྲོ་བའང་ཡོད་ཅེས་པས་བསྟན། །
གསུམ་པ་དགག་དབྱེའི་གཞི་བཤད་པ་ལ་གཉིས་ཏེ། མིང་དོན་དང་འབྲེལ་པའི་དབྱེ་
བས་མདོར་བསྟན་པ་དང་། ཆོ་གའི་རྣམ་བཞག་རྒྱས་པར་བཤད་པའོ། །དང་པོ་ནི། དགག་
དབྱེ་དུས་དང་དུས་མིན་གློ་བུར་བ་ཞེས་པས་བསྟན། གཉིས་པ་ཆོ་གའི་རྣམ་བཞག་ལ་
གསུམ་སྟེ། སྦྱོར་བ་དང་། དངོས་གཞི། རྗེས་ཀྱི་བྱ་བའོ། །དང་པོ་ནི། རིང་སྦྱོར་ནས། ལས་
བྱ་ཞེས་པས་བསྟན། གཉིས་པ་དངོས་གཞི་ནི། དངོས་གཞིར་ནས། བཞིན་བྱ་ཞེས་པས་བསྟན།
གསུམ་པ་རྗེས་ཀྱི་བྱ་བ་ནི། གོས་སོགས་དབྱར་རྙེད་པ་གོ་བ་སྟེ། འོག་གོས་ཀྱི་གཞིར་འཆད་
པར་འགྱུར་བས་འདིར་མ་སྤྲོས་སོ། །ཞར་ལས་འོངས་པ་ལ་གཉིས་ཏེ། རྐྱེན་དབང་དང་།
གང་ཟག་གི་དམིགས་བསལ་ལོ། །དང་པོ་ལ་གཉིས་ཏེ། དུས་མ་ཡིན་པ་དང་། ཚོགས་ཀྱི་
31)



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
དགག་དབྱེའོ། །དེ་དག་རིམ་བཞིན། གལ་ཏེ་རྐྱེན་དབང་ནས། མ་གཏོགས་བྱ་ཞེས་པས་བསྟན།
སྒྲུབ་པའི་བསླབ་བྱ་གཉིས་པ་བདེ་བར་གནས་པའི་རྐྱེན་གྱི་གཞི་ཞེས་བྱ་བ་འཆད་པ་
ལ་གཉིས་ཏེ། མིང་དོན་དང་འབྲེལ་བའི་དབྱེ་བས་མདོར་བསྟན་པ་དང༌། སོ་སོའི་རྣམ་
བཞག་གིས་རྒྱས་པར་བཤད་པའོ། །དང་པོ་ནི། བདེ་བར་གནས་ནས། རྣམས་སོ་ཞེས་
པས་བསྟན། གཉིས་པ་སོ་སོའི་རྣམ་བཞག་རྒྱས་པར་བཤད་པ་ལ། དང་པོ་སྲ་བརྐྱང་གི་
གཞི་ལ་བདུན་ཏེ། གནས་གང་དུ་འདིང་བ། གང་ཟག་གང་གིས་འདིང་བ། དངོས་པོ་གང་
འདིང་བ། ཆོ་ག་གང་གིས་འདིང་བ། བཏིང་བ་དེ་ཇི་ལྟར་སྐྱོང་བའི་ཚུལ། མིང་གི་དོན།
དུས་སུ་འབྱིན་པའོ། །དང་པོ་ནི། གང་དུ་དབྱར་གནས་སྔ་མ་ཁས་བླངས་པར་ཞེས་པས་བསྟན།
གཉིས་པ་ནི། བླངས་ལ་ནས། འཐོན་ནས་ཞེས་པས་བསྟན། གསུམ་པ་དངོས་པོ་གང་
འདིང་བ་ནི། དངོས་པོ་ནས། སུམ་ཕྲུག་ཡན་ཞེས་པས་བསྟན། བཞི་པ་ཆོ་ག་གང་གིས་
འདིང་བ་ནི། སྦྱོར་དངོས་རྗེས་གསུམ་ཚང་བས་ལེགས་བཏིང་ཞེས་པས་བསྟན། ལྔ་པ་
བཏིང་བ་དེ་ཇི་ལྟར་སྐྱོང་བའི་ཚུལ་ནི། སྐྱོང་ཞེས་དང་། དྲུག་པ་མིང་དོན་ནི། དྲ་གཏན་
དངོས་ཡིན་འདྲ་ཕྱིར་བཏག་པ་བ་ཞེས་པས་བསྟན། བདུན་པ་འབྱིན་པ་ནི། དབྱུང་ལ་
གཉིས་ནས། ཚོགས་པས་སོ་ཞེས་པས་བསྟན། །
དེ་དག་ལས་འཕྲོས་པ་ཕན་ཡོན་དང་རྙེད་པའི་ཐོབ་ཚུལ་ནི། བག་ཡངས་དང་འབྲེལ་
ནས། ཕན་ཡོན་མིན་ཞེས་པས་བསྟན།
གཉིས་པ་གོས་ཀྱི་གཞི་ལ་བདུན་སྟེ། གོས་ཀྱི་རྒྱུ་རུང་མི་རུང་བསྟན་པ། རུང་བ་ལས་
བཟོ་བའི་ཚུལ། བཟོས་པ་དང་། མ་བཟོས་པ་དང་། རྙེད་པ་རྣམས་རིམ་གྱིས་གཙོ་ཆེ་བའི་
ཡོ་བྱད་གསུམ་དུ་ཕྱེ་བ། དབྱེ་བ་སོ་སོའི་རྣམ་བཞག བྱིན་རླབས་འཇིག་པའི་རྒྱུ། གོས་རྙེད་
311



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སོགས་གོ་བའི་ཚུལ། མཐའ་གཉིས་སྤང་བར་གདམས་པའོ། །དང་པོ་ནི། རྒྱུ་ཚང་ནས།
རུང་བ་བདུན་ཞེས་པས་བསྟན། གཉིས་པ་རུང་བའི་གོས་ལས་བཟོ་ཚུལ་ནི། བཀྲུས་ཏེ་ནས།
ཐབས་རུང་ཞེས་པས་བསྟན། གསུམ་པ་བཟོས་པ་སོགས་ཀྱི་སྒོ་ནས་ཡོ་བྱད་གསུམ་དུ་དབྱེ་
བ་ནི། འཚོ་དང་མཁོ་བ་ལྷག་པའི་ཡོ་བྱད་གསུམ་ཞེས་པས་བསྟན། བཞི་པ་དབྱེ་བ་སོ་སོའི་
རྣམ་བཞག་རྒྱས་པར་བཤད་པ་ལ་དང་པོ་འཚོ་བའི་ཡོ་བྱད་ཀྱི་རྣམ་བཞག་ལ་བཞི་སྟེ། དབྱེ་
བ་དང༌། ངོ་བོ་དང༌། བྱིན་གྱིས་བརླབས་པ་དང་། བགོ་བའི་དུས་སོ། །དང་པོ་ནི། ལུས་
འཚོའི་ཕྱིར་གནང་ནས། བཅུ་གསུམ་ཞེས་པས་བསྟན། གཉིས་པ་སོ་སོའི་ངོ་བོ་ནི། ངོ་བོ་
སྣམ་སྦྱར་ནས། སྒྲུབ་པ་ཞེས་པས་བསྟན། གསུམ་པ་བྱིན་གྱིས་བརླབས་པ་ནི། བྱིན་གྱིས་
བརླབས་ཏེ་ནས། བྱིན་རླབས་རུང་ཞེས་པས་བསྟན། བཞི་པ་བགོ་བའི་དུས་ནི། སྣམ་སྦྱར་
བསོད་སྙོམས་ནས། ལེགས་པར་སྐྱོང་ཞེས་པས་བསྟན། གཉིས་པ་གོས་མ་བཟོས་པ་གཙོ་
ཆེ་བ་མཁོ་བའི་ཡོ་བྱད་ནི། རང་དང་ཚངས་པར་མཚུངས་སྤྱོད་ནས། ཡོ་བྱད་དོ་ཞེས་པས་བསྟན།
གསུམ་པ་རྙེད་པ་གཙོ་ཆེ་བ་ལྷག་པའི་ཡོ་བྱད་ནི། གཞན་ལ་ཡིད་གཏད་ནས། ལྷག་པའི་ཡོ་
བྱད་དོ་ཞེས་པས་བསྟན། ལྔ་པ་བྱིན་རླབས་འཇིག་པའི་རྒྱུ་ནི། རྟེན་དང་དངོས་པོ་ནས།
བསལ་ལོ་ཞེས་པས་བསྟན། དྲུག་པ་གོས་རྙེད་སོགས་བགོ་བའི་ཚུལ་ནི། གོས་རྙེད་ནས།
ལས་ཀྱིས་བགོ། ཞེས་པས་བསྟན། བདུན་པ་མཐའ་གཉིས་སྤང་བར་གདམས་པ་ནི། སྤྱིར་
ན་ནས། བརྟེན་པར་གསུངས་ཞེས་པས་བསྟན།
གསུམ་པ་ཀོ་ལྤགས་ཀྱི་གཞི་ལ་གསུམ་སྟེ། མཐའ་འཁོབ་སྤྱིར་འཆིལ་ལྷམ་གནང་བ།
མིག་སོགས་ལ་ཕན་པའི་དོམ་ལྤགས་གནང་བ། མཐའ་འཁོབ་བྱེ་བྲག་པར་ཀོ་ལྤགས་
བརྟེན་བྱར་གསུངས་པའོ། །དང་པོ་ནི། མི་རུང་ཤས་ཆེ་ནས། སོགས་ལ་བཀག་ཅེས་པས་བསྟན།
312



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
གཉིས་པ་ནི། མིག་དང་ནས། གནང་ཞེས་པས་བསྟན། གསུམ་པ་ནི། མཐའ་འཁོབ་ནས།
དཔྱད་ཅེས་པས་བསྟན། །
བཞི་པ་སྨན་གྱི་གཞི་ལ་ལྔ་སྟེ། ངོ་བོ་སྤྱིར་བསྟན་པ། སོ་སོའི་མཚན་ཉིད་བསྟེན་ཚུལ་
དང་བཅས་པ། བྱེ་བྲག་དུས་རུང་གི་ཟས་ལ་ལོངས་སྤྱོད་པའི་ཚུལ། དམིགས་བསལ་གྱི་
གནང་བ་བསླབ་བྱ་གཞན་དང་བཅས་པ། མཐའ་གཉིས་སྤང་བར་གདམས་པའོ། །དང་པོ་ནི།
གང་ཞིག་ཁམས་ཟས་ནས། སྨན་སོགས་བཞི་ཞེས་པས་བསྟན། གཉིས་པ་སོ་སོའི་མཚན་
ཉིད་བསྟེན་ཚུལ་དང་བཅས་པ་ལ་དང་པོ་དུས་རུང་གི་སྨན་ནི། རབ་བྱུང་སྡེ་ལྔས་ནས། དག་
ཀྱང་ངོ་ཞེས་པས་བསྟན། གཉིས་པ་ཐུན་ཚོད་དུ་རུང་བའི་སྨན་ནི། གནང་བའི་བཏུང་བ་ནས།
ནད་པར་གནང་ཞེས་པས་བསྟན། གསུམ་པ་ཞག་བདུན་པའི་སྨན་ནི། ཞུན་མར་ནས། སྨན་
དུ་གྲགས། ཞེས་པས་བསྟན། བཞི་པ་འཚོ་བཅང་གི་སྨན་ནི། རྩ་བ་ནས། བྱིན་བརླབས་
གསུངས་ཞེས་པས་བསྟན། གསུམ་པ་བྱེ་བྲག་ཏུ་དུས་རུང་གི་ཟས་ལ་ལོངས་སྤྱོད་པའི་ཚུལ་ནི།
དུས་རུང་ཟས་ལ་ནས། མདོ་བསྔོ་བྱ་ཞེས་པས་བསྟན། བཞི་པ་དམིགས་བསལ་གྱི་གནང་
བ་བསླབ་བྱ་གཞན་དང་བཅས་པ་ནི། དམིགས་བསལ་ནས། ཀུན་ཏུ་སྤང་ཞེས་པས་བསྟན།
ལྔ་པ་མཐའ་གཉིས་སྤང་བར་གདམས་པ་ནི། མདོར་ན་ནས། མཐའ་ཡང་བསལ་ཞེས་
པས་བསྟན།
གསུམ་པ་དགོས་པ་སྒྲུབ་བྱེད་ལས་ཀྱི་གཞི་འཆད་པ་ལ་གཉིས་ཏེ། མིང་དོན་དང་
འབྲེལ་བའི་དབྱེ་བས་མདོར་བསྟན་པ་དང་། རྣམ་བཞག་རྒྱས་པར་བཤད་པའོ། །དང་པོ་ནི།
འགྲུབ་བྱེད་ནས། གང་ཟག་གིས་དབྱེ། ཞེས་པས་བསྟན། དེའི་དང་པོ་དགེ་འདུན་གྱི་ལས་
ལ་ལྔ་སྟེ། ལས་ཆགས་པའི་རྒྱུ་ཚོགས་དང་བསམ་པ། བརྗོད་པ་ལས་ཀྱི་ངོ་བོ། ལས་ཉམས་
313



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
སུ་མྱོང་བའི་དོན། ལས་ཆགས་པའི་དུས། ལས་ཀྱི་དབྱེ་བསྡུ་བསྟན་པའོ། །དང་པོ་ཚོགས་
ལ་གསུམ་སྟེ་བློ་མཐུན་པར་བྱེད་པ་དགེ་འདུན་གྱི་ཁྱད་པར། བརྗོད་པར་བྱེད་པ་ལས་
མཁན་གྱི་ཁྱད་པར། གང་ལ་བྱ་བ་ཡུལ་གྱི་ཁྱད་པར་རོ། །དེའི་དང་པོ་ལ་གྲངས་ཚང་པ་དང༌།
ཁ་སྐོང་འོས་པ་དང་། མི་མཐུན་པ་མེད་པ་གསུམ་གྱི་དང་པོ་ནི། དགེ་སློང་ཕ་དང་མ་ནས།
གྲངས་ཚང་བ་ཞེས་པས་བསྟན། གཉིས་པ་ཁ་སྐོང་བ་འོས་པ་ནི། མི་འདུག་འགྲེང་ནས།
འོས་ཤིང་ཞེས་པས་བསྟན། གསུམ་པ་མི་མཐུན་པ་མེད་པ་ནི། མཚམས་ནང་ནས། མེད་
ཅེས་པས་བསྟན། གཉིས་པ་བརྗོད་པར་བྱེད་པ་ལས་མཁན་གྱི་ཁྱད་པར་ནི། ལས་བྱེད་
མཁན་ནས། མཁས་ཤིང་སྤྲོ་ཞེས་པས་བསྟན། གསུམ་པ་གང་ལ་བྱ་བའི་ཡུལ་གྱི་ཁྱད་པར་
ལ་གཉིས་ཏེ། སེམས་ཅན་མ་ཡིན་པ་ལ་བྱ་བ་དང་། སེམས་ཅན་ལ་བྱ་བའོ། །དང་པོ་ནི།
མཚམས་ཆེན་ནས། དངོས་པོའི་ཁྱད་ཅེས་པས་བསྟན།
གཉིས་པ་སེམས་ཅན་ལ་བྱ་བ་ལ་གཉིས་ཏེ། ཁྱིམ་པའི་རྟེན་ལ་བྱ་བ་དང་། རབ་བྱུང་
གི་རྟེན་ལ་བྱ་བའོ། །དང་པོ་ནི། ལྷུང་བཟེད་སྒྲུབ་ནས། རྟེན་ལ་དང་ཞེས་པས་བསྟན།
གཉིས་པ་རབ་ཏུ་བྱུང་བའི་རྟེན་ལ་བྱ་བ་ལའང་གཉིས་ཏེ། བསྙེན་པ་མ་རྫོགས་པའི་རྟེན་ལ་
བྱ་བ་དང་། རྫོགས་པའི་རྟེན་ལ་བྱ་བའོ། །དང་པོ་ནི། དགེ་སློང་ནས། རྟེན་ལའོ། །ཞེས་
པས་བསྟན། གཉིས་པ་རྫོགས་པའི་རྟེན་ལ་བྱ་བ་ལའང་བཞི་སྟེ། སྦྱིན་པའི་ལས་དང༌།
བསྐོ་བའི་ལས་དང་། ཆད་པས་བཅད་པའི་ལས་དང༌། ཆད་པ་དང་རྗེས་སུ་མཐུན་པའི་
ལས་སོ། །དང་པོ་ནི། ཁང་པ་ནས། དྲུག་དང་ཞེས་པས་བསྟན། གཉིས་པ་བསྐོ་བའི་ལས་ནི།
གསང་སྟོན་ནས། མིན་ཞེས་པས་བསྟན། གསུམ་པ་ཆད་པས་བཅད་པའི་ལས་ནི།
བསྡིགས་ནས་བཅུ་བཞི་ཞེས་པས་བསྟན། བཞི་པ་ཆད་པ་དང་རྗེས་སུ་མཐུན་པའི་ལས་ནི།
314



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
བསྒོ་གྱུར་ནས། རྟེན་ལའོ་ཞེས་པས་བསྟན། དེ་བཞིན་དུ་བསམ་པ་ལའང་འདུ་ཤེས་དང་
ཀུན་སློང་གཉིས་ལས། དང་པོ་ནི། བྱེད་པོ་ནས། མིན་ཞེས་པས་བསྟན། གཉིས་པ་ཀུན་
སློང་ནི། བསྟན་འགྲོར་ནས། རྒྱུ་ཞེས་པས་བསྟན། སྤྱིའི་གཉིས་པ་བརྗོད་པ་ལས་ཀྱི་ངོ་བོ་ནི།
ལས་གང་ཡིན་ནས། དངོས་པོ་ཞེས་པས་བསྟན། གསུམ་པ་ལས་ཉམས་སུ་མྱོང་བའི་ཚད་ནི།
དགེ་འདུན་ནས། ཉམས་མྱོང་ཚད་ཅེས་པས་བསྟན། བཞི་པ་ལས་ཆགས་པའི་དུས་ནི།
གསོལ་བ་ནས། འཆགས་སོ་ཞེས་པས་བསྟན།
ལྔ་པ་ལས་ཀྱི་དབྱེ་བསྡུ་བསྟན་པ་ལ་གཉིས་ཏེ་སྤྱིར་བསྟན་པ་དང་། སོ་སོར་བཤད་
པའོ། །དང་པོ་ནི། དགེ་འདུན་ལས་ལ་ནས། འདུས་ཤིང་ཞེས་པས་བསྟན། གཉིས་པ་སོ་
སོར་བཤད་པ་ནི། སོ་སོའི་མཚན་ཉིད་ནས། ཞེས་བརྗོད་ཅེས་པས་བསྟན།
སྤྱི་དོན་གཉིས་པ་གང་ཟག་གི་ལས་ཞར་བྱུང་དང་བཅས་པ་ནི། ལྐོག་དང་མངོན་གྱུར་ནས།
བརྟག་ཅེས་པས་བསྟན། །
སྤྱི་དོན་གསུམ་པ་ཉམས་ན་ཕྱིར་བཅོས་པའི་ཐབས་ལ་གཉིས་ཏེ། དབྱེ་བ་དང་།
རྒྱས་བཤད་དོ། །དང་པོ་ནི། གལ་ཏེ་ཉམས་ན་ནས། འཕྲོས་པ་གཞན་ཞེས་པས་བསྟན།
དེའི་དང་པོ་ལྟུང་བ་ཕྱིར་བཅོས་ལ་གཉིས་ཏེ། ཕྱིར་བཅོས་ཀྱི་གཞི་དངོས་དང་། དེ་ལས་
འཕྲོས་པའི་གཞི་གཞན་བཤད་པའོ། །གཉིས་པ་རྒྱས་བཤད་ནི། དང་པོ་ལྟུང་བ་ཕྱིར་
བཅོས་ལ་གཉིས་ཏེ། དགེ་སློང་ཕ་མའི་ཕྱིར་བཅོས་དངོས་དང་། ཞར་བྱུང་བསླབ་ཚིག་སྔ་
མའི་ཕྱིར་བཅོས་སོ། །དང་པོ་ལ་གསུམ་སྟེ་ནན་ཏུར་གྱི་ཕྱིར་བཅོས་དང་། བཤགས་པས་
ཕྱིར་བཅོས། སྤོ་མགུའི་ཕྱིར་བཅོས་སོ། །དང་པོ་ལ་གསུམ་སྟེ་སྤྱིར་བསྟན་པ། སོ་སོར་
བཤད་པ། ནན་ཏུར་བྱས་པ་ལ་བཟོད་པ་བླང་བའོ། །དང་པོ་ལ་དྲུག་སྟེ། གཞི་གང་ལ་བྱ་བ།
315



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
དགེ་འདུན་གང་གིས་བྱ་བ། དུས་ནམ་གྱི་ཚེ་བྱ་བ། དགོས་པ་གང་གི་ཆེད་དུ་བྱ་བ། ཆོ་ག་ཇི་
ལྟར་བྱ་བ། མུ་བཞི་རྩིར་ཡོད་པ་ཁ་འཕངས་པའོ། །དང་པོ་ནི། གང་ལ་བྱ་བ་ནས། སྡིགས་
ཞེས་པས་བསྟན། གཉིས་པ་དགེ་འདུན་གང་གིས་བྱ་བ་ནི། བྱེད་པོ་ནས། དག་པས་ཞེས་
པས་བསྟན། གསུམ་པ་དུས་ནམ་གྱི་ཚེ་བྱ་བ་ནི། དགེ་འདུན་རྣམས་ནས། དུས་སུའོ་ཞེས་
པས་བསྟན། བཞི་པ་དགོས་པ་གང་གི་ཆེད་དུ་བྱ་བ་ནི། སྔར་བྱས་འཕྲོ་གཅོད་འཆོས་སུ་
གཞུག་པའི་ཕྱིར་ཞེས་པས་བསྟན། ལྔ་པ་ཆོ་ག་ཇི་ལྟར་བྱ་བ་ནི། གླེང་དྲན་ནས། ཡིས་ཀྱང་
ངོ་ཞེས་པས་བསྟན། དྲུག་པ་མུ་བཞི་རྩིར་ཡོད་པ་ཁ་འཕངས་པ་ནི། ནན་ཏུར་ནས། དབྱེ་བ་
ནི་ཞེས་པས་བསྟན། །
གཉིས་པ་སོ་སོར་བཤད་པ་ལ། ལས་ཀྱི་དབྱེ་བ་བཅུ་ཡོད་པའི་དང་པོ་སྡིག་པ་ནན་
ཏུར་ནི། འཐབ་ཀྲོལ་ནས། ལས་དང་ནི། ཞེས་པས་བསྟན། གཉིས་པ་སྨད་པ་ནན་ཏུར་ནི།
ལྷག་མ་ནས། གསོལ་བཞི་ཞེས་པས་བསྟན། གསུམ་པ་བསྐྲད་པ་ནན་ཏུར་ནི། ཁྱིམ་སུན་
འབྱིན་ནས། བསྐྲད་པའི་གསོལ་གཞི་ཞེས་པས་བསྟན། བཞི་པ་ཕྱིར་འགྱེད་ནན་ཏུར་ནི།
ཁྱིམ་པའམ་ནས། གནས་དབྱུང་བྱ་ཞེས་པས་བསྟན། ལྔ་པ་གནས་དབྱུང་བ་ནི། གནས་ཕྱུང་
རྒྱུ་བདུན་ནས། འོས་པར་བྱ་ཞེས་པས་བསྟན། དྲུག་པ་གསོ་སྦྱོང་བཞག་པ་དང་། བདུན་པ་
དགག་དབྱེ་བཞག་པ་དང་། བརྒྱད་པ་གསོལ་བརྗོད་བཞག་པ་རྣམས་ནི། ལྟུང་བ་གླེང་ཡང་ནས།
བཞག་པའོ་ཞེས་པས་བསྟན། དགུ་པ་དགེ་ཚུལ་བསྙིལ་བ་ནི། སྡིག་ལྟ་ནས། བརྗོད་ཅེས་
པས་བསྟན། བཅུ་པ་ལྷུང་བཟེད་ཁ་སྦུབ་པ་ནི། ཡང་དག་ནས། སྒྲུབ་པ་ཞེས་བྱ་ཞེས་པས་བསྟན།
གསུམ་པ་ནན་ཏུར་བྱས་པ་ལ་བཟོད་པ་བླང་བ་ནི། ནན་ཏུར་ནས། སྐལ་བས་དབེན་ཞེས་
པས་བསྟན། གཉིས་པ་བཤགས་པས་ཕྱིར་བཅོས་པ་ལ་ལྔ་སྟེ་ཡུལ། གང་ཟག བསམ་པ།
316



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
ཆོ་ག །དགོས་པའོ། །དང་པོ་ནི། བགོ་བསྒྱུར་བཅུ་ནི་ནས། ལ་བཤགས་ཞེས་པས་བསྟན།
གཉིས་པ་གང་ཟག་ནི། ལྟུང་བ་བྱུང་བ་ལྟར་ནས། གྱིས་སོ་ཞེས་པས་བསྟན། གསུམ་པ་
བསམ་པ་ནི། སྙིང་ནས་སོགས་ནས། བརྟན་པོ་གཙོ་ཞེས་པས་བསྟན། བཞི་པ་ཆོ་ག་ནི། ཆོ་
ག་ནས། གཞན་དུ་ཤེས་ཞེས་པས་བསྟན། ལྔ་པ་དགོས་པ་ནི། དགོས་པ་ནས། འགྱུར་བའོ་
ཞེས་པས་བསྟན། གསུམ་པ་སྤོ་མགུའི་ཕྱིར་བཅོས་ནི། ལྷག་མ་འཆབ་ནས། སྡོམ་ཞེས་
པས་བསྟན། །
གཉིས་པ་ཞར་བྱུང་བསླབ་ཚིགས་སྔ་མའི་ཕྱིར་བཅོས་ནི། དགེ་ཚུལ་ནས། བྱུང་ངོ་
ཞེས་པས་བསྟན། གཉིས་པ་དེ་ལས་འཕྲོས་པའི་གཞི་གཞན་བཤད་པ་ལ་གསུམ་སྟེ། དུས་
དང་དུས་མ་ཡིན་པས་བསྡུས་པའི་གཞི། ས་གཞན་ན་སྤྱོད་པའི་གཞི། ཡོངས་སུ་སྦྱོང་བའི་
གཞིའོ། །དང་པོ་ལ་སྒྲ་དོན་གང་དུ་སྨོས་པ་ལྟར་གྱི་སྤོ་བ་ཚུལ་བཞིན་དུ་སྤྱད་པས་བཅབ་
ཉེས་ལས་ལྡང་བའི་ཚད་དང་། སྤོ་བ་སྤྱད་པ་མ་རྫོགས་པས་ལྡང་བའི་དུས་མ་ཡིན་པ་གཉིས་
སོ་སོར་དབྱེ་བ་ལ་འཇུག་པས་འཆབ་ཉེས་སུ་གྱུར་པའི་ཚད་རྟོགས་དགོས་ལ། དེ་ལ་བཞི།
བསམ་པ། སྦྱོར་བ། མཐར་ཐུག་པའི་ཡན་ལག་སྟེ་བཞིའི་དང་པོ་ནི། མི་ཤེས་ནས། ལ་
འབྱུང་ཞེས་པས་བསྟན། གཉིས་པ་བསམ་པའི་ཡན་ལག་ནི། བྱུང་བར་ནས། གསོད་པ་
ཞེས་པས་བསྟན། གསུམ་པ་སྦྱོར་བའི་ཡན་ལག་ནི། དེ་ཡིས་ནས། ངག་ལས་ཞེས་པས་བསྟན།
བཞི་པ་མཐར་ཐུག་གི་ཡན་ལག་ནི། གོ་བར་ནས། ཞེས་བརྗོད། ཅེས་པས་བསྟན། གཉིས་
པ་ས་གཞན་ན་སྤྱོད་པའི་གཞི་ལ་གཉིས་སྟེ། མཚན་ཉིད་དང་འབྲེལ་བའི་དབྱེ་བ། དེ་ལ་
སྤྱོད་པའི་བསླབ་བྱའོ། །དང་པོ་ནི། སྤོ་ལས་ནས། གཞན་ན་གནས་ཞེས་པས་བསྟན། །
གཉིས་པ་དེ་དག་ལ་སྤྱོད་པའི་བསླབ་བྱ་ལས་གཞན་ན་གནས་པ་ཆུང་ངུ་དང་། ཆེན་
317



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པོ་གཉིས་སུ་བསྡུས་ནས་དམན་སྤྱོད་དང་དུ་བླང་མི་དགོས་པ་དང་། དགོས་པ་གཉིས་སུ་
འཇོག་པ་ཡོད་ནའང་འདིར་དབྱེ་བསལ་མི་མཛད་པའི་ལུགས་ལྟར་ན། སྤྱིའི་བསླབ་ནས།
བཞག་གོ་ཞེས་པས་བསྟན། གསུམ་པ་ཡོངས་སུ་སྦྱོང་བའི་གཞི་ལ་གསུམ་སྟེ། ཡུལ་གང་ལ་
གླེང་བ། དངོས་པོ་གང་གླེང་བ། གླེང་ནས་ཇི་ལྟར་སྒྲུབ་པའོ། །དང་པོ་ནི། གཞན་གྱི་ལྟུང་
བ་ནས། མིན་ཞེས་པས་བསྟན། གཉིས་པ་དངོས་པོ་གང་གླེང་བ་ནི། ལྟུང་བ་ནས། གཙོ་
ཞེས་པས་བསྟན། གསུམ་པ་གླེང་ནས་ཇི་ལྟར་སྒྲུབ་པའི་ཚུལ་ནི། གླེང་ཚེ་ནས། བསྟན་ཞེས་
པས་བསྟན། གཉིས་པ་དགེ་འདུན་མཐུན་པའི་ཆོས་ལས་ཉམས་པ་སོར་ཆུད་པར་བྱེད་པ་
རྩོད་པ་ཕྱིར་བཅོས་བཤད་པ་ལ་གཉིས་ཏེ། དབྱེ་བ་དང་། དབྱེ་བའི་ངོ་བོའོ། །དང་པོ་ནི།
རྩོད་པ་ཕྱིར་བཅོས་ནས། གཞི་སྟེ་ཞེས་པས་བསྟན། དང་པོ་ལ་གཉིས་ཏེ་ལས་ཀྱི་དབྱེན་དང་།
འཁོར་ལོའི་དབྱེན་ནོ། །དང་པོ་ལ་བྱ་བ་གང་གི་དབྱེན་དུ་འགྱུར་བ་དང་། གྱུར་པ་དེ་ཇི་ལྟར་
བསྡུམ་པའི་ཚུལ་གཉིས་ཀྱི། དང་པོ་ནི། མཚམས་ཀྱི་ནང་ནས། རག་ལས་ཞེས་པས་བསྟན།
གཉིས་པ་དབྱེན་དུ་གྱུར་པ་ཇི་ལྟར་བསྡུམ་པའི་ཚུལ་ནི། བྱེ་འགྱུར་ནས། སྦྱར་ཞེས་པས་བསྟན།
གཉིས་པ་འཁོར་ལོའི་དབྱེན་ནི། ཐར་ལམ་ནས། པས་སོ་ཞེས་པས་བསྟན། གཉིས་པ་རྩོད་
པའི་གཞི་ལ་གསུམ་སྟེ་ངོ་བོ་ངོས་བཟུང་བ་དང་། རྩོད་པ་གང་ལ་ཞི་བྱེད་གང་འཇུག་པ།
རྩོད་པ་ཞི་བའི་ཕན་ཡོན་ནོ། དང་པོ་ནི། འཁྲུགས་ལོང་ནས། བདུན་ནོ་ཞེས་པས་བསྟན།
གཉིས་པ་རྩོད་པ་གང་ལ་ཞི་བྱེད་གང་འཇུག་པ་ལ་གཉིས་ཏེ། མདོར་བསྟན་པ་དང་། སོ་
སོར་བཤད་པའོ། །དང་པོ་ནི། དང་པོར་མངོན་སུམ་ནས། ཞིར་འགྱུར་ཞེས་པས་བསྟན།
གཉིས་པ་སོ་སོར་བཤད་པ་ལ་བཞིའི་དང་པོ་ནི། ཆོ་ག་ནས། ཞི་བར་བྱ་ཞེས་པས་བསྟན།
རྩོད་པ་གཉིས་པ་ཞི་བྱེད་ནི། གཉིས་པ་ནས། གོ་བ་གཙོ་ཞེས་པས་བསྟན། རྩོད་པ་གསུམ་
318



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
པ་ཞི་བྱེད་ནི། གསུམ་པ་ནས། གཅེས་ཞེས་པས་བསྟན། རྩོད་པ་བཞི་པ་ཞི་བྱེད་ནི། བཞི་
པར་ནས། འགྲུབ་ཅེས་པས་བསྟན། གསུམ་པ་རྩོད་པ་ཞི་བའི་ཕན་ཡོན་ནི། དགོས་པ་ནས།
འགྱུར་ཞེས་པས་བསྟན།
བདེ་བར་གནས་པའི་རྐྱེན་གྱི་ཡ་གྱལ་བསྟན་པ་ཡུན་རིང་དུ་གནས་པར་བྱ་བ་གནས་
མལ་གྱི་གཞི་ལ་དྲུག་སྟེ། དགེ་འདུན་སྤྱིའི་གཙུག་ལག་ཁང་བཞེངས་པའི་ཚུལ། དེ་ལ་རི་
མོའི་བཀོད་པ། གང་ཟག་གི་ཁང་པའི་ཁྱད་པར། གཙུག་ལག་ཁང་ལ་སྤྱོད་པའི་ལས་ཚན་
གྱི་རིམ་པ། བསླབ་ཚིག་གོང་མར་ཕྱག་བྱ་བའི་ཚུལ། སྟེང་དུ་རྒྱལ་མཚན་འཛུག་པ། ཞར་
བྱུང་གནས་མལ་གྱི་དགོས་པ་ཅུང་ཟད་སྨོས་པའོ། །དང་པོ་ནི། གནས་མལ་གཞི་ནས། སེང་
ཁྲི་བྱ་ཞེས་པས་བསྟན། གཉིས་པ་བཞེངས་ནས་རི་མོའི་བཀོད་པ་བྱ་བའི་ཚུལ་ནི། སྒོ་ལ་ནས།
སྒྲུབ་ཅེས་པས་བསྟན། གསུམ་པ་གང་ཟག་གི་ཁང་པའི་ཁྱད་པར་ནི། གང་ཟག་སོ་སོའི་ནས།
རྣམ་པར་བསལ་ཞེས་པས་བསྟན། བཞི་པ་གཙུག་ལག་ཁང་ལ་སྤྱོད་པའི་ལས་ཚན་གྱི་རིམ་
པ་ནི། ཀུན་དགའ་ར་བར་ནས། བསྐོས་ལ་བཞག་ཅེས་པས་བསྟན། ལྔ་པ་བསླབ་ཚིགས་
གོང་མ་ཕྱག་བྱའི་ཡུལ་ནི། བསླབ་ཚིགས་འོག་མ་ནས། གཉིས་སོ་ཞེས་པས་བསྟན། དྲུག་
པ་མཆོད་རྟེན་དང་ཀུན་དགའ་ར་བ་ལ་རྒྱལ་མཚན་འཛུག་པ་ནི། མཆོད་རྟེན་ནས། ཡོད་དོ་
ཞེས་པས་བསྟན། ཞར་བྱུང་གནས་མལ་གྱི་དགོས་པ་ཅུང་ཟད་བཤད་པ་ནི། དེ་ལྟར་ནས།
ཡུན་རིང་སྐྱོང་ཞེས་པས་བསྟན། ལེའུའི་མཇུག་བསྡུ་བ་ནི། ཡོངས་རྫོགས་ནས། ལེའུ་སྟེ་
གཉིས་པའོ། །ཞེས་པས་བསྟན་ཏོ། ། ། ། །
སྐབས་ཀྱི་དོན་གཉིས་པ་བྱང་ཆུབ་སེམས་དཔའི་སྡོམ་པའམ། སེམས་བསྐྱེད་གཏན་
ལ་འབེབ་པ་ལ་བཞི་སྟེ། ངོ་བོ་ངོས་བཟུང་བ། དང་པོར་བླང་བའི་ཐབས། བར་དུ་བསྙུང་
319



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
པའི་ཐབས། ཉམས་ན་ཕྱིར་བཅོས་པའོ། །དང་པོ་ལ་གསུམ་སྟེ། མཚན་གཞི། མཚན་ཉིད།
དབྱེ་བའོ། །དང་པོ་མཚན་གཞི་སྤྱིར་བསྟན་པ་ནི། སེམས་བསྐྱེད་ལ་ནི་ནས་སེམས་སུ་
མཐུན། །ཞེས་པས་བསྟན། གཉིས་པ་མཚན་ཉིད་ལ་དོན་དམ་བྱང་སེམས་ཀྱི་མཚན་ཉིད་
འོག་ཏུ་འཆད་པར་འགྱུར་ལ། འདིར་ཀུན་རྫོབ་བྱང་སེམས་ཀྱི་མཚན་ཉིད་ལ་གཉིས་ཏེ།
མཚན་ཉིད་དངོས་དང་། མཚན་ཉིད་དེ་ལྡན་གྱི་མིང་གི་རྣམ་གྲངས་སོ། །དེའི་དང་པོ་ལ་
གཉིས་ཏེ་སེམས་བསྐྱེད་ཀྱི་མཚན་ཉིད་དང་། དེ་ཉིད་སྡོམ་པར་སོབ་པའི་མཚན་ཉིད་དོ། །
དེའི་དང་པོ་ནི་རྫོགས་བྱང་ཆུབ་ཀྱི་ནས་མཚན་ཉིད་དང་། །ཞེས་པས་བསྟན། གཉིས་པ་
མཚན་ཉིད་དེ་ལྡན་གྱི་མིང་གི་རྣམ་གྲངས་ནི། བྱང་སེམས་སོ་སོར་ཐར་བ་ནས་རྣམ་གྲངས་སོ། །
ཞེས་པས་བསྟན། གསུམ་པ་དབྱེ་བ་སྤྱིར་བསྟན་པ་ལ་ཚུལ་གཉིས་སུ་ཡོད་པའི་དང་པོ་ཆོས་
རྗེ་པའི་སེམས་བསྐྱེད་ཆེན་མོ་ལྟར་ན་ལྔ་སྟེ། ངོ་བོས་དབྱེ་བ། ཡུལ་གྱིས་དབྱེ་བ། སྐྱེ་ཚུལ་
གྱིས་དབྱེ་བ། ས་མཚམས་ཀྱིས་དབྱེ་བ། རྟེན་གྱིས་དབྱེ་བའོ། །དང་པོ་ནི། ངོ་བོས་སོགས་
ཚིག་རྐང་གཅིག་དང་། གཉིས་པ་ནི། ཡུལ་གྱིས་སོགས་ཚིག་རྐང་གཅིག་དང་། གསུམ་པ་ནི།
སྐྱེ་ཚུལ་སོགས་ཚིག་རྐང་གཉིས་དང་། བཞི་པ་ནི། ས་མཚམས་ནས། སྦྱར་བའོ། །ཞེས་
པས་དང་། ལྔ་པ་ནི། རྟེན་གྱིས་ནས། ཤེས་པར་བྱ། ཞེས་པས་བསྟན། མདོར་བསྡུས་པ་
རབ་དབྱེའི་སྤྱི་དོན་ལྟར་ན་གསུམ་སྟེ། ཡང་ན། རྟེན་དང་ངོ་བོ་ཆོ་གས་འབྱེད། །ཅེས་རྟེན་
གྱིས་དབྱེ་བ་དང་། ངོ་བོས་དང་། ཆོ་གས་སོ། །དང་པོ་ནི། ཐེག་ཆེན་སློབ་ལམ་ནས། སྡོམ་
པའོ། །ཞེས་པས་བསྟན། གཉིས་པ་ནི། བྱང་ཆུབ་ཆེ་ལ་ནས། སེམས་བསྐྱེད་དེ། ཞེས་པས་
བསྟན། གསུམ་པ་ནི། ཕར་ཕྱིན་ལུགས་ནས། ཆ་མཐུན་ནོ། །ཞེས་པས་བསྟན། སྤྱི་དོན་
གཉིས་པ་དང་པོར་བླང་བའི་ཐབས་ལ་གསུམ་སྟེ། སྡོམ་པ་བླང་བའི་ཆོ་ག་དང་། བླངས་པ་
བླ
32)



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
དེ་ཇི་ལྟར་སྐྱེ་བའི་ཚུལ་དང་། སྐྱེས་པའམ་ཐོབ་པ་དེའི་ས་མཚམས་སོ། །དང་པོ་ལ་གསུམ་སྟེ།
གང་གིས་བླང་བ་རྟེན་གྱིས་ཁྱད་པར། གང་ལས་ལེན་པ་ཡུལ་གྱི་ཁྱད་པར། ཇི་ལྟར་བླང་བ་
ཆོ་གའི་ཁྱད་པར་རྣམས་སོ། །དེའི་དང་པོ་ནི། བླང་བའི་རྟེན་ནི་ནས། མར་མེ་མཛད་ཀྱིས་
གསུངས། ཞེས་པས་བསྟན། གཉིས་པ་གང་ལས་བླང་སའི་ཡུལ་གྱི་ཁྱད་པར་ནི། ལེན་
ཡུལ་ནས། གཙོ་ཆེ་ཞེས་པས་བསྟན། གསུམ་པ་ཇི་ལྟར་བླང་བའི་ཆོ་གའི་ཁྱད་པར་པ་ལ་
གསུམ་སྟེ། དབྱེ་བ་དངོས་དང་། མཐའ་དཔྱད་པ་དང་། ལེན་ཡུལ་གྱི་དམིགས་བསལ་ལོ། །
དང་པོ་ནི། ཆོ་ག་ལ། དང་པོ་ལྟར་ན་ནས་རྗེས་ཀྱི་ཆོས། ཞེས་དང་། གཉིས་པ་ལྟར་ན་ནས།
གཏང་རག་བྱ་ཞེས་པས་བསྟན། །གཉིས་པ་མཐའ་དཔྱད་པ་ནི། འདི་གཉིས་ནས། བསྟུན་
པས་དོགས། །ཞེས་པས་བསྟན། གསུམ་པ་ལེན་ཡུལ་གྱི་དམིགས་བསལ་ནི། གལ་ཏེ་སྡོམ་
པ་ནས། བྱང་སར་བཤད། ཅེས་པས་བསྟན། གཉིས་པ་བླངས་པ་དེ་ཇི་ལྟར་སྐྱེ་བའི་ཚུལ་ནི།
ངོ་བོ་ཙམ་ནས། བྱང་སྡོམ་འགྲོ་ཞིང་། ཞེས་པས་བསྟན། གསུམ་པ་སྐྱེས་པའམ་ཐོབ་པ་དེའི་
ས་མཚམས་ནི། ཚོགས་ལམ་ལ་ནས། མཚམས་སུ་སྐྱེ། ཞེས་པས་བསྟན། །
སྤྱི་དོན་གསུམ་པ་བར་དུ་བསྲུང་བའི་ཚུལ་ལ་གསུམ་སྟེ། བསྲུང་ཚུལ་སྤྱིར་གདམས་
པ་དང་། བསླབ་བྱ་དངོས་དང་། ཉེས་དམིགས་དང་ཕན་ཡོན་བསྟན་པའོ། །དང་པོ་ནི།
ཐོབ་པ་མ་ཉམས་ནས། བསྐྱེད་ཅིང་སྒྲུབ། ཅེས་པས་བསྟན། གཉིས་པ་ལ་གཉིས་ཏེ།
བསླབ་བྱའི་གནས་མཐའ་དག་སྤྱིར་བསྟན་པ་དང༌། རྩ་ལྟུང་སོགས་ཀྱི་རྣམ་བཞག་བྱེ་བྲག་
ཏུ་བཤད་པ། སྲུང་བའི་དུས་སྐབས་ལ་དཔྱད་པའོ། །བསླབ་བྱའི་གནས་ལ་གཉིས་ཏེ། སྨོན་
འཇུག་ཐུན་མོང་གི་བསླབ་པར་བྱ་བ་དང་། སོ་སོའི་བསླབ་པར་བྱ་བའོ། །དེའི་དང་པོ་ལ་
གཉིས་ཏེ། སྒྲུབ་པར་བྱ་བའི་ཆོས་གསུམ་དང་། ཤེས་པར་བྱ་བའི་ཆོས་བཞིའོ། །དང་པོ་ནི།
321



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བསླབ་བྱ་དངོས་ལ་ནས། སྒྲུབ་པའི་ཆོས་ཞེས་པས་བསྟན། གཉིས་པ་ནི། བསམ་པ་ངན་
པས་ནས། བྱ་བའི་ཆོས། ཞེས་པས་བསྟན།།
གཉིས་པ་སོ་སོའི་བསླབ་བྱ་ལ་གཉིས་ཏེ། རྒྱས་པར་བསླབ་པ་དང་། བསྡུས་ཏེ་
བསླབ་པའོ། །རྒྱས་པ་ལ་གཉིས་ཏེ། སྨོན་པའི་བསླབ་བྱ་དང་། འཇུག་པའི་བསླབ་བྱའོ། །
དང་པོ་ལ་གཉིས་ཏེ། སྤང་བའི་བསླབ་བྱ་དང་། སྒྲུབ་པའི་བསླབ་བྱའོ། །སྤང་བའི་བསླབ་
བྱ་ལ་གསུམ་ཏེ། མི་མཐུན་པའི་ཕྱོགས་གསུམ། ནག་པོའི་ཆོས་བཞི། མི་འཕེལ་བའི་རྒྱུ་དྲུག་
སྤང་བའོ། །དེའི་དང་པོ་ནི། སོ་སོའི་བསླབ་བྱ་ནས། མི་མཐུན་ཕྱོགས་སོ། །ཞེས་པས་བསྟན།
གཉིས་པ་ནི། བླ་མ་དང་། ཆོས་བཞིར་གྲགས། །ཞེས་པས་བསྟན། གསུམ་པ་ནི། སྡིག་
པའི་ནས། སྤང་བྱའོ། །ཞེས་པས་བསྟན། གཉིས་པ་སྒྲུབ་པའི་བསླབ་བྱ་ནི། སངས་རྒྱས་ནས།
སྒྲུབ་བྱའི་ཆོས། ཞེས་པས་བསྟན། གཉིས་པ་འཇུག་པའི་བསླབ་བྱ་ལའང་གཉིས་ཏེ། སྤང་
བྱ་དང་། སྒྲུབ་བྱའོ། །དང་པོ་ནི། འཇུག་པའི་བསླབ་བྱ་ནས། སྤང་བྱའོ། ། ཞེས་པས་བསྟན།
གཉིས་པ་བསྒྲུབ་པའི་བསླབ་བྱ་ལ་གཉིས་ཏེ། མི་ཉམས་པའི་རྒྱུ་དང་། འཕེལ་བའི་རྒྱུ་ལ་
བསླབ་པའོ། །དང་པོ་ལ་གསུམ་སྟེ། ཚེ་འདིར་མི་ཉམས་པའི་རྒྱུ། ཕྱི་མ་ཕན་ཆད་དུ་མི་
ཉམས་པའི་རྒྱུ། རྣམ་པ་ཐམས་ཅད་དུ་མི་ཉམས་པའི་རྒྱུའོ། །དེའི་དང་པོ་ནི། བྱང་ཆུབ་
སེམས་བསྐྱེད་ནས། རྒྱུ་ཡིན། ཞེས་པས་བསྟན། གཉིས་པ་ནི། དུས་གསུམ་དུ་ནས། མི་
ཉམས་རྒྱུ། ཞེས་པས་བསྟན། གསུམ་པ་ནི། བྱང་ཆུབ་སེམས་ལ་ནས། མི་ཉམས་རྒྱུ། ཞེས་
པས་བསྟན། གཉིས་པ་འཕེལ་བའི་རྒྱུ་བྱང་ཆུབ་སེམས་དཔའི་བསླབ་པའི་གནས་མཐའ་
དག་ཚུལ་ཁྲིམས་གསུམ་དུ་འདུས་པས་འདིར་བཤད་པ་ལ། བྱང་ཆུབ་སོགས་ཚིག་རྐང་
གཉིས་ཀྱིས་མཚམས་སྦྱར་ནས། དང་པོ་ཉེས་སྤྱོད་སྡོམ་པའི་ཚུལ་ཁྲིམས་བཤད་པ་ལ་
322



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
གསུམ་སྟེ། མཚན་ཉིད་དང་། དབྱེ་བ་དང་། ཉེ་བར་མཁོ་བའི་མཐའ་དཔྱད་དོ། །དང་པོ་ནི།
ཉེས་སྤྱོད་ནས། མཚན་ཉིད་ཅན། བར་གྱིས་བསྟན། གཉིས་པ་དབྱེ་བ་ལ་གཉིས་ཏེ། རང་
བཞིན་གྱི་ཁ་ན་མ་ཐོ་བ་དང་། བཅས་པའི་ཁ་ན་མ་ཐོ་བ་གཉིས་སོ། །དང་པོ་ནི། སྤྱད་པ་
ཙམ་གྱིས་ནས། །ཁྱད་མི་བསད་། ཅེས་པས་བསྟན། །
གསུམ་པ་མཐའ་དཔྱད་པ་ནི། བཅས་ལ་ནས། ཉེས་པར་འགྱུར། ཞེས་པས་བསྟན།
གཉིས་པ་དགེ་བ་ཆོས་བསྡུད་ཀྱི་ཚུལ་ཁྲིམས་ལ་གཉིས་ཏེ། ཕ་རོལ་ཏུ་ཕྱིན་པ་དྲུག་ལ་སློབ་
པ་དང་། ཤེས་བྱའི་གནས་མཐའ་དག་སློབ་པའོ། །དང་པོ་ལ་གཉིས་ཏེ། མདོར་བསྟན་པ་དང་།
རྒྱས་པར་བཤད་པའོ། །དེའི་དང་པོ་ལ་བདུན་སྟེ། མཚན་ཉིད། སྒྲ་དོན། དབྱེ་བ། གྲངས་
ངེས་ཀྱི་བསྡུ་བ། གོ་རིམ། སྒྲུབ་ཚུལ། ཡོན་ཏན་གྱི་ཁྱད་པར་ཕན་ཡོན་དང་བཅས་པའོ། །
དང་པོ་ནི། གཉིས་པ་བྱང་ཆུབ་ནས། བཅས་ལ་ཞེས་པས་བསྟན། གཉིས་པ་སྒྲ་དོན་ནི། སོ་
སྐྱེ་ནས། དོན་ཅན་ཞེས་པས་བསྟན། གསུམ་པ་དབྱེ་བ་ནི། སྦྱིན་སོགས་ནས། དྲུག་དྲུག་
ལྡན་ཞེས་པས་བསྟན། བཞི་པ་གྲངས་ཀྱི་བསྡུ་བ་ནི། རྒྱུ་དང་ངོ་བོ་ནས། གསུམ་དུ་འདུ་
ཞེས་པས་བསྟན། ལྔ་པ་གོ་རིམ་ནི། སྔ་མ་ལ་བརྟེན་ནས། འཇོག་ཅེས་པས་བསྟན། དྲུག་པ་
སྒྲུབ་ཚུལ་ནི། ཚེ་འདིའི་ལན་དང་ནས། བསྒྲུབ་ཅེས་པས་བསྟན། བདུན་པ་ཡོན་ཏན་གྱི་
ཁྱད་པར་ཕན་ཡོན་དང་བཅས་པ་ནི། རྫོགས་པའི་བྱང་ཆུབ་ནས། དབྱེར་མེད་ཐོབ། ཅེས་
པས་བསྟན། ཕྱི་དོན་གཉིས་པ་སོ་སོའི་ངོ་བོ་རྒྱས་པར་བཤད་པ་ནི། སོ་སོའི་ངོ་བོ་ནས།
ཟིན་པར་གཅེས། ཞེས་པས་བསྟན། གཉིས་པ་ཤེས་བྱའི་གནས་མཐའ་དག་ལ་སློབ་པ་ནི།
གཞན་ཡང་རྒྱལ་པོའི་སྲས་ཀྱི་ནས། གནས་ཀུན་བསླབ། ཅེས་པས་བསྟན། གསུམ་པ་
སེམས་ཅན་དོན་བྱེད་ཀྱི་ཚུལ་ཁྲིམས་བཤད་པ་ལ་གཉིས་ཏེ། མཚན་ཉིད་དང་། དབྱེ་བའོ། །
323



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
དང་པོ་ནི། གསུམ་པ་སེམས་ཅན་དོན་བྱེད་ནས། མཚུངས་ལྡན་བཅས། ཞེས་པས་བསྟན།
གཉིས་པ་དབྱེ་བ་ནི། དབྱེ་ན་བཞི་སྟེ་ནས། སྤངས་པར་སྤྱད། ཅེས་པས་བསྟན། ཞར་ལས་
འོངས་པ་ལ་གཉིས་ཏེ་བསླབ་པ་རྣམས་མྱུར་དུ་འགྲུབ་པའི་རྒྱུ་དང་། མ་བཤད་པ་གཞན་དུ་
ཁ་འཕངས་པའི་ཚུལ་ལོ། །དང་པོ་ནི། བསླབ་པ་ཐམས་ཅད་ནས། རྒྱུན་དུ་བསྟེན། ཞེས་
པས་བསྟན། གཉིས་པ་མ་བཤད་པ་གཞན་དུ་ཁ་འཕངས་པའི་ཚུལ་ནི། རྒྱས་པ་བསླབ་
བཏུས་ནས། འབྱུང་བཞིན་བསླབ། ཅེས་པས་བསྟན། གཉིས་པ་བསྡུས་ཏེ་བསླབ་པའི་ཚུལ་ནི།
བརྩོན་པ་ཐ་མས་ནས། རིག་པས་གྲུབ་ཅེས་པས་བསྟན། །
སྤྱི་དོན་གཉིས་པ་རྩ་ལྟུང་སོགས་ཀྱི་རྣམ་བཞག་བྱེ་བྲག་ཏུ་བཤད་པ་ལ་གཉིས་ཏེ།
སྤྱི་དང་། ཡན་ལག་གི་དོན་ཏོ། དང་པོ་ལ་གཉིས་ཏེ། མཚན་ཉིད་དང་། དབྱེ་བའོ། །དང་པོ་ནི།
སྡོམ་པའི་ནས། ཉེས་བྱས་ཞེས་པས་བསྟན། གཉིས་པ་ནི། རྣམ་བཞག་སོལ་གཉིས་ཐ་དད་པས།
ཞེས་པས་བསྟན། གཉིས་པ་ཡན་ལག་གི་དོན་ནི། དང་པོ་དབུ་མ་པའི་ལུགས་བཤད་པ་ལ་
གཉིས་ཏེ། རྩ་ལྟུང་བཤད་པ་དང་། ཉེས་བྱས་བཤད་པའོ། །དང་པོ་ལ་གཉིས་ཏེ། མདོར་
སྨོས་པ་དང་། བཤད་པ་དངོས་སོ། །དང་པོ་ནི། དང་པོའི་ནས། གཅིག་ཏུ་འདུས་ཞེས་
པས་བསྟན། གཉིས་པ་བཤད་པ་དངོས་ལ། དང་པོ་དབང་རྣོན་ལ་བཅུ་བཞིར་དབྱེ་བ་ནི།
དཀོན་མཆོག་དཀོར་འཕྲོག་ནས། དགོངས་པའོ། །ཞེས་པས་བསྟན། གཉིས་པ་དབང་པོ་
འབྲིང་ལ་བཞི་རུ་བསྟན་པ་ནི། བཞི་རུ་ནས། དགོངས་པའོ། །ཞེས་པས་བསྟན། གསུམ་པ་
དབང་རྟུལ་གཅིག་ཏུ་བསྡུ་བ་ནི། གཅིག་ཏུ་ནས། རྩ་ལྟུང་ཞེས་བརྗོད། ཞེས་པས་བསྟན།
གཉིས་པ་ཡན་ལག་གི་ཉེས་བྱས་བཤད་པ་ལ་གཉིས་ཏེ། བསླབ་བཏུས་ནས་དངོས་སུ་
བཤད་པ་དང་། སོགས་ཀྱིས་བསྡུས་པའོ། །དང་པོ་ནི། ཉེས་བྱས་ནི་ནས། དེ་ཙམ་དང་།
324



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
ཞེས་པས་བསྟན། གཉིས་པ་ནི། སོགས་ཀྱི་ནས། ཉིད་དུ་འདུ། ཞེས་པས་བསྟན། །
གཉིས་པ་སེམས་ཙམ་པའི་སེམས་བསྐྱེད་ཀྱི་རྩ་ལྟུང་སོགས་ཀྱི་རྣམ་བཞག་ལ་རང་
གཉིས་ཏེ། མདོར་སྨོས་པ་དང་། བཤད་པ་དངོས་སོ། དང་པོ་ནི། བྱང་སའི་ནས། ཉེས་
བྱས་གཉིས་ཞེས་པས་བསྟན། གཉིས་པ་ལ་གཉིས་ཏེ། ཕམ་འདྲ་བཤད་པ་དང་། ཉེས་བྱས་
བཤད་པའོ། །དང་པོ་ལ་གཉིས་ཏེ། རང་རང་གི་ཡན་ལག་དང་། ཐུན་མོང་གི་ཡན་ལག་གོ།
དང་པོ་ནི། བསྙེད་དང་ནས། ངོ་བོ་སྟེ་ཞེས་པས་བསྟན། གཉིས་པ་ཐུན་མོང་གི་ཡན་ལག་ནི།
བཞི་ཀར་ནས། ཕྱི་མ་གཙོ། ཞེས་པས་བསྟན། གཉིས་པ་ཡན་ལག་གི་ཉེས་བྱས་ལ་གཉིས་ཏེ།
དགེ་བ་ཆོས་བསྡུད་དང་འགལ་བ་དང་། སེམས་ཅན་དོན་བྱེད་དང་འགལ་བའོ། །དེ་དག་
བཤད་པ་ལ། ཉེས་བྱས་བཞི་བཅུ་རྩ་དྲུག་གསུངས་པ་ལས། ཞེས་སྤྱིའི་གྲངས་ཀྱིས་ལམ་
ཕྱེས་ནས་སོ་སོར་བཤད་པ་ལ། དང་པོ་ནི། དགེ་བ་ཆོས་བསྡུད་ནས། ཤེས་རབ་དང་
འགལ་བརྒྱུད། ཅེས་པས་བསྟན། གཉིས་པ་སེམས་ཅན་དོན་བྱེད་དང་འགལ་བ་ནི།
སེམས་ཅན་དོན་བྱེད་ནས། འགྲེལ་པར་ཤེས། ཞེས་པས་བསྟན།
སྤྱི་དོན་གསུམ་པ་བསྲུང་བའི་དུས་སྐབས་ལ་དབྱེ་བ་ནི། དབུ་སེམས་ནས། གཞན་
ལའང་བསྒྲེ། ཞེས་པས་བསྟན། གསུམ་པ་ཕན་ཡོན་དང་ཉེས་དམིགས་བསྟན་པའི་དང་པོ་
ཉམས་པའི་ཉེས་དམིགས་བསྟན་པ་ལ་གཉིས་ཏེ། ལྟུང་བ་སྤྱིའི་ཉེས་དམིགས་དང༌། ཁྱད་
པར་རྩ་ལྟུང་གི་ཉེས་དམིགས་སོ། །དང་པོ་ནི། ཉམས་ན་ནས། འདུ་ཞེས་པས་བསྟན།
གཉིས་པ་ཁྱད་པར་རྩ་ལྟུང་གི་ཉེས་དམིགས་ནི། དགེ་རྩ་གཅོད་ཅིང་ནས། འགྲོ་ཞེས་པས་
བསྟན། མ་ཉམས་པའི་ཕན་ཡོན་བསྟན་པ་ནི། མ་ཉམས་ནས། ཐོབ་ཅེས་པས་བསྟན། །
སྤྱི་དོན་བཞི་པ་ཉམས་ན་ཕྱིར་བཅོས་པའི་ཚུལ་ལ་གཉིས་ཏེ། དབུ་མ་པའི་ལུགས་ཀྱི་
325



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཕྱིར་བཅོས་དང་། སེམས་ཙམ་པའི་ལུགས་ཀྱི་ཕྱིར་བཅོས་སོ། །དང་པོ་ལ་གཉིས་ཏེ། རྩ་
ལྟུང་གི་ཕྱིར་བཅོས་དང་། ཉེས་བྱས་ཀྱི་ཕྱིར་བཅོས་སོ། །དང་པོ་ནི་དབུ་མའི་ནས། གཞན་
དུ་ཤེས། ཞེས་པས་བསྟན། གཉིས་པ་ནི། ལྟུང་བ་གཞན་ནས། འདག་པར་གསུངས། ཞེས་
པས་བསྟན། གཉིས་པ་སེམས་ཙམ་པའི་ལུགས་ཀྱི་ཕྱིར་བཅོས་ལ་གསུམ་སྟེ། ཕམ་འདྲའི་
ཕྱིར་བཅོས་དང་། ཉེས་བྱས་ཀྱི་ཕྱིར་བཅོས་དང༌། རྟེན་མེད་པའི་དམིགས་བསལ་ལོ། །དང་
པོ་ནི། སེམས་ཙམ་ལུགས་ནས། དྲུང་དུ་བཤགས། ཞེས་པས་བསྟན། གཉིས་པ་ནི། ཉེས་
བྱས་ནས། ཡིད་ཀྱིས་བསྡམ། ཞེས་པས་བསྟན། གསུམ་པ་ནི་ཕམ་འདྲ་ནས། གོང་མར་
གསུངས། །ཞེས་པས་བསྟན། །
སྤྱིའི་གཉིས་པ་དོན་དམ་སེམས་བསྐྱེད་བཤད་པ་ལ་དྲུག་སྟེ། མཚན་ཉིད་དང་།
འཇོག་ཚུལ་དང་། ཆོ་ག་ལས་སྐྱེ་བ་དགག་པ། བསྒོམ་སྟོབས་ཀྱི་སྐྱེ་བའི་དུས་དང་། སྐྱེ་བའི་
ཚུལ་དང་། དེ་ཉིད་སྡོམ་པར་འགྲོ་བའི་ཚུལ་ལོ། །དང་པོ་ནི། ཆོས་ཉིད་ནས། མཚན་ཉིད་
ཡིན་ཏེ། ཞེས་པས་བསྟན། གཉིས་པ་ལ་གཉིས་ཏེ། ཐུན་མོང་དུ་གྲགས་པའི་འཇོག་ཚུལ་དང་།
ཐུན་མོང་མ་ཡིན་པའི་འཇོག་ཚུལ་ལོ། །དང་པོ་ནི། ཐུན་མོང་ནས། སེམས་བསྐྱེད་གསུངས།
གཉིས་པ་ཐུན་མོང་མ་ཡིན་པའི་འཇོག་ཚུལ་ནི། འདུས་པའི་རྒྱུད་དོན་ནས། ཅན་དུ་བཤད།
ཅེས་པས་བསྟན། གསུམ་པ་ཆོ་ག་ལས་སྐྱེ་བ་དགག་པ་ནི། འདི་ཡི་ནས། བསྒྲགས་པར་མེད།
ཅེས་པས་བསྟན། བཞི་པ་བསྒོམ་སྟོབས་ཀྱི་སྐྱེ་བའི་དུས་ནི། ཚོགས་སྦྱོར་ནས། མཐར་ཞེས་
པས་བསྟན། ལྔ་པ་སྐྱེ་བའི་ཚུལ་ནི། དོན་དམ་ནས། སྐྱེ་ལ་ཞེས་པས་བསྟན། དྲུག་པ་དེ་
ཉིད་སྡོམ་པ་རུ་འགྲོ་བའི་ཚུལ་ནི། ཡུལ་དེས་ནས། སྡོམ་པའོ། །ཞེས་པས་བསྟན། འདིའི་
སྐབས་འཕྲོས་དོན་གྱི་ཚིགས་བཅད་གཞན་ཡང་སྨྲས་པ་ནི། དམ་པའི་དོན་དུ་ནས། ལམ་
326



བs
སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
བཟང་ཡིན། ཞེས་སོ། །ལེའུ་མཇུག་བསྡུ་བ་ནི། ཡོངས་རྫོགས་བསྟན་པའི་ཉམས་ལེན་ནས།
གསུམ་པའོ། །ཞེས་སོ། །
སྐབས་ཀྱི་དོན་གསུམ་པ་སྔགས་ཀྱི་སྡོམ་པ་གཏན་ལ་དབབ་པ་ལ་གཉིས་ཏེ་རྟེན་དང་
འབྲེལ་པ་སྔགས་བླ་མེད་ལ་འཇུག་ཚུལ་དང་། སྔགས་སྡོམ་དངོས་གཏན་ལ་དབབ་པའོ། །
གདབ་པ་ལ་གཉིས་ཏེ། སྐལ་དམན་རིམ་གྱིས་འཇུག་པའི་ཚུལ་དང་། སྐལ་ལྡན་གཅིག་
ཆར་དུ་འཇུག་པའི་ཚུལ་ལོ། །དང་པོ་ནི། སྔགས་ཀྱི་སྡོམ་པ་ནས། ཉིད་ལ་འཇུག ཅེས་
པས་བསྟན། གཉིས་པ་སྐལ་ལྡན་གཅིག་ཆར་དུ་འཇུག་པའི་ཚུལ་ནི། སྐལ་ལྡན་ནས།
དབང་ལ་འཇུག་ཅེས་པས་བསྟན། །
གཉིས་པ་སྔགས་སྡོམ་དངོས་གཏན་ལ་དབབ་པ་ལ་བཞི་སྟེ། ངོ་བོ་ངོས་བཟུང་བ།
དང་པོར་བླང་བའི་ཐབས། བར་དུ་སྲུང་བའི་ཚུལ། ཉམས་ན་ཕྱིར་བཅོས་པའོ། །དང་པོ་ལ་
གསུམ་སྟེ། མཚན་གཞི། མཚན་ཉིད། དབྱེ་བའོ། །དང་པོ་ནི། དབང་ལས་ནས། གང་ཞེས་
པས་བསྟན། གཉིས་པ་ལ་གཉིས་ཏེ། མཚན་ཉིད་དངོས་དང་། མཚན་ཉིད་དེ་ལྡན་གྱི་མིང་
གི་རྣམ་གྲངས་སོ། །དང་པོ་ནི། ཡིད་ནི་མཚན་རྟོག་ནས། སྡོམ་པའི་མཚན་ཉིད་ཅེས་པས་བསྟན།
གཉིས་པ་མཚན་ཉིད་དེ་ལྡན་གྱི་མིང་གི་རྣམ་གྲངས་ནི། དབང་གི་ནས། དོན་གཅིག་ཅེས་
པས་བསྟན། གསུམ་པ་དབྱེ་བ་ལ་གཉིས་ཏེ། དབྱེ་བ་དངོས་དང་། དེ་ལས་དངོས་བཏགས་
ཕྱེ་བའོ། །དང་པོ་ལ་གཉིས་ཏེ། རྐང་གྲངས་ཀྱིས་མདོར་བསྟན་པ་དང་། སོ་སོའི་ངོ་བོས་
ཅུང་ཟད་རྒྱས་པར་བཤད་པའོ། །དང་པོ་ནི། དབྱེ་བ་ནས། གསུམ་འབྱུང་ཞེས་པས་བསྟན།
གཉིས་པ་ལ། དང་པོ་བརྗོད་བྱའི་དབྱེ་བ་ནི། རིམ་པ་བཞིན་ནས། སྡོམ་པའོ། །ཞེས་པས་བསྟན།
གཉིས་པ་དངོས་བཏགས་ཕྱེ་བ་ནི། དེ་ལྟར་ནས། ཡེ་ཤེས་མཐོང་། ཞེས་པས་བསྟན།
327



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གཉིས་པ་བརྗོད་བྱེད་ཀྱི་དབྱེ་བ་ནི། བརྗོད་བྱེད་ནས། མཚུངས་ལྡན་བཅས། ཞེས་པས་
བསྟན། །གསུམ་པ་ཐོབ་བྱེད་ཆོ་གའི་སྒོ་ནས་དབྱེ་བ་ནི། ཆོ་ག་ནས། ཚུལ་གྱིས་སོ། །ཞེས་
པས་བསྟན།
སྤྱི་དོན་གཉིས་པ་དང་པོར་བླང་བའི་ཐབས་ལ་བདུན་ཏེ། གང་དུ་བསྐུར་བའི་
དཀྱིལ་འཁོར། ཇི་ལྟར་བསྐུར་བའི་ཆོ་ག །དབང་བསྐུར་བའི་དགོས་པ། སློབ་དཔོན་གྱི་
མཚན་ཉིད་སོགས་ཁ་ལ་འདས་པའི་ཚུལ་གྱིས་བསྟན་པ། དབང་གི་ངེས་ཚིག དབང་ཆོག་
དེ་ལས་སྔགས་སྡོམ་ཐོབ་པའི་དུས་བསྟན་པ། ཐོབ་པ་དེ་ཇི་ལྟར་སྐྱེ་བའི་ཚུལ་ལོ། །དང་པོ་
ལ་གཉིས་ཏེ། དཀྱིལ་འཁོར་གྱི་དབྱེ་བ་དང་། དེ་ལས་དེང་སང་གི་སྨིན་བྱེད་དུ་རུང་བ་ངོས་
བཟུང་བའོ། །དང་པོ་ལ་ལྔ་སྟེ། ཡེ་ཤེས་ཀྱི་དཀྱིལ་འཁོར། སྤྲུལ་བའི་དཀྱིལ་འཁོར། ཏིང་
ངེ་འཛིན་གྱི་དཀྱིལ་འཁོར། རྡུལ་ཚོན་གྱི་དཀྱིལ་འཁོར། རས་བྲིས་ཀྱི་དཀྱིལ་འཁོར། ཀྱང་
གི་སྒྲས་བསྡུས་པའི་ལུས་དཀྱིལ་ལོ། །དེ་དག་རིམ་པ་བཞིན་བཤད་པ་ནི། གང་དུ་བསྐུར་
བའི་ནས། ཡོད་དོ་ཞེས་པས་བསྟན། གཉིས་པ་དེ་ལས་དེང་སང་གི་སྨིན་བྱེད་དུ་རུང་བ་
ངོས་བཟུང་བ་ནི། མ་སྨིན་ནས། རས་བྲིས་ཀྱིས་རུང་ཞེས་པས་བསྟན། གཉིས་པ་ཇི་ལྟར་
བསྐུར་བའི་ཆོ་ག་ནི། འདིར་རྗེས་བཟུང་སོགས་སྤྱི་སྡོམ་བརྒྱད་ཀྱིས་བསྡུས་པ་ལྟར་བཤད་ན།
བསྐུར་བའི་ཆོ་ག་ནི་ཞེས་མཚམས་སྦྱར་ནས། དང་པོ་རྗེས་བཟུང་ནི། རྗེས་བཟུང་སོགས་དང་།
གཉིས་པ་བསྙེན་པ་ནི། བུམ་པར་སོགས་དང་། གསུམ་པ་ས་ཆོག་ནི། ས་ཡི་སོགས་དང་།
བཞི་པ་སྟ་གོན་ནི། ས་ལྷ་སོགས་དང་། ལྔ་པ་བྲི་ཞིང་རྒྱན་དགྲམ་པ་ནི། ཐིག་གིས་སོགས་དང་།
དྲུག་པ་སྒྲུབ་ཅིང་མཆོད་པ་ནི། དཀྱིལ་འཁོར་སྒྲུབ་པ་ལ་སོགས་དང་། བདུན་པ་འཇུག་ཅིང་
དབང་བླང་བ་ནི། སློབ་དཔོན་འཇུག་ཅིང་སོགས་དང་། བརྒྱད་པ་དཀྱིལ་འཁོར་གྱི་མཇུག་
328



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
གི་ཆོ་ག་ནི། མཇུག་ཆོག་སོགས།
གསུམ་པ་དབང་བསྐུར་བའི་དགོས་པ་ལ་གཉིས་ཏེ། དབང་བསྐུར་བ་ཐོབ་པའི་ཕན་
ཡོན་དང་། ཕན་ཡོན་ཅན་གྱི་དབང་དེ་མ་ཐོབ་པའི་ཉེས་དམིགས་སོ། །དང་པོ་ནི། བསྐུར་
བའི་དགོས་པ་ནས། ཕན་ཡོན་ནོ་ཞེས་པས་བསྟན། གཉིས་པ་ནི། གལ་ཏེ་མ་ཐོབ་ནས།
དམྱལ་བར་སྐྱེ། ཞེས་པས་བསྟན། བཞི་པ་སློབ་དཔོན་གྱི་མཚན་ཉིད་སོགས་ཁ་འཕངས་
པའི་ཚུལ་གྱིས་བསྟན་པ་ནི། སློབ་དཔོན་མཚན་ཉིད་ནས། གསུངས་བཞིན་བརྟག ཅེས་
པས་བསྟན། ལྔ་པ་དབང་གི་ངེས་ཚིག་ནི། དབང་བཞི་རིམ་པ་ནས། དུ་མར་འགྱུར་ཞེས་
པས་བསྟན།།
དྲུག་པ་དབང་ཆོག་དེ་ལས་སྔགས་སྡོམ་ཐོབ་པའི་དུས་བསྟན་པ་ནི། དབང་ཆོག་དེ་
ལས་སྔགས་སྡོམ་ཐོབ་པའི་དུས་ཞེས་པས་མཚམས་སྦྱར་ནས་བཤད་པ་དངོས་ལ་གཉིས་ཏེ།
ལུགས་གཞན་འགོགས་པའི་ཞར་ལས་བཤད་པ་དང་། མདོར་བསྡུ་བ་དབང་གི་དངོས་གཞི་
རྡོ་རྗེ་སློབ་དཔོན་གྱི་དབང་དུ་སྒྲུབ་པའི་སྒོ་ནས་བཤད་པའོ། །དང་པོ་ལ་གསུམ་སྟེ་སྡོམ་
བཟུང་བརྗོད་པ་ཐ་མ་ལ་ཐོབ་པར་འདོད་པ་འགོགས་པའི་ཞར་ལས་རང་ལུགས་ཐོབ་ཚུལ་
གཉིས་སུ་འཇོག་པ་དང་། བུམ་དབང་གི་དམ་ཚིག་གསུམ་སྦྱིན་པའི་སྐབས་སུ་ཐོབ་པར་
འདོད་པ་འགོགས་པའི་ཞར་ལས་དབང་བཞི་རྫོགས་པས་སྡོམ་པ་གསུམ་ལྡན་དུ་སྒྲུབ་པ་དང་།
དགག་སྒྲུབ་རྒྱས་པ་བདུད་རྩི་ཉིང་གུ་རྩ་འགྲེལ་ལ་བལྟ་བར་གདམས་པའོ། །དང་པོ་ནི།
རིགས་ལྔའི་ནས། དོན་མེད་འགྱུར་ཞེས་པས་བསམ། །གཉིས་པ་ནི། ཁ་ཅིག་ནས། བློས་
འདོར་རམ་ཞེས་པས་བསྟན། གསུམ་པ་དགག་སྒྲུབ་རྒྱས་པ་བདུད་རྩི་ཉིད་གུ་རྩ་འགྲེལ་ལ་
བལྟ་བར་གདམས་པ་ནི། འདི་ཉིད་ནས། འཆར་ཞེས་པས་བསྟན། གོང་གི་གསུམ་པ་
ལྟ
329



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
མདོར་བསྡུ་བ་དབང་གི་དངོས་གཞི་རྡོ་རྗེ་སློབ་དཔོན་གྱི་དབང་དུ་སྒྲུབ་པའི་སྒོ་ནས་བཤད་
པ་ལ་གཉིས་ཏེ། སྤྱི་རྒྱུད་ཀྱི་ལུང་དང་སྦྱར་ཏེ་སྤྱིར་བཤད་པ་དང༌། གུར་གྱི་ལུང་དང་སྦྱར་ཏེ་
བྱེ་བྲག་ཏུ་བཤད་པའོ། །དང་པོ་ནི། མདོར་ན་རྒྱུད་སྡེ་སོགས་ནས། སྡོམ་པ་ཐོབ་ཅེས་པའི་
བར་གྱིས་བསྟན། གཉིས་པ་གུར་གྱི་ལུང་དང་སྦྱར་ཏེ་བྱེ་བྲག་ཏུ་བཤད་པ་ལ་གཉིས་ཏེ།
དངོས་དང༌། བརྒལ་ལན་གྱི་སྒོ་ནས་བཤད་པའོ། །དང་པོ་ནི། བླ་མེད་སྐབས་སུ་ནས།
གུར་ལས་བཤད་ཅེས་པས་བསྟན། གཉིས་པ་ནི། གོང་མ་དབང་གི་ནས། གང་གིས་སྒྲུབ་
ཅེས་པས་བསྟན། བདུན་པ་ཐོབ་པ་དེ་ཇི་ལྟར་སྐྱེ་བའི་ཚུལ་ལ་གཉིས་ཏེ། སྡོམ་པ་ཁོ་ནའི་སྐྱེ་
ཚུལ་དང་། ཡེ་ཤེས་སྡོམ་པ་ངོ་བོ་གཅིག་པའི་སྐྱེ་ཚུལ་ལོ། །དང་པོ་ལ་གསུམ་སྟེ། བསྐྱེད་
རིམ་གྱི་སྡོམ་པའི་སྐྱེ་ཚུལ་དང༌། རྫོགས་རིམ་གྱི་སྡོམ་པའི་སྐྱེ་ཚུལ་དང་། དེ་གཉིས་ཐུན་མོང་
གི་འཇོག་བྱེད་དོ། །དང་པོ་ནི། བུམ་དབང་སྐབས་ཐོབ་ནས། ངོ་བོར་སྐྱེ་ཞིང་ཞེས་པས་བསྟན།
གཉིས་པ་ནི། གོང་མ་གསུམ་གྱི་སྐབས་ནས། ངོ་བོར་སྐྱེ་ཞེས་པས་བསྟན། གསུམ་པ་ནི།
འདི་ཡི་སྤོང་སེམས་ནས། ཚད་ལྡན་གཙོ་ཞེས་པས་བསྟན། གཉིས་པ་སྡོམ་པ་དང་ཡེ་ཤེས་
ངོ་བོ་གཅིག་པའི་སྐྱེ་ཚུལ་ལ་གཉིས་ཏེ། དངོས་དང་། ཆ་མཐུན་ནོ། །དང་པོ་ནི། འབྲས་བུ་
སངས་རྒྱས་ནས། སྐབས་ཀྱང་སྲིད་ཅེས་པས་བསྟན། གཉིས་པ་ནི། བསོད་ནམས་
བསགས་དང་ནས། འདི་ནས་འཇོག་ཅེས་པས་བསྟན་ཏོ།། །། །
སྤྱི་དོན་གསུམ་པ་བར་དུ་སྲུང་བའི་ཚུལ་ལ་བཞི་སྟེ། སྲུང་ཚུལ་སྤྱིར་གདམས་པ་དང་།
བསྲུང་བྱའི་དམ་ཚིག་དངོས་དང༌། ཉེས་དམིགས་དང་ཕན་ཡོན་གཞག་པ་དང་། རྒྱུད་སྡེ་
འོག་མའི་རྩ་ལྟུང་ལ་ལྕི་ཡང་འཇོག་ཚུལ་ལོ། །དང་པོ་ནི། ཐོབ་པ་ཇི་བཞིན་ནས། པ་ཡིས་
བསྐྱང་ཞེས་པས་བསྟན། གཉིས་པ་ལ་བཞི་སྟེ། བྱ་རྒྱུད་ཀྱི་དམ་ཚིག །སྤྱོད་རྒྱུད་ཀྱི་དམ་
330



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
ཚིག །རྣལ་འབྱོར་རྒྱུད་ཀྱི་དམ་ཚིག རྣལ་འབྱོར་བླ་ན་མེད་པའི་རྒྱུད་ཀྱི་དམ་ཚིག་གོ། དང་
པོ་ལ་གསུམ་སྟེ། སྐྱེ་བའི་དམ་ཚིག་དང་། དབང་གི་དམ་ཚིག་དང༌། དེ་དག་ལས་རྩ་ལྟུང་དུ་
འགྱུར་ཚུལ་ལོ། །དང་པོ་ནི། བྱ་རྒྱུད་དམ་ཚིག་ནས། དམ་ཚིག་གོ་ཞེས་པས་བསྟན། གཉིས་
པ་དབང་གི་དམ་ཚིག་ནི། རང་འདོད་ལྷ་ལ་ནས། བཅུ་གསུམ་མོ་ཞེས་པས་བསྟན། གསུམ་
པ་དེ་དག་རྩ་ལྟུང་དུ་འགྱུར་བའི་ཚུལ་ནི། འདི་ཡི་སྒྲུབ་ཕྱོགས་ནས། འགྱུར་བར་བཤད་ཅེས་
པས་བསྟན། གཉིས་པ་སྤྱོད་རྒྱུད་ཀྱི་དམ་ཚིག་ནི། སྤྱོད་རྒྱུད་དམ་ཚིག་ནས། རྩ་ལྟུང་ཡིན་
གསུངས་ཞེས་པས་བསྟན། གསུམ་པ་རྣལ་འབྱོར་གྱི་རྒྱུད་ཀྱི་དམ་ཚིག་ནི་མདོར་བསྟན་དང་།
རྒྱས་བཤད་གཉིས། དང་པོ་ནི། ཡོ་ག་ལ། །ཁས་བླང་དང་ནི་ཆོ་གས་ཐོབ་པ་གཉིས། ཞེས་
པ་མདོར་སྨོས་ནས་རྒྱས་བཤད་ལ། དང་པོ་ཁས་བླངས་ཀྱི་སྒོ་ནས་ཐོབ་པ་ནི། དང་པོ་
བཤད་རྒྱུད་ནས། བརྩོན་པ་རྣམས་སོ་ཞེས་པས་བསྟན། གཉིས་པ་ནི། རིགས་ལྔ་སྤྱིའི་དམ་
ཚིག་བསྒྲགས་པ་ལ་གཉིས་ཏེ། ཚུལ་ཁྲིམས་གསུམ་སྤྱིར་བཤད་པ་དང་། སོ་སོར་བཤད་པ་
གཉིས་ཀྱི། དང་པོ་ནི། རིགས་ལྔ་སྤྱིའི་དམ་ཚིག ཚུལ་ཁྲིམས་གསུམ་པོ་སྤྱི་རུ་བཤད་པ་ནི།
ཞེས་པས་མཚམས་སྦྱར་ནས། བཤད་པ་དངོས་ཀྱི་བསྒྲག་ཚིག་བསྟན་པ་ནི། ནམ་སྙིང་
མདོར་བཤད་ནས། ཕམ་པ་བཅུ་བཞིའོ་ཞེས་པས་བསྟན། གཉིས་པ་སོ་སོར་བཤད་པ་ལ་
གསུམ་སྟེ། ཉེས་སྤྱོད་སྡོམ་པ་དང་། དགེ་བའི་ཆོས་སྡུད་པ་དང་། སེམས་ཅན་དོན་བྱེད་ཀྱི་
ཚུལ་ཁྲིམས་སོ། དང་པོ་ནི། སོ་སོར་བཤད་པ་ནི། ཞེས་པས་མཚམས་སྦྱར་ཏེ་བཤད་པ་
དངོས་ལ། རྩ་བཞི་ཆང་དང་ནས། ཉེས་སྤྱོད་སྡོམ་ཞེས་པས་བསྟན། གཉིས་པ་ནི། སྐྱེས་བུ་
དམ་པ་ནས། སྡུད་ཅིང་སྤྱོད་ཅེས་པས་བསྟན། གསུམ་པ་ནི། ཐེག་པ་དམན་པ་ནས། དོན་
བྱེད་དོ་ཞེས་པས་བསྟན། གསུམ་པ་དེ་དག་མདོར་བསྡུས་ཏེ་བསྒྲག་པ་ནི། བསྡུས་ཏེ་
331



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བསྒྲག་པ་ཞེས་པས་མཚམས་སྦྱར་ནས། བཤད་པ་དངོས་ནི། སྡོམ་པ་འོག་མ་ནས། ཁྱད་
པར་ཅི་ཞེས་པས་བསྟན། གཉིས་པ་ཆོ་གའི་སྒོ་ནས་ཐོབ་པ་ནི། ཆོ་གའི་སྒོ་ནས། བཅུ་
གཅིག་གོ་ཞེས་པས་བསྟན། བཞི་པ་རྣལ་འབྱོར་བླ་མེད་ཀྱི་དམ་ཚིག་ལ་གཉིས་ཏེ། ཁས་
བླངས་ཀྱི་སྒོ་ནས་ཐོབ་པ་དང་། ཆོ་གའི་སྒོ་ནས་ཐོབ་པའོ། །དང་པོ་ནི། རྣལ་འབྱོར་རྒྱུད་ལ་
ཞེས་མཚམས་སྦྱར་ནས། བཤད་པ་དངོས་ལ། ཁས་བླངས་ཀྱིས། ཐོབ་པ་ཡོ་ག་དང་
མཚུངས་ཞེས་པས་བསྟན། གཉིས་པ་ཆོ་གའི་སྒོ་ནས་ཐོབ་པ་ནི། སྟ་གོན་ནས། བཞི་པའི་
བར་གྱི་ཆོ་ག་ལས་སྐྱེ་བ། །ཞེས་པས་མཚམས་སྦྱར་ཏེ། བཤད་པ་དངོས་ལ་གཉིས་ཏེ། སྒོས་
ཆོས་རྣམས་མདོར་བསྡུས་ཏེ་སྨོས་པ་དང་། སྤྱིའི་ཆོས་རྒྱས་པར་བཤད་པའོ། །དང་པོ་ནི།
འདུས་པར་རིགས་ལྔའི་ནས། ཆོས་མང་ཡང་ཞེས་པས་བསྟན། །
གཉིས་པ་སྤྱིའི་ཆོས་རྒྱས་པར་བཤད་པ་ལ་གཉིས་ཏེ། སྤང་བྱ་སྤོང་བའི་ཚུལ་རྒྱས་
པར་བཤད་པ་དང་། བསྟེན་བྱ་བསྟེན་པའི་ཚུལ་རྒྱས་པར་བཤད་པའོ། །དང་པོ་ལ་གཉིས་ཏེ།
བཤད་གཞིའི་གཞུང་དགོད་པ་དང་། བཤད་པ་དངོས་སོ། །དང་པོ་ནི། སྤང་བྱ་རྩ་བའི་ནས།
གསལ་བར་བསྟན་ཞེས་པས་བསྟན། གཉིས་པ་བཤད་པ་དངོས་ལ་གཉིས་ཏེ། རྩ་བའི་
ལྟུང་བ་བཤད་པ་དང་། ཡན་ལག་གི་ལྟུང་བའམ་ཉེས་བྱས་བཤད་པའོ། །དང་པོ་ལ་གཉིས་ཏེ།
མིང་དོན་མདོར་བསྟན་པ་དང༌། སྤྱི་དང་སོ་སོའི་དོན་རྒྱས་པར་བཤད་པའོ། །དང་པོ་ནི།
གང་རུང་གཅིག་སྤྱད་ནས། དང་མཚུངས་ཞེས་པས་བསྟན། གཉིས་པ་ལ་སྤྱི་དང་སོ་སོའི་
དོན་གཉིས་ཀྱི། དང་པོ་ནི། རེ་རེ་ནས། དྲུག་གིས་རྣམ་པར་འཇོག་བྱེད་ཅེས་པས་མདོར་
སྨོས་ནས། དེ་དག་མདོར་བསྡུས་ཏེ་བཤད་པར་འདོད་ནས། རགས་པ་ནི། ཞེས་པས་
མཚམས་སྦྱར་ཏེ། བཤད་པ་དངོས་ལ། དང་པོ་ནི། ལྟུང་བའི་ངོ་བོ་ནས། སྨོད་སོགས་སོ། །
332



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
ཞེས་པས་བསྟན། གཉིས་པ་ནི། ཡན་ལག་ལྔ་ལས་ནས། གྱུར་སོགས་དཔྱད་ཅེས་པས་བསྟན།
གསུམ་པ་ནི། ལྟུང་བའི་འགྱུར་བའི་ནས། ཁས་བླངས་ཕྱིར། ཞེས་པའི་བར་བསྟན། བཞི་
པ་ནི། མི་འབྱུང་ཆེད་དུ་ནས། སོགས་ལ་འབད་ཅེས་པས་བསྟན། ལྔ་པ་ནི། ལྟུང་བ་ཕྱིར་
འཆོས་འོག་ནས་འཆད་འགྱུར་ཞིང་། །ཞེས་པས་བསྟན། དྲུག་པ་ནི། ཆེ་ཆུང་འཇོག་བྱེད་ནས།
ཆུང་ངུར་འཇོག་ཅེས་པས་བསྟན། གཉིས་པ་སོ་སོའི་དོན་རྒྱས་པར་བཤད་པ་ནི། ཞིབ་པར་
འཁྲུལ་སྤོང་ནས། ཐ་སྙད་རུང་ཞེས་པས་བསྟན། །
གཉིས་པ་ཡན་ལག་གི་ལྟུང་བའམ་ཉེས་བྱས་བཤད་པ་ལ་གཉིས་ཏེ། མིང་དོན་
མདོར་བསྟན་པ་དང་། སྤྱི་དང་སོ་སོའི་དོན་ཅུང་ཟད་རྒྱས་པར་བཤད་པའོ། །དང་པོ་ནི།
སྤྱད་པའི་དངོས་གྲུབ་ནས། སྦོམ་པོ་ཞེས་སུའང་བརྗོད་ཅེས་པས་བསྟན། གཉིས་པ་སྤྱིའི་
དོན་དང་། སོ་སོའི་དོན་གཉིས་ལས། དང་པོ་ནི། རྟེན་ཡུལ། བསམ་པ་ནས། ཞིབ་ཏུ་རྩི་བྱ་
ཞེས་པས་བསྟན། གཉིས་པ་སོ་སོའི་དོན་གྱིས་ངོ་བོ་ཉིད་ཀྱི་ཡན་ལག་ཅུང་ཟད་རྒྱས་པར་
བཤད་པ་ལ། སོ་སོའི་ངོ་བོ་ནི་ཞེས་པས་མཚམས་སྦྱར་ནས། རྒྱས་བཤད་ལ། མ་སྨིན་
ཉམས་པས་ནས། མ་ཐོར་བརྗོད་ཅེས་པས་བསྟན། གསུམ་པ་ཉེས་དམིགས་དང་ཕན་ཡོན་
བཞག་པ་ནི། རྩ་ལྟུང་སྤྱད་པས་ནས། ཕན་ཡོན་ཏེ་ཞེས་པས་བསྟན། བཞི་པ་རྒྱུད་སྡེ་འོག་
མའི་རྩ་ལྟུང་ལ་ལྕི་ཡང་འཇོག་ཚུལ་ནི། རྒྱུད་སྡེ་འོག་མ་ནས། རིག་པ་བསྒྲེ་ཞེས་པས་བསྟན།
གོང་གི་གཉིས་པ་བསྟེན་བྱ་བསྟེན་པའི་ཚུལ་རྒྱས་པར་བཤད་པ་ནི། བསྟེན་བྱའི་དམ་ཚིག་ནས།
ཤུགས་ཀྱིས་བསྟན་ཞེས་པས་བསྟན། །
སྤྱི་དོན་བཞི་པ་ཉམས་ན་ཕྱིར་བཅོས་པའི་ཚུལ་ནི། མཚམས་སྦྱར་དང་། རྒྱས་བཤད་
གཉིས་སོ། །དང་པོ་ནི། གལ་ཏེ་ཉམས་ན་ཕྱིར་བཅོས་བྱ་བའི་ཚུལ། །ཞེས་པས་བསྟན་ནས།
2
333



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
རྒྱས་བཤད་དངོས་ལ་གཉིས་ཏེ། རྒྱུད་སྡེ་འོག་མའི་ལྟུང་བ་ཕྱིར་བཅོས་ཚུལ་དང་། བླ་མེད་
ཀྱི་ལྟུང་བ་ཕྱིར་བཅོས་ཚུལ་ལོ། །དང་པོ་ནི། བྱ་བའི་རྒྱུད་ལ་ནས། རིག་པས་དཔག་ཅེས་
པས་བསྟན། གཉིས་པ་བླ་མེད་ཀྱི་ལྟུང་བ་ཕྱིར་བཅོས་པའི་ཚུལ་ནི། བླ་མེད་ལུགས་ལ་ནས།
སོར་ཆུད་འགྱུར་ཞེས་པས་བསྟན། ལེའུའི་མཇུག་བསྡུ་བ་ནི། ཡོངས་རྫོགས་བསྟན་པའི་ནས།
བཞི་པའོ་ཞེས་པས་བསྟན་ཏོ། ། །
རྩ་བའི་ས་བཅད་གསུམ་པའམ་སྐབས་ཀྱི་དོན་བཞི་པ་སྡོམ་གསུམ་གནས་འགྱུར་
སོགས་འཆད་པ་ལ་གཉིས་ཏེ། དོན་དངོས་དང་། ཞར་བྱུང་ངོ༌། །དང་པོ་ལ་གཉིས་ཏེ།
བསྡུས་དོན་དང་འབྲེལ་བ་མཚམས་སྦྱར་བ་དང་། ཚིག་དོན་ཡན་ལག་རྒྱས་པར་བཤད་
པའོ། །དང་པོ་ནི། སུམ་ལྡན་གང་ཟག་ནས། དྲིལ་བ་ལ་ཞེས་པའི་བར་གྱིས་མཚམས་སྦྱར་ཏེ།
གཉིས་པ་ཡན་ལག་རྒྱས་པར་བཤད་པ་ལ་བཞི་སྟེ། གནས་པའི་ཚུལ། གཏོང་བའི་ཚུལ།
སུམ་ལྡན་གང་ཟག་གི་ཉམས་ལེན་དྲིལ་བའི་ཚུལ། གནས་འགྱུར་སོགས་ཁྱད་ཆོས་དྲུག་
ལྡན་གྱིས་ངེས་ཤེས་བསྐྱེད་པའོ། །དང་པོ་གནས་པའི་ཚུལ་ལ་གཉིས་ཏེ། གཞན་ལུགས་
མདོར་བསྡུས་ཏེ་དགག་པ་དང༌། རང་ལུགས་ཞིབ་ཏུ་བསྟན་པའོ། །དང་པོ་ནི། སྣོད་གཙང་
ཆུ་དང་ནས། ཚང་མས་གནོད་ཅེས་པས་བསྟན།།
གཉིས་པ་རང་ལུགས་བཞག་པ་ལ་གསུམ་སྟེ། ཇི་ལྟར་གནས་འགྱུར་ཚུལ་དངོས་དང་།
ལེན་ཚུལ་བདུན་དང་བསྟུན་ཏེ་གནས་འགྱུར་ཡོད་མེད་བརྩི་བས་ངེས་ཤེས་བསྐྱེད་པ་དང་།
དེ་ཉིད་གང་ཟག་གཅིག་གི་རྒྱུད་ལ་ཇི་ལྟར་ལྡན་པའི་ཚུལ་ལོ། །དང་པོ་ནི། རང་ལུགས་
འཁྲུལ་ཟད་ནས། ལུང་གིས་གྲུབ་ཅེས་པས་བསྟན། གཉིས་པ་ལེན་ཚུལ་བདུན་དང་བསྟུན་
ནས་གནས་འགྱུར་ཡོད་མེད་བརྩི་བས་ངེས་ཤེས་བསྐྱེད་པ་ལ་གསུམ་སྟེ། མཚམས་སྦྱར་བ་དང་།
334



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
སྤྱིར་བཤད་པ། སོ་སོར་བཤད་པའོ། །དང་པོ་ནི། སྤྱིར་ནི་སྡོམ་པ་ལེན་ཚུལ་རྣམ་གྲངས་སུ། །
ཞེས་པས་བསྟན། གཉིས་པ་ནི། ཐོག་མར་ཉན་ཐོས་ནས། བདུན་དུ་ངེས་ཞེས་པས་བསྟན།།
གསུམ་པ་ནི། དང་པོ་བརྟག་གཉིས་ནས། འབྲེལ་པས་སོ་ཞེས་པས་བསྟན།
གསུམ་པ་དེ་ཉིད་གང་ཟག་གཅིག་གི་རྒྱུད་ལ་ཇི་ལྟར་ལྡན་པའི་ཚུལ་ནི། དེ་ལྟའི་ཚུལ་ནས།
ཞབས་ཀྱི་སྲོལ་ཞེས་པས་བསྟན། གཉིས་པ་གནས་པ་དེ་རྐྱེན་གྱིས་ཇི་ལྟར་གཏོང་བའི་ཚུལ་
ལ་གསུམ་སྟེ། གཏོང་བའི་རྒྱུ་ངོས་གཟུང་བ་དང་། སྡོམ་གསུམ་རིམ་ཅན་དུ་བླངས་པ་གཏོང་
ཚུལ་དང་། དབང་བསྐུར་གྱི་ཆོ་ག་ཁོ་ན་ལས་ཐོབ་པའི་གཏོང་ཚུལ་ལོ། །དང་པོ་ལ་གསུམ་སྟེ།
སོ་ཐར་གྱི་གཏོང་བའི་རྒྱུ་ངོས་གཟུང་བ། བྱང་སེམས་ཀྱི་གཏོང་བའི་རྒྱུ་ངོས་གཟུང་བ།
སྔགས་སྡོམ་གྱི་གཏོང་བའི་རྒྱུ་གཟུང་བའོ། །དང་པོ་ནི། གཏོང་བའི་རྒྱུ་ནི་ནས། འཇིག་པའི་
རྒྱུ་ཡིན་ཞེས་པས་བསྟན། གཉིས་པ་ནི། བྱང་སྡོམ་གཏོང་བའི་རྒྱུ་ནས། དགོངས་པའོ་ཞེས་
པས་བསྟན། གསུམ་པ་ནི། སྔགས་ལ་རྒྱུད་སྡེ་ནས། ཐ་སྙད་རུང་ཞེས་པས་བསྟན།
གཉིས་པ་སྡོམ་གསུམ་རིམ་ཅན་དུ་བླངས་པའི་གཏོང་ཚུལ་ལ། དགེ་སློང་གི་སྡོམ་པ་
བཏང་ནས་གོང་མ་གཉིས་མི་གཏོང་བ་དང་། གོང་མ་གཉིས་བཏང་ནས་དགེ་སློང་གི་སྡོམ་
པ་མི་གཏོང་བ་དང་། དགེ་སློང་གི་སྡོམ་པ་དང་སྔགས་སྡོམ་གཉིས་བཏང་ནས་བྱང་སྡོམ་མི་
གཏོང་བ་དང་། སྔགས་སྡོམ་བཏང་ནས་འོག་མ་གཉིས་མི་གཏོང་བ་དང་། གསུམ་ཆར་དུས་
མཉམ་དུ་གཏོང་བ་དང་ལྔ་ལས། དང་པོ་ནི། སྡོམ་གསུམ་རིམ་གྱིས་ནས། གཏོང་མིན་ཞེས་
པས་བསྟན། གཉིས་པ་ནི། སྨོན་སེམས་གཏོང་དང་ནས། གཏོང་བ་མིན་ཞིང་ཞེས་པས་བསྟན།
གསུམ་པ་ནི། དེ་ལྟའི་དགེ་སློང་ནས། མ་གཏོགས་སོ་ཞེས་པས་བསྟན། བཞི་པ་ནི། སྔགས་
ཀྱི་རྩ་ལྟུང་ནས། གཉིས་ནི་མིན་ཞེས་པས་བསྟན། ལྔ་པ་ནི། སྨོན་སེམས་བཏང་ནས་ནས།
335



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
ཡིན་ཕྱིར་རོ་ཞེས་པས་བསྟན། གསུམ་པ་དབང་བསྐུར་གྱི་ཆོ་ག་ཁོ་ན་ལས་ཐོབ་པའི་གཏོང་
ཚུལ་ནི། དབང་ཆོག་གཅིག་པུས་ནས། རྗེས་སུ་འབྲང་ཞེས་པས་བསྟན། གསུམ་པ་སུམ་
ལྡན་གང་ཟག་གིས་སྡོམ་པ་ཉམས་སུ་ལེན་པའི་ཚུལ་ལ་གཉིས་ཏེ། སོ་སོའི་བསླབ་བྱ་ལ་
སློབ་ཚུལ་དང་། རེ་རེའང་སུམ་ལྡན་དུ་ཉམས་སུ་ལེན་པའི་ཚུལ་ལོ། །དང་པོ་ནི། ཉམས་
ལེན་དྲིལ་བར་ནས། བསྟུན་པར་གཅེས་ཞེས་པས་བསྟན། །
གཉིས་པ་རེ་རེའང་སུམ་ལྡན་དུ་ཉམས་སུ་ལེན་པའི་ཚུལ་ལ་མཚམས་སྦྱར་བ་དང་།
རྒྱས་པར་བཤད་པའོ། །དང་པོ་ནི། སྡོམ་པ་རེ་རེའང་སུམ་ལྡན་དུ་སྒྲུབ་པ། །ཞེས་པས་བསྟན།
གཉིས་པ་ནི། སོ་ཐར་ཉམས་ལེན་ནས། ཅི་སྟེ་དཔོག་ཅེས་པས་བསྟན། གང་གི་བཞི་པ་
གནས་འགྱུར་སོགས་ཁྱད་ཆོས་དྲུག་ལྡན་གྱིས་མདོར་བསྡུ་བ་ནི། མདོར་ན་ཕན་གནོད་ནས།
རྫོགས་པར་བཞེད་ཅེས་པས་བསྟན་ཏོ། །ཞར་ལས་འོངས་པ་ལ་གསུམ་སྟེ། དེ་ལྟར་ངོ་བོ་
གཅིག་ཏུ་ལྡན་པའི་བླ་མེད་ཀྱི་རྒྱུད་ཀྱི་མངོན་པར་རྟོགས་པ་དང༌། མངོན་རྟོགས་ཀྱི་གཙོ་བོ་
དབང་དང་རིམ་གཉིས་བསྒོམས་པ་ལས་བྱུང་བའི་ཡེ་ཤེས་ཕྱག་རྒྱ་ཆེན་པོའི་རྣམ་གཞག་དང་།
དེ་ལྟ་བུའི་ལྷན་ཅིག་སྐྱེས་པའི་སྡོམ་པ་དཔེ་དོན་གྱི་ཡེ་ཤེས་རིམ་གྱིས་སྐྱེས་པས་འཕགས་
པའི་ས་ཐོབ་པའི་རྣམ་གཞག་ཅུང་ཟད་བསྟན་པའོ། །དེའི་དང་པོ་ལ་གཉིས་ཏེ། མཚམས་
སྦྱོར་དང་། དོན་དངོས་སོ། །དང་པོ་ནི། དེ་བཞིན་གཤེགས་པའི་ནས། མི་འཚོལ་ཞིང་ཞེས་
པས་བསྟན། གཉིས་པ་དོན་དངོས་ལ་གཉིས་ཏེ། ཐབས་ཤེས་ཀྱི་རྒྱུད་སོ་སོ་ནས་བསྟན་
པའི་མངོན་རྟོགས་རྣམས་རྣམ་གྲངས་སུ་སྨོས་པ་དང༌། བྱེ་བྲག་ཏུ་ཀྱེ་རྡོ་རྗེའི་རྒྱུད་གསུམ་
ནས་བསྟན་པའི་མངོན་རྟོགས་གྲུབ་མཐའི་སྡོང་པོའི་ཚུལ་དུ་སྨོས་པའོ། །དང་པོ་ལ་གཉིས་ཏེ།
ཐབས་ཀྱི་རྒྱུད་ནས་བསྟན་པའི་མངོན་རྟོགས་དང༌། ཤེས་རབ་ཀྱི་རྒྱུད་ནས་བསྟན་པའི་
336



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
མངོན་རྟོགས་སོ། །དེའི་དང་པོ་ལ་གསུམ་སྟེ། བཤད་གཞི་གསང་བ་འདུས་པའི་རྒྱུད་ཕྱི་མ་
ནས་བསྟན་པ་དང་། དེ་ཉིད་འཕགས་པ་ཡབ་སྲས་སོགས་ཀྱིས་བཀྲལ་བའི་ཚུལ་ཐ་དད་པ་དང་།
དེ་དག་འགལ་མེད་དུ་སྒྲུབ་པས་མདོར་བསྡུ་བའོ། །དང་པོ་ནི། མངོན་པར་རྟོགས་པ་ནས།
བསྟན་ཅིང་ཞེས་པས་བསྟན། གཉིས་པ་ནི། ཀླུ་སྒྲུབ་ཞབས་ཀྱི་ནས། གསུམ་འབྱུང་ངོ་ཞེས་
པས་བསྟན། གསུམ་པ་ནི། དེ་ལྟའི་མངོན་རྟོགས་ནས། མདོར་བསྡུས་པའོ་ཞེས་པས་བསྟན།
གཉིས་པ་ཤེས་རབ་ཀྱི་རྒྱུད་ནས་བསྟན་པ་ལ་གསུམ་སྟེ། འཁོར་ལོ་བདེ་མཆོག་རྩ་བའི་རྒྱུད་
ཀྱི་དགོངས་པ་དང༌། དེའི་བཤད་རྒྱུད་ཀུན་སྤྱོད་ཀྱི་དགོངས་པ་དང་། དཔལ་དམ་པ་དང་
པོའི་རྒྱུད་ཀྱི་དགོངས་པའོ། །དང་པོ་ནི། འཁོར་ལོ་བདེ་མཆོག་ནས། སྐུ་གསུམ་གྱིས་
བསྡུས་ཞེས་པས་བསྟན། གཉིས་པ་ནི། བཤད་པའི་རྒྱུད་ནས། གཞན་དུའང་ལྟོས་ཞེས་
པས་བསྟན། གསུམ་པ་ནི། དམ་པ་དང་པོའི་ནས། ཁྱབ་ཆེར་སྣང་ཞེས་པས་བསྟན།
བྱེ་བྲག་ཀྱེ་རྡོ་རྗེའི་རྩ་བཤད་ལ་བརྟེན་པའི་མངོན་རྟོགས་ལ་གཉིས་ཏེ། དཔལ་ལྡན་
བིརྱ་པའི་སློབ་མ་ཌོམྦི་པའི་བཤད་སྲོལ་ལས་བྱུང་བའི་འགྲེལ་པ་ལུགས་ཀྱི་མངོན་རྟོགས་དང་།
ནག་པོ་པའི་བཤད་སྲོལ་མན་ངག་ལུགས་ཀྱི་མངོན་རྟོགས་སོ། །དང་པོ་ནི། ཁྱད་པར་
དགེས་པ་ནས། རྣམས་བསྟན་ཏོ་ཞེས་པས་བསྟན། གཉིས་པ་ནི། དེ་བཞིན་བིནྡྲ་ནས།
རྟོག་པར་བྱ་ཞེས་པས་བསྟན། གཉིས་པ་ཕྱག་ཆེན་རྣམ་གཞག་ལ་གཉིས་ཏེ། མཚམས་སྦྱར་
བ་དང་། དོན་དངོས་སོ། །དང་པོ་ནི། མངོན་རྟོགས་གཙོ་བོ་དབང་དང་རིམ་གཉིས་ལས། །
བྱུང་བའི་ཕྱག་ཆེན་རྣམ་གཞག་ཅེས་པས་བསྟན། གཉིས་པ་དོན་དངོས་ལ་གཉིས་ཏེ། རྗེ་
བཙུན་གྱི་ལུང་གིས་མདོར་སྨོས་པ་དང་། དཔེ་དོན་གྱི་ཡེ་ཤེས་སོ་སོའི་ངོ་བོ་ཅུང་ཟད་རྒྱས་
པར་བཤད་པའོ། །དང་པོ་ནི། རྗེ་བཙུན་གྱིས་ནས། རྩ་འགྲེལ་ལྟོས་ཞེས་པས་བསྟན།
337



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
གཉིས་པ་དཔེ་དོན་གྱི་ཡེ་ཤེས་སོ་སོའི་ངོ་བོ་ཅུང་ཟད་རྒྱས་པར་ཕྱེ་བ་ལ་གཉིས་ཏེ། མཚོན་
བྱེད་དཔེའི་ཡེ་ཤེས་དང་། མཚོན་བྱ་དོན་གྱི་ཡེ་ཤེས་སོ། །དང་པོ་ལ་གསུམ། མཚན་གཞི་དང་།
མཚན་ཉིད། མི་འཐད་པའི་ཕྱོགས་བསྟན་པའོ། །དང་པོ་ནི། དཔེ་དོན་ཡེ་ཤེས་ནས། དོན་
དུ་གཅིག་ཅེས་པས་བསྟན། གཉིས་པ་ནི། དབང་དང་རིམ་གཉིས་ནས། དུ་མི་བཟུང་ཞེས་
པས་བསྟན། གསུམ་པ་ནི། ཡུལ་ལ་འཕྲོ་བཀག་ནས། འཁྲུལ་གཞི་བྱས་ཞེས་པས་བསྟན།
གཉིས་པ་མཚོན་བྱ་དོན་གྱི་ཡེ་ཤེས་ལ་གཉིས་ཏེ། མཚན་གཞི་དང་། མཚན་ཉིད་དོ། །དང་
པོ་ནི། ཆོས་ཉིད་མངོན་སུམ་ནས། དོན་གཅིག་པ་ཞེས་པས་བསྟན། གཉིས་པ་ནི། རང་བྱུང་
ཡེ་ཤེས་ནས། རྣམས་དོན་གཅིག་ཅེས་པས་བསྟན། གསུམ་པ་འབྲས་བུ་འཕགས་པའི་སའི་
རྣམ་གཞག་ལ་གཉིས་ཏེ། མཚམས་སྦྱར་བ་དང་། དོན་དངོས་སོ། །དང་པོ་ནི། དེ་ལྟའི་དཔེ་
དོན་ནས། རྣམ་གཞག་ནི་ཞེས་པས་བསྟན། གཉིས་པ་དོན་དངོས་ལ་གཉིས་ཏེ། གནས་
སྐབས་དང་མཐར་ཐུག་གི་འབྲས་བུ་སྤྱིར་བཤད་པ་དང་། ཕྱི་མ་བྱེ་བྲག་ཏུ་བཤད་པའོ། །
དང་པོ་སྤྱིར་བཤད་པ་ལ་གཉིས་ཏེ། བགྲོད་བྱ་ས་དང་བགྲོད་བྱེད་ཡུལ་ཆེན་སྦྱར་བ།
བགྲོད་ཚུལ་གྱི་མངོན་རྟོགས་སོ། །དང་པོ་ནི། གནས་སྐབས་འབྲས་བུ་ནས། སོ་བདུན་ནོ་
ཞེས་པས་བསྟན། གཉིས་པ་བགྲོད་ཚུལ་གྱི་མངོན་རྟོགས་ནི། བགྲོད་ཚུལ་ཕྱི་རོལ་ནས།
རིམ་བཞིན་འཇུག་ཅེས་པས་བསྟན། གཉིས་པ་མཐར་ཐུག་བྱེ་བྲག་ཏུ་བཤད་པ་ལ་གཉིས་ཏེ།
འཇོག་བྱེད་དང་། བཞག་བྱའོ། །དང་པོ་ནི། ཕར་ཕྱིན་གཞུང་ལས་ནས། ངེས་པ་ཅི་ཞེས་
པས་བསྟན། གཉིས་པ་བཞག་བྱ་ལ་གཉིས་ཏེ། གཞུང་གཞན་དུ་བཤད་ཚོད་རྣམས་ཅུང་
ཟད་སྨོས་པ་དང༌། ཁྱད་པར་ཀྱེ་རྡོ་རྗེའི་རྩ་བཤད་ནས་བསྟན་པ་མངོན་རྟོགས་ལ་ཁ་
འཕངས་པའི་ཚུལ་གྱིས་སྨོས་པའོ། །དང་པོ་ལ་བཞི་སྟེ། སྡེ་སྣོད་ལས་གསུངས་ཚུལ། རྒྱུད་
338



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
སྡེ་ལས་གསུངས་ཚུལ། མདོ་སྔགས་ཐུན་མོངས་པའི་མདོ་ལས་གསུངས་ཚུལ། ཁྱད་པར་རྡོ་
རྗེ་ཐེག་པ་ལས་གསུངས་ཚུལ་གཞན་བསྟན་པའོ། །དང་པོ་ནི། བྱེ་སྨྲས་སྐུ་གཉིས་ནས། ཡེ་
ཤེས་བཞི་འདོད་ཅེས་པས་བསྟན། གཉིས་པ་ནི། བྱ་སྤྱོད་རྒྱུད་སྡེ་ལས་ནས། བཞེད་པ་དང་
ཞེས་པས་བསྟན། གསུམ་པ་ནི། འཇམ་དཔལ་རང་གི་ནས། སྐུ་གསུམ་འཐད་ཅེས་པས་བསྟན།
བཞི་པ་ནི། བླ་མེད་སྤྱི་ལ་ནས། བསྡུས་པ་ཡོད་ཅེས་པས་བསྟན། གཉིས་པ་ཁྱད་པར་ཀྱེ་རྡོ་
རྗེའི་རྩ་བཤད་ནས་བསྟན་པའི་ལ་ཁ་འཕངས་པའི་ཚུལ་གྱིས་སྨོས་པ་ནི། ཁྱད་པར་ཀྱེ་རྡོར་ནས།
རྨད་ཀྱི་ཆོས་ཞེས་པས་བསྟན་ཏོ། །ལེའུའི་མཇུག་བསྡུ་བ་ནི། ཡོངས་རྫོགས་བསྟན་པའི་ནས།
ལྔ་པའོ་ཞེས་པས་བསྟན་ཏོ།། །། །
སྤྱི་དོན་གསུམ་པ་རྩོམ་པ་མཐར་ཕྱིན་པ་མཇུག་གི་དོན་ལ་གསུམ་སྟེ། གང་རྩོམ་པའི་
རྒྱུ་དང་། ཇི་ལྟར་རྩོམ་པའི་ཚུལ། དེ་ལྟར་བརྩམས་པའི་དགེ་བ་བསྔོ་བའོ། །དང་པོ་ལ་
གཉིས་ཏེ། མཁས་པས་མ་བཤད་པའི་སྐྱོན་དང་། བཤད་པའི་ཕན་ཡོན་དང་འབྲེལ་བའོ། །
དང་པོ་ནི། མཁས་པའི་ཉི་མ་ནས། ཅང་ཡོད་དམ་ཞེས་པས་བསྟན། གཉིས་པ་ནི། འོན་
ཏང་མཁས་པ་ནས། འཆར་ཡང་སྲིད་ཅེས་པས་བསྟན། གཉིས་པ་ཇི་ལྟར་རྩོམ་པའི་ཚུལ་ལ་
གསུམ་སྟེ། བཤད་སྲོལ་གང་གི་རྗེས་སུ་འབྲངས་ཏེ་རྩོམ་པ་དང་། ནོངས་པའི་ཆ་བཟོད་
པར་གསོལ་བ། ལེགས་པའི་ཆ་ནས་གཞན་སྤྲོ་བ་སྐྱེད་པའོ། །དང་པོ་ནི། དེ་ཕྱིར་ས་སྐྱའི་ནས།
འབད་པས་སྦྱར་ཞེས་པས་བསྟན། གཉིས་པ་ནི། བདག་བློ་དམན་ཞིང་ནས། མདུན་སར་
བཤགས་ཞེས་པས་བསྟན། གསུམ་པ་ནི། ལྷག་བསམ་ཟླ་བའི་ནས། སྐལ་བཟང་རྣམས་
ཞེས་པས་བསྟན། གསུམ་པ་བརྩམས་པའི་དགེ་བ་བསྔོ་བ་ལ་གསུམ་སྟེ། མཐར་ཐུག་བྱང་
ཆུབ་ཀྱི་དོན་དུ་བསྔོ་བ་དང༌། གནས་སྐབས་སུ་བསྟན་པ་རྒྱས་པ་སོགས་སྨོན་པ་དང་། སྲོལ་
339



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
འབྱེད་ཤིང་རྟ་ཟུང་གི་ཕྲིན་ལས་ལས་བརྩམས་པའི་ཤིས་པ་བརྗོད་པའོ། །དང་པོ་ནི། བསོད་
ནམས་དུང་ལྟར་ནས། འགྲུབ་གྱུར་ཅིག་ཅེས་པས་བསྟན། གཉིས་པ་ནི། འགྲོ་བའི་སྡུག་
བསྔལ་ནས། འཚོ་གྱུར་ཅིག་ཅེས་པས་བསྟན། གསུམ་པ་ནི། སྲིད་པ་གསུམ་ནས། འབར་
གྱུར་ཅིག་ཅེས་པས་བསྟན། །
རྩོམ་པའི་ཚུལ་ལས་འཕྲོས་པའི་སྦྱར་བྱང་ལ་གསུམ་སྟེ། གང་ཟག་གང་གིས་རྩོམ་པ།
དུས་ནམ་གྱི་ཚེ་རྩོམ་པ། གནས་གང་དུ་སྦྱར་བའོ། །དང་པོ་ནི། དེ་ལྟར་ཡོངས་རྫོགས་ནས།
ཞེས་བོད་པས་ཞེས་པས་བསྟན། གཉིས་པ་ནི། ཁམས་གསུམ་ཆོས་ཀྱི་ནས། དང་པོའི་ཚེས་
ལ་ཞེས་པས་བསྟན། གསུམ་པ་ནི། མདོ་སྨད་སའི་ནས། བགྱིས་པའོ་ཞེས་པའི་བར་གྱིས་
བསྟན་ཏོ།། །།
ཞེས་སྡོམ་གསུམ་སྤྱི་དོན་ས་གཞུང་སྦྲགས་མ་ཟིན་ཐུན་སྐྱོར་ཆོག་མ་ངག་གི་པདྨོ་
བཞད་པ་ཞེས་བྱ་བ་འདི་ཡང་། རྩ་གཞུང་བསྟན་བཅོས་མཛད་པ་པོ་འཇམ་མགོན་ཐམས་
ཅད་མཁྱེན་པ་ཆེན་པོ་ནས་སྔགས་སྡོམ་ཐོབ་པའི་དུས་བསྟན་པ་ཡན་ཆད་མཛད་ནས་དེའི་
འཕྲོས་ལུས་འདུག་པས་ཞལ་སྐོང་དུ། རྗེ་བླ་མ་འདི་ཉིད་ཀྱི་དབུས་མཁས་ཤིང་གྲུབ་བརྙེས་
ཡོངས་འཛིན་དམ་པ་མང་པོའི་ཞབས་རྡུལ་སྤྱི་བོར་བསྙེན་ཞིང་གསུང་གི་བདུད་རྩིས་མྱོས་
པའི་སྐལ་བ་ཅན། རྒྱལ་བ་གཉིས་པ་རྗེ་བཙུན་ཨེ་ཝཾ་པ་ཆེན་པོའི་ཆོས་སྲིད་ཕྲིན་ལས་ཀྱི་
རྗེས་སུ་ཞུགས་ཤིང་། གཙང་རོང་གི་ཀུན་ཏུ་རྒྱུ་ཆོས་སྨྲ་བའི་ཚུལ་ལྟར་འཆོས་པ་ངག་དབང་
བསོད་ནམས་རྒྱལ་མཚན་བློ་གྲོས་མི་ཟད་པའི་སྒྲ་དབྱངས་སུ་བོད་པས་ཤིང་མོ་ཕག་གི་ལོ་
ནག་པ་ཟླ་བའི་དཀར་ཕྱོགས་ཀྱི་རྫོགས་པ་གསུམ་པ་བདག་ཅག་གི་སྟོན་པས་དཔལ་ལྡན་
འབྲས་སྤུངས་སུ་དཔལ་དུས་ཀྱི་འཁོར་ལོའི་ཆོས་འཁོར་བསྐོར་བའི་དུས་ཆེན་གྱི་ཉིན་ཤི་
རྗེ
34O



སྡོམ་གསུམ་སྤྱི་དོན་ས་གཞུང་སྦྲག་མ་ཟིན་ཐུན་སྐྱོར་ཆོག་མ་ངག་གི་པདྨོ་བཞད་པ།
རྫོང་སར་དགོན་དུ་ལེགས་པར་གྲུབ་པར་བགྱིས་པའོ། །འདིས་ཀྱང་བསྟན་འགྲོ་སྤྱི་དང་བྱེ་
བྲག་བློ་གྲོས་དང་ལྡན་པ་རྣམས་ལ་ཕན་པ་རྒྱ་ཆེན་པོའི་སྒོ་ནས་སེམས་ཅན་གྱི་དོན་བྱེད་
པའི་ནུས་པ་དང་ལྡན་པའི་རྒྱུར་གྱུར་ཅིག །སརྦ་དཱ་ཛ་ག་ཏཾ།། །།
341



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
༄༅། །སྡོམ་གསུམ་དགོངས་རྒྱན་གྱི་ལེའུ་ལྔ་པ་གནས་འགྱུར་གྱི་སྐབས་མངོན་
པར་རྟོགས་པ་ལྔ་བཅུ་རྩ་བདུན་གྱི་རྣམ་གཞག །
ཨ་འཛི་ནོར་བུ་དབང་རྒྱལ།
ཨོཾ་པྲཛྙཱ་ཝདྡྷནྟུ། ཚོགས་གཉིས་ཉིན་མོའི་འོད་རིས་ཀྱིས་ཕྱེ་བའི། །མཚན་དཔེའི་
འདབས་སྟོང་རྫོགས་པའི་གདེང་ཀ་ནས། །ས་གསུམ་ཤིས་པའི་དྲི་བསུང་རབ་འཕྲོ་བ། །
སྟོན་མཆོག་གུར་གུམ་གཞོན་ནུས་འགྲོ་འདི་སྐྱོངས། །ལྷག་བསམ་བཅུ་གཉིས་ཁྱིམ་ལམ་
ནས། །འཕོས་པའི་ལེགས་བཤད་ཉི་མ་འདི། །བློ་གས ལ་དགྱེས་པའི་རྣ་རྒྱན་དུ། །ཨུཏྤལ་
དར་མའི་ཆོ་ག་སྒྲུབ། །ཞེས་སྨོས་ཏེ། སྐབས་སུ་བབས་པའི་དོན་ནི། དེའང་སྡོམ་གསུམ་
འཇམ་དབྱངས་བླ་མའི་དགོངས་རྒྱན་གྱི་ལེའུ་ལྔ་པ་གནས་འགྱུར་གྱི་སྐབས་མངོན་རྟོགས་
ཀྱི་རིམ་པ་ཕྱེ་བ་ལས། དེ་བཞིན་བིརྱའི་རྗེས་འབྲང་ནག་པོ་པའི། །ཞེས་པ་ནས། རིན་ཆེན་
ལྗོན་ཤིང་ཉིད་ལས་རྟོགས་པར་བྱ། །ཞེས་པའི་བར་གྱི་དོན་སློབ་དཔོན་ནག་པོ་པའི་ཀྱེ་རྡོར་
མན་ངག་ལུགས་ཀྱི་མངོན་པར་རྟོགས་པ་ལྔ་བཅུ་རྩ་བདུན་གྱི་རྣམ་གཞག་ཅུང་ཟད་བཤད་
པ་ནི། ལྗོན་ཤིང་མཛེས་རྒྱན་ལས། རྒྱུ་རིག་སྤང་བྱ་རྐྱེན་ལས་ལྟོས་པ་བཞི། །སྐྱབས་འགྲོ་
གསོ་སྦྱོང་གཏན་ཁྲིམས་སེམས་བསྐྱེད་བཞི། །བྱེ་མདོ་རྣལ་འབྱོར་སྤྱོད་དང་དབུ་མ་བཞི། །
342



སྡོམ་གསུམ་དགོངས་རྒྱན་གྱི་ལེའུ་ལྔ་པ་གནས་འགྱུར་གྱི་སྐབས་མངོན་པར་རྟོགས་པ་ལྔ་བཅུ་རྩ་བདུན་གྱི་རྣམ་གཞག ། །
བྱ་སྤྱོད་རྣལ་འབྱོར་རྒྱུད་དང་བླ་མེད་བཞི། །བཞི་བཞི་བཅུ་དྲུག་རྒྱུ་དང་རིམ་འཇུག་ལམ། །
དེ་རྗེས་སྔགས་ལམ་ཐོགས་མ་སྨིན་བྱེད་དབང་། །ལམ་ལ་རྟོགས་པའི་ལྟ་བ་བསྐྱེད་རྫོགས་
གཉིས། །སྤྱོད་དང་ཉེ་རྒྱུ་མཆོག་གི་མངོན་རྟོགས་ལྔ། །བཟླས་དང་གཏོར་མ་སྦྱིན་སྲེག་རབ་
གནས་དང་། །ལས་ཚོགས་རབ་འབྱམས་ཞེས་བྱ་ཡན་ལག་ལྔ། །གཉིས་ཀའི་ཐུན་མོང་དམ་
ཚིག་སྡོམ་པ་སྟེ། །ཐབས་རྒྱུད་མངོན་པར་རྟོགས་པ་བཅུ་གཅིག་གོ། གནས་སྐབས་འབྲས་
བུ་སློབ་ལམ་ས་བཅུ་གཉིས། །མཐར་ཐུག་གནས་ཡོངས་འགྱུར་དང་ཡེ་ཤེས་སྐུ། །མི་གནས་
མྱ་ངན་འདས་དང་གཉིས་སུ་མེད། །མཛད་པ་རྒྱུན་མི་འཆད་དང་རྣམ་ལྔའོ། །དེ་ལྟར་མངོན་
རྟོགས་བཞི་བཅུ་རྩ་ལྔ་ལས། །གཏན་ཁྲིམས་བདུན་དང་དབང་གི་མངོན་རྟོགས་བདུན། །སོ་
སོར་ཕྱེ་བས་ལྔ་བཅུ་བདུན་དུ་འགྱུར། །དེ་ཚེ་བཞི་དང་བཅུ་དང་བཞི་དང་བཞི། །དེ་བཞིན་
བདུན་དང་ལྔ་དང་ལྔ་དང་གཅིག བཅུ་གཉིས་ལྔ་སྟེ་ལྔ་བཅུ་རྩ་བདུན་ནི། །བཤད་བྱ་
མངོན་པར་རྟོགས་པའི་ལུས་ཡིན་ནོ། །ཞེས་གསུངས་པ་ལྟར་མངོན་རྟོགས་ལྔ་བཅུ་རྩ་
བདུན་པོ་ཐམས་ཅད་བསྡུ་ན། རྟེན་གྱི་གང་ཟག་ནི་རྒྱུ་རྒྱུད་ཀྱི་མངོན་པར་རྟོགས་པ་དང་། དེས་
ཉམས་སུ་བླངས་པའི་ཐབས་ནི་ཐབས་རྒྱུད་ཀྱི་མངོན་པར་རྟོགས་པ་དང་། དེ་ཉམས་སུ་བླངས་པ་ལས་
བྱུང་བའི་འབྲས་བུ་ནི་འབྲས་བུའི་རྒྱུད་ཀྱི་མངོན་པར་རྟོགས་པ་སྟེ་གསུམ་གྱི་ནང་དུ་འདུས་པ་ལས།
དང་པོ་རྒྱུ་རྒྱུད་ཀྱི་མངོན་རྟོགས་བཞི་ནི། སློབ་དཔོན་གནྡྷ་རི་པའི་རྒྱུད་ལ་འཇུག་པ་ལས།
རྒྱུ་རིག་སྤང་བྱ་རྐྱེན་ལ་ལྟོས། །གང་ཟག་རྣམ་པ་བཞིར་ནི་བཤད། ། ཅེས་གསུངས་པ་ལྟར།
རྒྱུ་ལ་ལྟོས་པའི་གང་ཟག་དང༌། རིགས་ལ་ལྟོས་པའི་གང་ཟག་དང་། སྤང་བྱ་ལ་ལྟོས་པའི་
གང་ཟག་དང་། རྐྱེན་ལ་ལྟོས་པའི་གང་ཟག་སྟེ་བཞི་ལས། དང་པོ་རྒྱུ་རྒྱུད་ཀྱི་མངོན་པར་
རྟོགས་པ་ནི། རྩ་རྒྱུད་བརྟག་གཉིས་ཀྱི་ཕྱི་མའི་བཞི་པར། སངས་རྒྱས་མ་ཡིན་སེམས་ཅན་ནི། །
343



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གཅིག་ཀྱང་ཡོད་པ་མ་ཡིན་ཏེ། །ཞེས་དང་། ཟླ་བ་སྒྲོན་མས་ཞུས་པའི་མདོ་ལས། བདེ་
གཤེགས་སྙིང་པོས་འགྲོ་ཀུན་ཡོངས་ལ་ཁྱབ། །སེམས་ནི་རྒྱ་ཆེན་མཆོག་ཏུ་རབ་བསྐྱེད་དེ། །
འགྲོ་བ་འདི་དག་མ་ལུས་སངས་རྒྱས་རྒྱུ། །འདི་ལ་སྣོད་མིན་སེམས་ཅན་གང་ཡང་མེད། །
ཅེས་དང་། རྒྱུད་བླ་མ་ལས། སེམས་ཅན་ཐམས་ཅད་ལ་རྫོགས་པའི་སངས་རྒྱས་ཀྱི་ཆོས་ཀྱི་སྐུ་ནི་
འཕྲོ་བར་འགྱུར་བའི་ཕྱིར་དང་། དེ་བཞིན་གཤེགས་པའི་དེ་བཞིན་ཉིད་དབྱེར་མེད་པའི་ཕྱིར་དང་།
དེ་བཞིན་གཤེགས་པའི་རིགས་ཡོད་པའི་ཕྱིར་ན་ལུས་ཅན་ཀུན། དུས་རྟག་ཏུ་སངས་རྒྱས་ཀྱི་
སྙིང་པོ་ཅན་ཡིན་ནོ། །ཞེས་གསུངས་པ་ལྟར་རིགས་དྲུག་བར་དོ་དང་བཅས་པའི་སེམས་ཅན་
ཐམས་ཅད་ཀྱེ་རྡོ་རྗེའི་རྒྱུད་འདིར་འཇུག་པའི་སྐལ་བ་དང་ལྡན་པ། སངས་རྒྱས་ཀྱི་སྙིང་པོ་
ཅན་རྣམས་ནི་རྒྱུ་ལ་ལྟོས་པའི་གང་ཟག་གི་མངོན་རྟོགས་ཡིན་ནོ། །གཉིས་པ་རིགས་ལ་
ལྟོས་པའི་གང་ཟག་གི་མངོན་པར་རྟོགས་པ་ནི། རྩ་རྒྱུད་ཕྱི་མའི་བཅུ་གཅིག་པ་ལས། གང་
གི་སྲིན་ལག་རྩ་བ་ལ། །རྡོ་རྗེ་རྩེ་དགུ་པར་གནས་པ། །མི་བསྐྱོད་པ་ཡི་རིགས་མཆོག་ཉིད། །
ཅེས་སོགས་དང་། རྣལ་འབྱོར་པ་གང་ནག་པོ་ཆེ། །དེ་ཡི་ལྷ་ནི་མི་བསྐྱོད་པ། །ཞེས་སོགས་
ལྷ་གང་གི་མཚན་མའམ། ཁ་དོག་ཤས་ཆེ་བས་ལྷ་དེ་དང་དེའི་རིགས་སུ་མཚོན་པ་རྣམས་ནི་
རིགས་ལ་ལྟོས་པའི་གང་ཟག་གི་མངོན་རྟོགས་ཡིན་ནོ། །གསུམ་པ་སྤང་བྱ་ལ་ལྟོས་པའི་
གང་ཟག་གི་མངོན་པར་རྟོགས་པ་ནི། གུར་ལེའུ་དང་པོ་ལས། འདོད་ཆགས་ཞེ་སྡང་གཏི་
མུག་དང་། །ང་རྒྱལ་སེར་སྣའི་སྐྱེ་བོ་རྣམས། །གདུལ་ཕྱིར་ཀྱེ་རྡོ་རྗེ་རང་གི་འཁོར་ལོ་གཅིག་
ལའང་། འདོད་ཆགས་ཅན་ལ་འོད་དཔག་མེད་སོགས་རྡོ་རྗེའི་གཟུགས་ནི་དུ་མ་འཛིན། ། ཞེས་
གསུངས་པ་ལྟར། སྦྱང་གཞི་ཉོན་མོངས་པ་ཞེ་སྡང་སོགས་ཤས་ཆེ་བ་ན། དེ་སྦྱོང་བྱེད་ཀྱི་ལྷ་
མི་བསྐྱོད་པ་སོགས་བསྒྲུབ་ན་མྱུར་དུ་འགྲུབ་པ་རྣམས་ནི་སྤང་བྱ་ལ་ལྟོས་པའི་གང་ཟག་གི་
344



སྡོམ་གསུམ་དགོངས་རྒྱན་གྱི་ལེའུ་ལྔ་པ་གནས་འགྱུར་གྱི་སྐབས་མངོན་པར་རྟོགས་པ་ལྔ་བཅུ་རྩ་བདུན་གྱི་རྣམ་གཞག །
མངོན་རྟོགས་ཡིན་ནོ། །བཞི་པ་རྐྱེན་ལ་ལྟོས་པའི་གང་ཟག་གི་མངོན་པར་རྟོགས་པ་ནི། རྩ་
རྒྱུད་ཕྱི་མའི་གཉིས་པར། མཚམས་མེད་ལྔ་ནི་སྤྱོད་པ་དང་། །སྲོག་ཆགས་གསད་ལ་དགའ་
བ་དང་། །གཞན་ཡང་སྐྱེ་བ་དམན་གང་དང་། །རྨོངས་དང་མ་རུང་ལས་བྱེད་དེ། །དེ་རྣམས་
ཀྱིས་ཀྱང་འགྲུབ་པར་འགྱུར། །ཞེས་གསུངས་པ་ལྟར། ཐེག་དམན་གྱི་ལམ་དང་། མཚམས་
མེད་པ་ལྔ་བྱས་པ་ལྟ་བུའི་སེམས་ཅན་རྣམས་ཀྱང་རྒྱུད་འདིར་འཇུག་ཏུ་རུང་བ་ནི་རྐྱེན་ལ་
ལྟོས་པའི་གང་ཟག་གི་མངོན་རྟོགས་སོ། །དེ་ལྟར་རྒྱུའི་རྒྱུད་སྔོན་དུ་འགྲོ་བའི་རྟེན་གྱི་གང་
ཟག་གི་མངོན་རྟོགས་རྣམས་བསྟན་ཟིན་ཏོ། །གཉིས་པ་ནི། གང་ཟག་བཞི་པོ་དཔེ་ཉམས་
སུ་བླང་བའི་ཐབས་རྒྱུད་ཀྱི་མངོན་པར་རྟོགས་པ་ནི། རྗེ་དཀོན་མཆོག་ལྷུན་གྲུབ་ཀྱི་ཞལ་ནས།
སྐྱབས་འགྲོ་གསོ་སྦྱོང་གཏན་ཁྲིམས་སེམས་བསྐྱེད་བཞི། །ཞེས་པ་ནས་རྒྱུད་ཀྱི་མངོན་པར་
རྟོགས་པ་བཅུ་གཅིག་གོ། ཞེས་པའི་བར་གྱིས་བསྟན་པ་ལྟར་སྐལ་དམན་རིམ་འཇུག་གི་
མངོན་རྟོགས་བཅོ་བརྒྱད་དང་། སྐལ་ལྡན་ཅིག་ཅར་པའི་མངོན་རྟོགས་བཅོ་བརྒྱད་དེ་སུམ་
ཅུ་སོ་དྲུག་ཡོད་པ་ལས། འདི་ནས་གཟུང་བཅོ་བརྒྱད་ཀྱི་བར་སྐལ་དམན་རིམ་འཇུག་གི་མངོན་རྟོགས་ཡིན་ནོ། །
དང་པོ་སྐྱབས་འགྲོའི་མངོན་པར་རྟོགས་པ་ནི། དཀོན་མཆོག་གསུམ་ལས། སངས་རྒྱས་ལ་
ལམ་སྟོན་པ་པོ་དང་། ཆོས་ལ་བསྒྲུབ་པ་བྱ་བའི་ལམ་དང་། དགེ་འདུན་ལ་ལམ་སྒྲུབ་པའི་
གྲོགས་སུ་འཛིན་པའི་སྒོ་ནས། སྤྱིར་འཁོར་བ་དང་། བྱེ་བྲག་ངན་སོང་གི་འཇིགས་པ་ལས་
སྐྱོབ་པའི་ཐབས་བསྟན་པ་ནི་སྐྱབས་འགྲོའི་མངོན་རྟོགས་སོ། །གཉིས་པ་གསོ་སྦྱོང་གི་
མངོན་པར་རྟོགས་པ་ནི། མཛོད་ལས། ཚུལ་ཁྲིམས་ཡན་ལག་བག་ཡོད་པའི། །ཡན་ལག་
བརྟུལ་ཞུགས་ཡན་ལག་སྟེ། །བཞི་གཅིག་དེ་བཞིན་གསུམ་རིམ་བཞིན། །ཞེས་གསུངས་པ་
ལྟར་ཚུལ་ཁྲིམས་ཀྱི་བསླབ་པ་ལ་བཞི། བག་ཡོད་ཀྱི་བསླབ་པ་ལ་གཅིག བརྟུལ་ཞུགས་ཀྱི་
345



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བསླབ་པ་ལ་གསུམ་སྟེ་ཡན་ལག་བརྒྱད་པོ་བསྲུང་བའི་སྒོ་ནས་དགེ་བ་གསོ་ཞིང་། སྡིག་པ་
སྦྱོང་བར་བྱེད་པའི་ཐབས་བསྟན་པ་རྣམས་ཡིན་ནོ། །གསུམ་པ་དང་བཞི་པ། དགེ་བསྙེན་
ཕ་མ་གཉིས་ཀྱི་མངོན་པར་རྟོགས་པ་ནི། རྩ་བཞི་ཆང་ལྔ་སྤངས་པ་རྣམས་ཡིན་ནོ། །ལྔ་པ་
དང་དྲུག་པ། དགེ་ཚུལ་ཕ་མ་གཉིས་ཀྱི་མངོན་པར་རྟོགས་པ་ནི། ཀཱ་རི་ཀ་ལྔ་བཅུ་པ་ལས།
ཡན་ལག་བཅུ་ནི་དགེ་ཚུལ་སྡོམ་པ་ཡིན། །ཞེས་གསུངས་པ་ལྟར། རགས་སྡོམ་བཅུ་བསྲུང་
བ་བསྟན་པ་རྣམས་ཡིན་ནོ། །བདུན་པ་དགེ་སློབ་མའི་མངོན་པར་རྟོགས་པ་ནི། རྩ་བའི་
ཆོས་དྲུག་དང་རྗེས ་མཐུན་གྱི་ཆོས་དྲུག་སྟེ་བཅུ་གཉིས་སྲུང་བ་བསྟན་པ་རྣམས་ཡིན་ནོ། །
བརྒྱད་པ་དང་དགུ་པ་དགེ་སློང་ཕ་མ་གཉིས་ཀྱི་མངོན་པར་རྟོགས་པ་ནི། དགེ་སློང་གི་
ཁྲིམས་ཉིས་བརྒྱ་ལྔ་བཅུ་རྩ་གསུམ། དགེ་སློང་མའི་ཁྲིམས་སུམ་བརྒྱ་དྲུག་ཅུ་རྩ་བཞི་རྣམས་
བསྟན་པ་དག་གོ། བཅུ་ པ་སེམས་བསྐྱེད་ཀྱི་མངོན་པར་རྟོགས་པ་ནི། མངོན་རྟོགས་རྒྱན་ལས།
སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་
གསུངས་པ་ལྟར། གཞན་དོན་དུ་རྫོགས་པའི་བྱང་ཆུབ་ཐོབ་པར་འདོད་པ་སྨོན་པ་དང་
འཇུག་པའི་བདག་ཉིད་ཅན་གྱི་བྱང་ཆུབ་ཀྱི་སེམས་རིན་པོ་ཆེ་སྒོམ་པ་བསྟན་པ་རྣམས་འདི་
ཡན་གྱི་མངོན་རྟོགས་བཅུ་པོ་ནི་སྤྱོད་པ་རིམ་ཅན་ལ་བསླབ་པའི་ཚུལ་ལོ་སོ། །བཅུ་གཅི་པ་བྱེ་བྲག་སྨྲ་བའི་
མངོན་པར་རྟོགས་པ་ནི། ཤེས་བྱ་གཟུགས་ཀྱི་གཞི། གཙོ་སེམས་ཀྱི་གཞི། འཁོར་སེམས་
བྱུང་གི་གཞི། ལྡན་མིན་འདུ་བྱེད་ཀྱི་གཞི། འདུས་མ་བྱས་རྟག་པའི་གཞི་རྣམས་རྫས་སུ་
གྲུབ་པ་དང་། ཕྱི་རོལ་རྡུལ་ཕྲན་ཆ་མེད་དང༌། ནང་ཤེས་པ་སྐད་ཅིག་ཆ་མེད་དག་རྫས་སུ་
གྲུབ་པར་འདོད་པ་རྣམས་ཡིན་ནོ། །བཅུ་གཉིས་པ་མདོ་སྡེ་པའི་མངོན་པར་རྟོགས་པ་ནི།
ཤེས་བྱ་གཞི་ལྔ་ལས་ལྡན་མིན་འདུ་བྱེད་དང་། འདུས་མ་བྱས་རྟག་པའི་གཞི་མ་གཏོགས་པ་
346



སྡོམ་གསུམ་དགོངས་རྒྱན་གྱི་ལེའུ་ལྔ་པ་གནས་འགྱུར་གྱི་སྐབས་མངོན་པར་རྟོགས་པ་ལྔ་བཅུ་རྩ་བདུན་གྱི་རྣམ་གཞག །
གཞན་གསུམ་དང་། རྡུལ་ཕྲན་ཆ་མེད་དང་། སྐད་ཅིག་ཆ་མེད་རྣམས་རྫས་སུ་གྲུབ་པ་
བསྟན་པ་རྣམས་ཡིན་ནོ། །བཅུ་གསུམ་པ་སེམས་ཙམ་པའི་མངོན་པར་རྟོགས་པ་ནི། མདོ་ལས།
ཕྱི་རོལ་སྣང་བ་ཡང་མེད་དེ། །སེམས་ནི་སྣ་ཚོགས་རྣམས་སུ་སྣང་། །ལུས་དང་ལོངས་སྤྱོད་
ཟས་གོས་སོགས་གནས་ཁང་པ་སོགས་ཕྱི་སྣོད་ཀྱི་འཇིག་རྟེན་འདྲ་བ། །སེམས་ཙམ་དུ་ནི་ངས་བཤད་དོ། །
ཞེས་དང་། མདོ་སྡེ་ས་བཅུ་པ་ལས། ཀྱེ་རྒྱལ་བའི་སྲས་དག །ཁམས་གསུམ་པོ་འདི་དག་ནི་
སེམས་ཙམ་མོ། །ཞེས་དང་། ཆོས་ཉིད་རྣམ་འབྱེད་ལས། རྣམ་པར་ཤེས་ལས་ཕྱི་རོལ་དུ། །
གྱུར་བའི་དོན་ཡོད་མ་ཡིན་ཏེ། །ཞེས་དང་། སྤྱོད་འཇུག་ལས། གལ་ཏེ་དེ་ཉིད་དུ་གཞན་
ཡོད། །རྣམ་པ་དེ་ནི་སེམས་ཉིད་ཡིན། །ཞེས་གསུངས་པ་ལྟར། ཕྱི་རོལ་གྱི་ཡུལ་ཡོད་པ་མ་
ཡིན་པ་གཟུང་འཛིན་གཉིས་སྟོང་གི་ཤེས་པ་རང་རིག་རང་གསལ་འབའ་ཞིག་རྫས་སུ་གྲུབ་
པར་བསྟན་པ་རྣམས ་ཡིན་ནོ། །བཅུ་བཞི་པ་དབུ་མ་པའི་མངོན་པར་རྟོགས་པ་ནི།
གཟུགས་ནས་རྣམ་མཁྱེན་གྱི་བར་གྱིས་བསྡུས་པའི་ཆོས་ཐམས་ཅད་སྐྱེ་བ་མེད་པ་སྟོང་པ་
ཉིད་འབའ་ཞིག་བསྟན་པ་རྣམས་ཡིན་ནོ། །བཅོ་ལྔ་པ་བྱ་རྒྱུད་དང་། བཅུ་དྲུག་པ་སྤྱོད་རྒྱུད་དང་།
བཅུ་བདུན་པ་རྣལ་འབྱོར་རྒྱུད་དང་། བཅོ་བརྒྱད་པ་རྣལ་འབྱོར་བླ་མེད་ཀྱི་རྒྱུད་རྣམས་ཀྱི་
མངོན་པར་རྟོགས་པ་ནི་རང་རང་གི་སྨིན་བྱེད་ཀྱི་དབང་དང་གྲོལ་བྱེད་ཀྱི་ལམ་སྟེ་གཉིས་ཀྱི་
སྒོ་ནས་བསྟན་པ་རྣམས་ཡིན་ནོ། །བཅུ་དགུ་པ་བསྙེན་པའི་མངོན་པར་རྟོགས་པ་ནི། དུས་
བསྙེན། གྲངས་བསྙེན། མཚན་མའི་བསྙེན་པ་སྟེ་གསུམ་པོ་རེ་རེ་ལའང་རབ་འབྲིང་ཐ་
གསུམ་དུས་ཀྱི་བསྙེན་པ་རབ་ལོ་དྲུག་འབྲིང་ཟླ་བ་དྲུག་ཐ་མ་ཞག་བདུན་ནོ། །གྲངས་ཀྱི་བསྙེན་པ་རབ་ནི་རྩོད་
དུས་ཀྱི་དབང་དུ་བྱས་ན་གཙོ་བོ་ལ་བཞི་འབུམ་དང་། འཁོར་ལ་བཞི་ཁྲི། འབྲིང་ལ་གཙོ་བོ་ལ་བཞི་ཁྲི་དང་།
འཁོར་ལ་བཞི་སྟོང་། ཐ་མ་ནི་གཙོ་བོ་ལ་བཞི་སྟོང་དང་། འཁོར་ལ་བཞི་བརྒྱའོ། །མཚན་མའི་བསྙེན་པ་རབ་ནི་
347



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ཡི་དམ་གྱིས་དངོས་སུ་གནང་བ་བྱིན་པ་འབྲིང་རྡོ་རྗེ་དྲིལ་བུ་ནམ་མཁའ་ལ་འཇོག་པ། ཐ་མ་རྨི་ལམ་དུ་གནང་བ་
བྱིན་པའོ། །བསོད་ནམས་རྩེ་མོས་དབང་ཆུར་གཞན་འདྲ་བ་ལས། རྡོ་རྗེ་དྲིལ་བུ་ནམ་མཁར་འཇོག་པ་རབ་ཀྱི་
ནང་དུ་བསྡུས་ནས། འབྲིང་རྨི་ལམ་དུ་གནང་བ་ཐོབ་པ། ཐ་མ་ཉམས་སྣང་སྐྱེ་བ་དང་། དུས་བསྙེན་ལ་རབ་ཟླ་བ་དྲུག །
འབྲིང་ཟླ་བ་གསུམ་ཞེས་གསུངས་སོ། །དུ་བསྟན་པ་ཡིན་ནོ། །ཉི་ཤུ་པ། ས་ཆོག་གི་མངོན་པར་རྟོས་
པ་ནི། ས་བརྟག་དབྱིབས་དང་ཁ་དོག་སོགས་པ་དང༌། བླང་སྣང་བ་ལས་བླང་བ་དང་། མི་སྣང་བ་
ལས་བླང་བ་གཉིས་སོ། །དང་པོ་ནི་རྒྱལ་པོ་སོགས་པའི་བདག་པོ་ལ་རིན་སྟེར་བའི་སྒོ་ནས་དང་། གཉིས་པ་ནི་
ལྷ་འདྲེ་ལ་ས་ཆོག་གི་སྒོ་ནས་སོ། །བ་དང་། སྦྱང་བ་ལས་དང་བྱ་བས་<ལྟོ་འཕྱེ་བརྟག་པ་སོགས > སྐྱོན་
སྦྱང་བ། ཏིང་ངེ་འཛིན་ < རང་ལྷར་གསལ་བ་སོགས > གྱི་འགེགས་སྦྱང་བ་སྟེ་གཉིས་སོ། །དང་། བཟུང་བ་
བློས་བདག་ཏུ་བཟུང་བ་དང་། བསྲུང་བ་བསྲུང་འཁོར་སྒོམ་པ་སོགས་བསྟན་པ་རྣམས་ཡིན་ནོ། །ཉེར་
གཅིག་པ་སྟ་གོན་གྱི་མངོན་པར་རྟོགས་པ་ནི། ལྷ་སྟ་གོན། ས་ལྷ་སྟ་གོན། བུམ་པ་སྟ་གོན།
སློབ་མ་སྟ་གོན་སོགས་བསྟན་པ་རྣམས་ཡིན་ནོ། །ཉེར་གཉིས་པ། བྲི་ཞིང་རྒྱན་དགྲམ་པའི་
མངོན་པར་རྟོགས་པ་ནི། ཐིག་གི་བྲི་བ། ཚོན་གྱི་བྲི་བ། མཚན་མ་ལྷ་སོ་སོའི་ཕྱག་མཚན་ཚོན་
ལུང་དགོད་པ། རྒྱན་ཡོ་བྱད་དང་སྤྱི་དགོས་ཀྱི་མཆོད་པ་སོགས་བཤམས་པའམ་དགྲམ་པ་རྣམས་བསྟན་པ་
དག་ཡིན་ནོ། །ཉེར་གསུམ་པ། སྒྲུབ་ཅིང་མཆོད་པའི་མངོན་པར་རྟོགས་པ་ནི། བདག་
མདུན་གཉིས་དབྱེར་མེད་དུ་བསྒྲུབ་པ་དང་། ཐ་དད་དུ་བསྒྲུབ་པ་དག་དང༌། ཕྱིའི་མཆོད་པ༑
ནང་གི་མཆོད་པ། གསང་བའི་མཆོད་པ། ཡིད་བྱུང་གི་མཆོད་པ། དེ་ཁོ་ན་ཉིད་ཀྱི་མཆོད་པ་
སོགས་བསྟན་པ་རྣམས་ཡིན་ནོ། །ཉེར་བཞི་པ། འཇུག་ཅིང་སློབ་མ་ལ་དབང་བསྐུར་བའི་
མངོན་པར་རྟོགས་པ་ནི། བདག་ཉིད་དཀྱིལ་འཁོར་ལ་འཇུག་ཅིང་དབང་བླངས་པ་དང་།
སློབ་མ་ལ་བུམ་དབང་གསང་དབང་ཤེར་དབང་དབང་བཞི་པ་རྣམས་བསྐུར་བའི་ཚུལ་
གསུངས་པ་རྣམས་སོ། །ཉེར་ལྔ་པ་མཇུག་གི་བྱ་བའི་མངོན་པར་རྟོགས་པ་ནི། བླ་མ་ལ་ཡོན་
348



སྡོམ་གསུམ་དགོངས་རྒྱན་གྱི་ལེའུ་ལྔ་པ་གནས་འགྱུར་གྱི་སྐབས་མངོན་པར་རྟོགས་པ་ལྔ་བཅུ་རྩ་བདུན་གྱི་རྣམ་གཞག །
འབུལ་བ་དང༌། དཀྱིལ་འཁོར་རྗེས་ཆོག་མཆོད་པ། བཟོད་པ་གསོལ་ཏེ་གཤེགས་སུ་
གསོལ་བ༑ ལས་ཀྱི་རྗེས་བསྡུ་བ། དགའ་སྟོན་བྱ་བ་གསུངས་པ་རྣམས་འདི་ཡན་གྱི་མངོན་
རྟོགས་བདུན་པོ་རྣམས་ནི་སྨིན་བྱེད་དབང་གི་མངོན་པར་རྟོགས་པ་ཡིན་ནོ། །ཉེར་དྲུག་པ་གྲོལ་བྱེད་ཀྱི་
མངོན་པར་རྟོགས་པ་ལྔ་ནི་ལྟ་བའི་མངོན་པར་རྟོགས་པ་ནི། དཔལ་བརྩེ་བ་ཆེན་པོའི་ཞལ་ནས།
བསྐྱེད་རིམ་རྣམ་རྟོག་ཡིན་མོད་ཀྱི། །རྣམ་རྟོག་སེམས་ལས་གཞན་མ་ཡིན། །སེམས་ཀྱི་
མཚན་ཉིད་གསལ་རིག་སྟེ། །གསལ་བ་གདོད་ནས་སྟོང་པ་ཉིད། །སྟོང་པ་ཆོས་ཀྱི་དབྱིངས་
ཉིད་དུ། །ཤེས་པས་རྟོག་པ་ཐམས་ཅད་ཀྱང་། །ཇི་ལྟར་སྒོམ་ཀྱང་མི་རྟོག་ཉིད། །བཙལ་
ཡང་འཁྲུལ་བ་ག་ལ་སྲིད། །ཅེས་གསུངས་པ་ལྟར་ལམ་ཐམས་ཅད་དེ་དང་དེའི་རྣམ་པར་
སྣང་ཡང་རང་གི་ངོ་བོ་ནི་སེམས་ཉིད་ལྷན་ཅིག་སྐྱེས་པའི་ཡེ་ཤེས་སུ་ཤེས་པར་བྱ་བའི་ཕྱིར་
དུ་བསྟན་པ་རྣམས་ཡིན་ནོ། །ཉེར་བདུན་པ་བསྐྱེད་རིམ་གྱི་མངོན་པར་རྟོགས་པ་ནི།
རྫོགས་པའི་རིམ་པའི་རྟེན་ཡིན་པས། རང་ཉིད་ལྷར་བསྐྱེད་པ་སྒྲུབ་རིགས་བདག་གི་རྒྱས་འདེབས།
ཆེན། བསྙེན་ཡེ་ཤེས་པ་སྤྱན་དྲངས་པ། ཉེ་བའི་དམ་ཡེ་དབྱེར་མེད་དུ་བསྲེ་བ་བསྙེན་པ་སྟེ་ཡན་ལག་
བཞི་རྫོགས་ཀྱིས་རྟེན་དང་བརྟེན་པ་བཅས་པ་སྒོམ་པའི་ཚུལ་བསྟན་པ་རྣམས་ཡིན་ནོ། །
ཉེར་བརྒྱད་པ། རྫོགས་རིམ་གྱི་མངོན་པར་རྟོགས་པ་ནི། བསྐྱེད་རིམ་གྱི་ལྷ་དང་གནས་ཁང་
རྣམས་ཡེ་ཤེས་སུ་རྟོགས་པར་བྱ་བའི་ཕྱིར་དབང་གོང་མ་གསུམ་བསྟན་པ་རྣམས་ཡིན་ནོ། །
ཉེར་དགུ་པ། སྤྱོད་པའི་མངོན་པར་རྟོགས་པ་ནི། རིམ་པ་གཉིས་ཀྱི་ཏིང་ངེ་འཛིན་ལ་གནས་
ནས་དྲོད་ཐོབ་པས་རང་གི་སེམས་ཀྱི་བརྟན་གཡོ་བརྟག་པ་སོགས་ཀྱི་ཕྱིར་ཏུ་ཀུན་འདར་
གསང་སྤྱོད་དང་། མངོན་སྤྱོད་དང་། ཕྱོགས་ལས་རྣམ་རྒྱལ་གྱི་སྤྱོད་པ་རྣམས་བསྟན་པའི་
ཚུལ་བསྟན་པ་གསུངས་པ་དག་གོ། སུམ་ཅུ་པ། ཉེ་རྒྱུའི་མངོན་པར་རྟོགས་པ་ནི། བརྟུལ་
349



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ཞུགས་ཀྱི་སྤྱོད་པ་ལ་གནས་པ་དེས་མཆོག་གི་དངོས་གྲུབ་ཀྱི་ཉེ་རྒྱུ་མཚན་ཉིད་དང་ལྡན་
པའི་རིག་མ་ལ་བརྟེན་པའི་ཚུལ་གསུངས་པ་རྣམས་འདི་ཡན་ལྔ་པོ་ནི་མཆོག་གི་དངོས་གྲུབ་སྒྲུབ་
པར་བྱེད་པའི་མངོན་པར་རྟོགས་པ་ཡིན་ནོ། །སོ་གཅིག་པ། བཟླས་པའི་མངོན་པར་རྟོགས་པ་ནི།
ཡི་དམ་གང་དང་གང་ཡིན་པ་དེའི་ཐུགས་ཀྱི་སྙིང་པོ་ནས་བསྐུལ་བའི་ཕྱིར་རྩ་སྔགས་སྙིང་པོ་
ཉེ་སྙིང་སོགས་བསྟན་པ་རྣམས་ཡིན་ནོ། །སོ་གསུམ་པ། སྦྱིན་སྲེག་གི་མངོན་པར་རྟོགས་པ་ནི།
ལས་མཐའ་དག་བསྒྲུབ་པའི་ཕྱིར་ཞི་རྒྱས་དབང་དྲག་གི་སྦྱིན་སྲེག་བསྟན་པ་རྣམས་ཡིན་ནོ། །
སོ་བཞི་པ། རབ་གནས་ཀྱི་མངོན་པར་རྟོགས་པ་ནི། སྐུ་གཟུགས་ལ་སོགས་བྱིན་གྱིས་
བརླབས་པའི་ཕྱིར་སྐུ་གསུང་ཐུགས་རྟེན་ལ་རབ་གནས་བྱེད་པར་བསྟན་པ་རྣམས་ཡིན་ནོ། །སོ་
ལྔ་པ། ལས་ཚོགས་ཀྱི་མངོན་པར་རྟོགས་པ་ནི། དམན་པ་ལ་མོས་པའི་རྟེན་གྱི་གང་ཟག་
བཟུང་བར་བྱ་བའི་ཕྱིར་དུ། རལ་གྲི་རལ་གྲི་ཁར་བཅུག་ན་ནམ་མཁའ་ལ་བྱ་བཞིན་དུ་འགྲོ། མིག་མིག་
སྨན་མིག་ལ་ཐུག་ན་འཇིག་རྟེན་གསུམ་མཐོང་། སྨན། བུམ་པ་ས་འོག་གི་གཏེར་རམ་བུམ་པ་ཆེན་པོ་བཏོན་
ནས་སེམས་ཅན་རྣམས་ལ་ཅི་འདོད་པ་སྦྱིན་པ་སོགས་དང་། གཞན་ཡང་ནད་ཡམས་བཟློག་པ་དང་།
སད་སེར་བཀག་པའི་ཐབས་བསྟན་འདི་ཡན་ཆད་ལྔ་པོ་ནི་མཆོག་ཐུན་གྱི་དངོས་གྲུབ་གཉིས་ཀ་བསྒྲུབ་
པའི་མངོན་རྟོགས་ཡིན་ནོ། །པ་རྣམས་ཡིན་ནོ། །སོ་དྲུག་པ། དམ་ཚིག་དང་སྡོམ་པའི་མངོན་པར་
རྟོགས་པ་ནི། སྔགས་ཀྱི་རྩ་ལྟུང་བཅུ་བཞི་དང་། ཡན་ལག་གི་ཉེས་པ་བརྒྱད་སོགས་བསྟན་
པ་རྣམས་ཡིན་ནོ། །དེ་ལྟར་ཐབས་རྒྱུད་ཀྱི་མངོན་པར་རྟོགས་པ་སུམ་ཅུ་སོ་དྲུག་འདི་ནི་མཆོག་
དང་ཐུན་མོང་གཉིས་ཀ་ལ་དགོས་པའི་མངོན་རྟོགས་ཡིན་ནོ། །གོ། གསུམ་པ་འབྲས་རྒྱུད་ཀྱི་མངོན་
པར་རྟོགས་པ་ནི། ལྗོན་ཤིང་མཛེས་རྒྱན་ལས། གནས་སྐབས་འབྲས་བུ་སློབ་ལམ་ས་བཅུ་
གཉིས། །མཐར་ཐུག་གི་འབྲས་བུ་གནས་ཡོངས་འགྱུར་༡དང་ཡེ་ཤེས་སྐུ༢། །མི་གནས་མྱ་
35)



སྡོམ་གསུམ་དགོངས་རྒྱན་གྱི་ལེའུ་ལྔ་པ་གནས་འགྱུར་གྱི་སྐབས་མངོན་པར་རྟོགས་པ་ལྔ་བཅུ་རྩ་བདུན་གྱི་རྣམ་གཞག །
ངན་འདས་ ༣དང་གཉིས་སུ་༤ མེད། །མཛད་པ་རྒྱུན་མི་ཆད་༥དང་རྣམ་ལྔའོ། །ཞེས་
གསུངས་པ་ལྟར་གནས་སྐབས་ཀྱི་འབྲས་བུ་ས་བཅུ་གཉིས་དང་། མཐར་ཐུག་གི་འབྲས་བུ་
ལ་ལྔ་སྟེ་བཅུ་བདུན་ཡོད་པ་ལས། དང་པོ་གནས་སྐབས་ཀྱི་འབྲས་བུ་ས་དང་པོའི་མངོན་པར་
རྟོགས་པ་ནི། རྟོགས་པའི་ཁྱད་པར་ཚེས་གཅིག་གི་ཟླ་བ་ལྟས་པ་ལྟར་ཆོས་ཆོས་ཐམས་ཅད་ཀྱི་
གནས་ལུགས་སྤྲོས་པའི་མཐའ་ཐམས་ཅད་དང་བྲལ་བ་དེ་ཁོ་ན་ཉིད་ཀྱི་དོན། ཀྱི་དབྱེངས་དེ་ཉིད་མངོན་
སུམ་དུ་མཐོང་བ་དང་། ས་དང་པོ་ཐོབ་པའི་རྟགས་ཡོན་ཏན་བརྒྱ་ཕྲག་བཅུ་གཉིས་དུས་སྐད་
ཅིག་གཅིག་ལ། སངས་རྒྱས་མཐོང་༡བ་དང་། དེ་རྣམས་ཀྱིས་བྱིན་གྱིས་བརླབས་༢པ་དང་། ཏིང་ངེ་འཛིན་གྱིས་
འཇིག་རྟེན་གྱི་ཁམས་བརྒྱ་༣ས་རྣམ་པ་དྲུག་ཏུ་གཡོ། ཞིང་ཁམས་བརྒྱར་༤འགྲོ། འཇིག་རྟེན་གྱི་ཁམས་བརྒྱ་
སྣང་བར་། བྱེད། སེམས་ཅན་བརྒྱ་“སྨིན། བསྐལ་བ་བརྒྱར་༧གནས། དེ་དག་གི་སྔོན་༨དང་ཕྱི་མཐའ་ལ་
འཇུག །ཆོས་ཀྱི་སྒོ་བརྒྱར་༡༠ འགྱེད། ལུས་བརྒྱ་༡༡སྟོན། ལུས་རེ་རེ་ལ་འཁོར་བརྒྱ་ཕྲག་རེ་རེས་བསྐོར་༡༢བ་
སྟོན་པས་ཏིང་ངེ་འཛིན་གྱི་ཡོན་ཏན་བརྒྱ་ཕྲག་བཅུ་གཉིས་ཐོབ་བོ། །ཐོབ་པ་དང་། མདོ་སྡེ་རྒྱན་ལས་
བྱང་ཆུབ་ལ་ནི་ཉེ་བ་དང་། སེམས་ཅན་དོན་སྒྲུབ་མཐོང་བ་ལ། །རབ་ཏུ་དགའ་བ་སྐྱེ་འགྱུར་ཏེ། །
དེ་ཕྱིར་རབ་དགའ་ཞེ་བརྗོད་དོ། །ཞེས་གསུངས་པ་ལྟར་ས་དང་པོའི་ངེས་ཚིག་དང་བཅས་
སྟེ་བསྟན་པ་རྣམས་ཡིན་ནོ། །ས་གཉིས་པའི་མངོན་པར་རྟོགས་པ་ནི། རྟོགས་པའི་ཁྱད་པར་
ཚེས་གཉིས་ཀྱི་ཟླ་བ་ལ་བལྟས་པ་བཞིན་ཆོས་ཀྱི་དབྱིངས་མངོན་སུམ་དུ་མཐོང་བ་དང་།ས་
གཉིས་པ་གྲུབ་པའི་རྟགས་སུ་ཡོན་ཏན་སྟོང་ཕྲག་བཅུ་གཉིས་ཐོབ་པ་དང་། ལུང་སྔ་མའི་འཕྲོར།
འཆལ་ཚུལ་གྱི་དྲི་མ་དང་ལམ་སྒྲུབ་པའི་རྩོལ་བའི་དྲི་བྲལ་ཕྱིར། །དྲི་མ་མེད་པའི་ས་ཞེས་
བརྗོད། །ཞེས་གསུངས་པ་ལྟར་ས་གཉིས་པའི་ངེས་ཚིག་དང་བཅས་ཏེ་བསྟན་པ་རྣམས་
ཡིན་ནོ། །ས་གསུམ་པའི་མངོན་པར་རྟོགས་པ་ནི། རྟོགས་པའི་ཁྱད་པར་ཚེས་གསུམ་གྱི་ཟླ་
བ་ལ་བལྟས་པ་ལྟར་ཆོས་ཀྱི་དབྱིངས་མངོན་སུམ་དུ་མཐོང་བ་དང་། ས་གསུམ་པ་ཐོབ་པའི་
351



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
རྟགས་ཡོན་ཏན་འབུམ་ཕྲག་བཅུ་གཉིས་ཐོབ་པ་དང་། ཆོས་འདི་མན་གྱི་ས་སོ་སོའི་ངེས་ཚིག་
བཤད་པའི་ཚིགས་བཅད་རྣམས་ཀྱི་ལུང་ཁུངས་ནི་མདོ་སྡེ་རྒྱན་ཡིན་པར་ཤེས་དགོས། །ཀྱི་སྣང་བ་ཆེན་པོ་ནི། །
བྱེད་པའི་ཕྱིར་ན་འོད་བྱེད་པའོ། །ཞེས་གསུངས་པ་ལྟར་ས་གསུམ་པའི་ངེས་ཚིག་དང་བཅས་
ཏེ་བསྟན་པ་རྣམས་ཡིན་ནོ། །ས་བཞི་པའི་མངོན་པར་རྟོགས་པ་ནི། རྟོགས་པའི་ཁྱད་པར་
ཚེས་བཞིའི་ཟླ་བ་ལ་བལྟས་པ་ལྟར་ཆོས་ཀྱི་དབྱིངས་མངོན་སུམ་དུ་མཐོང་བས་དང་། ས་
བཞི་པ་གྲུབ་པའི་རྟགས་ཡོན་ཏན་བྱེ་བ་བརྒྱ་ཕྲག་བཅུ་གཉིས་ཐོབ་པ་དང་། འདི་ལྟར་བྱང་
ཆུབ་ཀྱི་ཕྱོགས་དང་མཐུན་པའི་ཆོས་རྣམས་ཀྱིས་ཉོན་མོངས་པ། རབ་ཏུ་སྲེག་བྱེད་འོད་ལྟ་བུ། །
དེ་དང་ལྡན་ཕྱིར་ས་དེ་ནི། ཉོན་མོངས་པ་དང་ཤེས་བྱའི་སྒྲིབ་པ་གཉིས་པོ་སྲེག་པས་འོད་འཕྲོ་
ཅན། །ཞེས་གསུངས་པ་ལྟར། ས་བཞི་པའི་ངེས་ཚིག་དང་བཅས་ཏེ་བསྟན་པ་རྣམས་སོ། །
ས་ལྔ་པའི་མངོན་པར་རྟོགས་པ་ནི། རྟོགས་པའི་ཁྱད་པར་ཚེས་ལྔའི་ཟླ་བ་ལ་བལྟས་པ་ལྟར་
ཆོས་ཀྱི་དབྱིངས་མངོན་སུམ་དུ་མཐོང་བ་དང་། ས་ལྔ་པ་ཐོབ་པའི་རྟགས་ཡོན་ཏན་བྱེ་བ་
སྟོང་ཕྲག་བཅུ་གཉིས་ཐོབ་པ་དང༌། སེམས་ཅན་རྣམས་ཡོངས་སྨིན་བྱེད་ཅིང་། །རང་གི་
སེམས་ཀྱང་སྲུང་བའི་ཕྱིར། །བློ་ལྡན་རྣམས་ཀྱིས་སྦྱང་དཀའ་བ། །དེ་ཕྱིར་སྦྱང་དཀའ་སེམས་
ཅན་རྣམས་སྨིན་པར་བྱས་ཀྱང་། དེ་རྣམས་ཀྱིས་ལོག་སྒྲུབ་བྱེད་པའི་ཚེ་ས་ལྔ་པ་ལ་གནས་པའི་བྱང་ཆུབ་སེམས་
དཔའ་དེའི་རང་གི་སེམས་མི་འཁྲུགས་པར་སྲུང་ནུས་པའི་ཕྱིར་ན་སྦྱང་དཀའ་བའམ་བྱ་དཀའ་བའི་ལས་ལ་
འཇུག་པ་ཡིན་པ་དེའི་ཕྱིར་ཞེས་བྱའོ། །ཞེས་གསུངས་པ་ལྟར་ས་ལྔ་པའི་ངེས་ཚིག་དང་བཅས་ཏེ་
བསྟན་པ་རྣམས་ཡིན་ནོ། །ས་དྲུག་པའི་མངོན་པར་རྟོགས་པ་ནི། རྟོགས་པའི་ཁྱད་པར་ཚེས་
དྲུག་གི་ཟླ་བ་བལྟས་པ་ལྟར་ཆོས་ཀྱི་དབྱིངས་མངོན་སུམ་དུ་མཐོང་བ་དང་། ས་དྲུག་པ་ཐོབ་
པའི་རྟགས་ཡོན་ཏན་བྱེ་བ་འབུམ་ཕྲག་བཅུ་གཉིས་ཐོབ་པ་དང་། ཤེས་རབ་ཕ་རོལ་ཕྱིན་
352



སྡོམ་གསུམ་དགོངས་རྒྱན་གྱི་ལེའུ་ལྔ་པ་གནས་འགྱུར་གྱི་སྐབས་མངོན་པར་རྟོགས་པ་ལྔ་བཅུ་རྩ་བདུན་གྱི་རྣམ་གཞག །
བརྟེན་ནས། །འཁོར་བ་དང་ནི་མྱ་ངན་འདས། །གཉིས་པོ་མངོན་དུ་འགྱུར་བའི་ཕྱིར། །
མངོན་དུ་གྱུར་བའི་སར་བཤད་དོ། །ཞེས་གསུངས་པ་ལྟར་ས་དྲུག་པའི་ངེས་ཚིག་དང་
བཅས་ཏེ་བསྟན་པ་རྣམས་ཡིན་ནོ། །ས་བདུན་པའི་མངོན་པར་རྟོགས་པ་ནི། རྟོགས་པའི་
ཁྱད་པར་ཚེས་བདུན་གྱི་ཟླ་བ་བལྟས་པ་ལྟར་ཆོས་ཀྱི་དབྱིངས་མངོན་སུམ་དུ་མཐོང་བ་དང་།
ས་བདུན་པ་གྲུབ་པའི་ཡོན་ཏན་བྱེ་བ་ཕྲག་ཁྲིག་འབུམ་ཕྲག་བཅུ་གཉིས་ཐོབ་པ་དང་།
བགྲོད་གཅིག་ལམ་དང་འགྲེལ་ས་བརྒྱད་པ་དང་། བའི་ཕྱིར། །མཚན་འཛིན་གྱི་རྟོགས་པ་ལས་རིང་
དུ་སོང་བའི་སར་འདོད་དོ། །ཞེས་གསུངས་པ་ལྟར་ས་བདུན་པའི་ངེས་ཚིག་དང་བཅས་ཏེ་
བསྟན་པ་རྣམས་ཡིན་ནོ། །ས་བརྒྱད་པའི་མངོན་པར་རྟོགས་པ་ནི། རྟོགས་པའི་ཁྱད་པར་
ཚེས་བརྒྱད་ཀྱི་ཟླ་བ་ལ་བལྟས་པ་ལྟར་ཆོས་ཀྱི་དབྱིངས་མངོན་སུམ་དུ་མཐོང་བ་དང་། ས་
བརྒྱད་པ་ཐོབ་པའི་རྟགས་ཡོན་ཏན་སྟོང་གསུམ་གྱི་རྡུལ་ཕྲ་རབ་ཀྱི་གྲངས་དང་མཉམ་པ་
བཅུ་གཉིས་ཐོབ་པ་དང་། མཚན་མ་འཛིན་པའི་འདུ་ཤེས་དང་མཚན་མེད་ལ་རྩོལ་བའི་འདུ་ཤེས་ཏེ་འདུ་
ཤེས་གཉིས་ཀྱིས་མི་གཡོ་ཕྱིར། །མི་གཡོ་བ་ཞེས་ངེས་པར་བརྗོད། །ཅེས་གསུངས་པ་ལྟར་
ས་བརྒྱད་པའི་ངེས་ཚིག་དང་བཅས་ཏེ་བསྟན་པ་རྣམས་ཡིན་ནོ། །ས་དགུ་པའི་མངོན་པར་
རྟོགས་པ་ནི། རྟོགས་པའི་ཁྱད་པར་ཚེས་དགུའི་ཟླ་བ་ལ་བལྟས་པ་ལྟར་ཆོས་ཀྱི་དབྱིངས་
མངོན་སུམ་དུ་མཐོང་བ་དང་། ས་དགུ་པ་གྲུབ་པའི་རྟགས་ཡོན་ཏན་སྟོང་གསུམ་གྲངས་མེད་
པ་འབུམ་ཕྲག་བཅུའི་རྡུལ་ཕྲ་རབ་ཀྱི་རྡུལ་སྙེད་བཅུ་གཉིས་ཐོབ་པ་དང་། ཆོས་དོན་ངེས་ཚིག་
སྤོབ་པ་སྟེ་སོ་སོ་ཡང་དག་རིག་པ་ཞིབ་བརྙེས་པས་བློ་ཤིན་ཏུ་བཟང་བས་ན། ས་དེ་ལེགས་པའི་བློ་
གྲོས་ཡིན། །ཞེས་གསུངས་པ་ལྟར་ས་དགུ་པའི་ངེས་ཚིག་དང་བཅས་ཏེ་བསྟན་པ་རྣམས་
ཡིན་ནོ། །ས་བཅུ་པའི་མངོན་པར་རྟོགས་པ་ནི། རྟོགས་པའི་ཁྱད་པར་ཚེས་བཅུའི་ཟླ་བ་ལ་
353



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
བལྟས་པ་ལྟར་ཆོས་ཀྱི་དབྱིངས་མངོན་སུམ་དུ་མཐོང་བ་དང་། ས་བཅུ་པ་ཐོབ་པའི་རྟགས་
ཡོན་ཏན་སངས་རྒྱས་ཀྱི་ཞིང་བརྗོད་དུ་མེད་པའི་རྡུལ་ཕྲ་རབ་ཀྱི་རྡུལ་སྙེད་བཅུ་གཉིས་ཐོབ་
པ་དང༌། སྤྲིན་གྱི་ནམ་མཁའ་ལ་ཁྱབ་པ་བཞིན་གཟུངས་དང་ཏིང་ངེ་འཛིན་གཉིས་ཀྱིས་ནམ་མཁའ་ལྟ་
བུའི་ཆོས་ཐམས་ཅད་ལ་ཁྱབ་པའི་ཕྱིར་ན་ཆོས་ཀྱི་སྤྲིན། ཞེས་གསུངས་པ་ལྟར་ས་བཅུ་པའི་
ངེས་ཚིག་དང་བཅས་ཏེ་བསྟན་པ་རྣམས་ཡིན་ནོ། །ས་བཅུ་གཅིག་པའི་མངོན་པར་རྟོགས་
པ་ནི། རྟོགས་པའི་ཁྱད་པར་ཚེས་བཅུ་གཅིག་གི་ཟླ་བ་ལ་བ ལྟས་པ་ལྟར་ཆོས་ཀྱི་དབྱིངས་
མངོན་སུམ་དུ་མཐོང་བ་དང་། ས་བཅུ་གཅིག་པ་གྲུབ་པའི་རྟགས་སུ་ཡོན་ཏན་གྱི་ཁྱད་པར་
ས་བཅུ་པ་དེས་ཀྱང་དཔེར་བྱ་བ་མི་བཟོད་པ་ཐོབ་པ་དང་། ས་བཅུ་གཅིག་པ་དང་བཅུ་གཉིས་པ་
གཉིས་ཀྱི་ངེས་ཚིག་མདོ་སྡེ་རྒྱན་གྱི་ནང་ན་མེད་པས་མངོན་བརྗོད་བླ་མ་ལས་འཐུང་གཅོད་དཔེ་མེད་
དེ་བཞིན་དུ། །ཞེས་གསུངས་པ་ལྟར། སྔར་གྱི་ས་རྣམས་ཀྱིས་དཔེ་ཙམ་ཡང་བྱ་བ་དཀའ་
བས་དཔེ་མེད་ཀྱི་ཡེ་ཤེས་ཞེས་ངེས་ཚིག་དང་བཅས་ཏེ་བསྟན་པ་རྣམས་ཡིན་ནོ། །ས་བཅུ་
གཉིས་པའི་མངོན་པར་རྟོགས་པ་ནི། རྟོགས་པའི་ཁྱད་པར་ཚེས་བཅུ་གཉིས་ཀྱི་ཟླ་བ་ལ་
བལྟས་པ་ལྟར་ཆོས་ཀྱི་དབྱིངས་མངོན་སུམ་དུ་མཐོང་བ་དང་། ས་བཅུ་གཉིས་པ་ཐོབ་པའི་
རྟགས་སུ་སྟོན་པ་སྔ་མ་ལས་ཆེས་ཆེ་བ་ཉིད་ཐོབ་པ་དང་། ལུང་སྔར་གྱི་འཕྲོར། ཉེ་བའི་
འཐུང་གཅོད་ཡེ་ཤེས་ཆེ། །ཞེས་གསུངས་པས་ས་བཅུ་གཅིག་པ་དེ་བས་ཀྱང་ཆེས་མཆོག་ཏུ་
གྱུར་པ། སངས་རྒྱས་ཀྱི་ཡེ་ཤེས་དང་ཆ་འདྲ་བ་བརྙེས་པ་ན་ཡེ་ཤེས་ཆེན་པོ་ཞེས་ངེས་ཚིག་
དང་བཅས་ཏེ་བསྟན་པ་རྣམས་ཡིན་ནོ། །མཐར་ཐུག་གི་འབྲས་བུ་ནི། རྗེ་བཙུན་རིན་པོ་
ཆེས་མངོན་རྟོགས་ལྗོན་ཤིང་གི་བར་སྐབས་ཀྱི་ཚིགས་སུ་བཅད་པ་ལས། གནས་ཡོངས་
གྱུར་དང་ཡེ་ཤེས་སྐུ། །མི་གནས་མྱ་ངན་འདས་ཉིད་དང་། །གཉིས་སུ་མེད་པ་ཉིད་དང་ནི། །
354



སྡོམ་གསུམ་དགོངས་རྒྱན་གྱི་ལེའུ་ལྔ་པ་གནས་འགྱུར་གྱི་སྐབས་མངོན་པར་རྟོགས་པ་ལྔ་བཅུ་རྩ་བདུན་གྱི་རྣམ་གཞག །
མཛད་པ་རྒྱུན་མི་འཆད་པར་འདུས། །ཞེས་གསུངས་པ་ལྟར་རོ། །ས་བཅུ་གསུམ་པ།
གནས་ཡོངས་སུ་འགྱུར་བའི་མངོན་པར་རྟོགས་པ་ནི། ཀུན་གཞིའི་སྟོང་པའི་ཆ་དྲི་བཅས་དེ་
བཞིན་ཉིད་ནི་ཆོས་དབྱིངས་ཡེ་ཤེས་དང་། གསལ་ཆ་ནི་མེ་ལོང་ཡེ་ཤེས་དང་། ངའོ་སྙམ་པའི་
ཉོན་ཡིད་ནི་མཉམ་ཉིད་ཡེ་ཤེས་དང་། ཡིད་ཀ་བ་དང་བུམ་པ་སོགས་ཕྱི་རོལ་གྱི་ཡུལ་ལ་ལྟ་བའི་ཤེས་
ནི་སོར་རྟོག་ཡེ་ཤེས་དང་། མིག་གི་སྒོ་ཤེས་སོགས་སྒོ་ལྔ་རྣམ་ཤེས་ནི་བྱ་གྲུབ་ཡེ་ཤེས་སུ་གནས་
འགྱུར་བ་སྟེ། མདོར་ན་གཞི་དུས་སེམས་ཅན་གྱི་སེམས་དེ་འབྲས་བུ་སངས་རྒྱས་ཀྱི་གཉིས་
སུ་མེད་པའི་ཡེ་ཤེས་སུ་གནས་འགྱུར་བའི་ཚུལ་གསུངས་པ་རྣམས་ཡིན་ནོ། །བཅུ་བཞི་པ།
ཡེ་ཤེས་ཀྱི་སྐུའི་མངོན་པར་རྟོགས་པ་ནི། མེ་ལོང་ལྟ་བུའི་ཡེ་ཤེས་སོགས་ཡེ་ཤེས་ལྔ་མཚན་ཉིད།
ཆོས་སྐུ་སོགས་སྐུ་ལྔའི་དབྱེ་བ་དང་སྐུ་དེ་དག་ཀྱང་ཡེ་ཤེས་ཀྱི་ངོ་བོ་ཡིན་པར་བསྟན་པ་
རྣམས་ཡིན་ནོ། །བཅོ་ལྔ་པ་མི་གནས་པ་མྱ་ངན་ལས་འདས་པའི་མངོན་པར་རྟོགས་པ་ནི།
མངོན་རྟོགས་རྒྱན་ལས། ཤེས་པས་སྲིད་ལ་མི་གནས་ཤིང་། །སྙིང་རྗེས་ཞི་ལ་མི་གནས་དང་། །
ཞེས་གསུངས་པ་ལྟར་ཤེས་རབ་ཆེན་པོས་སྲིད་པ་འཁོར་བ་ལ་མི་གནས་ཤིང་། སྙིང་རྗེ་ཆེན་
པོས་ཞི་བ་མྱ་ངན་ལས་འདས་པའི་མཐའ་ལ་མི་གནས་པའི་ཚུལ་བསྟན་པ་རྣམས་ཡིན་ནོ། །
བཅུ་དྲུག་པ། གཉིས་སུ་མེད་པའི་མངོན་པར་རྟོགས་པ་ནི། བཟུང་བ་དང་འཛིན་པ། ཡོད་པ་
དང་མེད་པ། རྟག་པ་དང་ཆད་པ་སོགས་མཐའ་གང་ལ་ཡང་མི་འཛིན་པ་བསྟན་པ་རྣམས་
ཡིན་ནོ། །བཅུ་བདུན་པ། མཛད་པ་རྒྱུན་མི་ཆད་པའི་མངོན་པར་རྟོགས་པ་ནི། རྒྱལ་ཚབ་
ཆེན་པོས་གང་གི་སྲིད་པ་ཇི་སྲིད་པ། །འགྲོ་ལ་ཕན་པ་སྣ་ཚོགས་དག །མཉམ་དུ་མཛད་པའི་
སྐུ་དེ་ནི། ཐུབ་པའི་སྤྲུལ་སྐུ་རྒྱུན་མི་ཆད། །ཅེས་གསུངས་པ་ལྟར། ནམ་མཁའ་མ་ཞིག་
འཁོར་བ་མ་སྟོང་གི་བར་དུ་སྙིང་རྗེ་ཆེན་པོས་གཞན་སེམས་ཅན་གྱི་དོན་མཛད་པའི་ཚུལ་
355



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
བསྟན་པ་རྣམས་ཏེ། འབྲས་རྒྱུད་ཀྱི་མངོན་པར་རྟོགས་པ་རྣམས་སོ། །དེ་ལྟར་རྒྱུ་རྒྱུད་ཀྱི་
མངོན་པར་རྟོགས་པ་བཞི། ཐབས་རྒྱུད་ཀྱི་མངོན་པར་རྟོགས་པ་སོ་དྲུག །འབྲས་རྒྱུད་ཀྱི་
མངོན་པར་རྟོགས་པ་བཅུ་བདུན་ཏེ། མངོན་རྟོགས་ལྔ་བཅུ་རྩ་བདུན་གྱི་རྣམ་གཞག་མདོར་
བསྡུས་པའི་སྒོ་ནས་བསྟན་ཟིན་ཏེ། རྒྱས་པར་ཤེས་པར་འདོད་ན་རྒྱུད་ཀྱི་མངོན་པར་རྟོགས་
པ་རིན་པོ་ཆེའི་ལྗོན་ཤིང་དང་། དེ་ཉིད་ཀྱི་དོན་བསྡུས་ལྗོན་ཤིང་མཛེས་རྒྱན་དང་། ཊཱི་ཀ་མདོ་
སྔགས་ཀུན་ཁྱབ་སོགས་ལེགས་བཤད་རྨད་དུ་བྱུང་བ་རྣམས་ལ་ལྟ་བར་བྱའོ། །སླར་སྨྲས་པ།
གདེངས་ཅན་བསྟི་གནས་མ་བསྲུབས་ཤིང་། །ལེགས་བྲིས་ཚལ་ནས་མ་འོང་ཀྱང་། །ལེགས་
བཤད་ལང་ཚོའི་མཚར་སྡུག་གིས། །བློ་གསལ་སྙིང་ལ་བདུད་རྩིར་བྱས། །ཆེན་པོ་བདུན་གྱི་
དཀྱིལ་འཁོར་རྫོགས་པ་ལ། ཁྱད་འཕགས་རྣམ་བཞིའི་འོད་དཀར་རབ་འཁྱིལ་བ། །གསང་
ཆེན་ཟླ་བའི་འཛུམ་དཀར་ལ་བརྟེན་ནས། །ཐར་པ་མཆོག་གི་ཀུ་མུད་བཞད་གྱུར་ཅིག།
ཅེས་པ་འདིའང་སྡོམ་གསུམ་འཇམ་དབྱངས་བླ་མའི་དགོངས་རྒྱན་ལ་འཆད་ཉན་བྱེད་པའི་
སྐབས་སུ་རང་བཞན་ལ་ཉེ་བར་མཁོ་ཕྱིར་བརྗེ་ནོར་བུ་དབང་རྒྱལ་གྱིས་དཔལ་དོན་གྲུབ་
གླིང་གི་ཆོས་གྲྭར་བྲིས་པ་བི་ཛ་ཡནྟུ།། །།བཀྲ་ཤིས། །
356



༄༅། །སྡོམ་གསུམ་དགོངས་རྒྱན་གྱི་ལེའུ་ལྔ་པའི་སྐབས་བགྲོད་བྱ་ས་བཅུ་གསུམ་
པོ་བགྲོད་བྱེད་ཕྱི་ནང་གི་ཡུལ་ཆེན་སོ་བདུན་གྱི་རྣམ་གཞག་
མདོར་བསྡུས་ཏེ་བསྟན་པའི་དོན་སོ་སོར་
རྣམ་པར་ཕྱེ་སྟེ་བཤད་པ།
ཨ་འཛི་ནོར་བུ་དབང་རྒྱལ།
IIIIk
ཨོ་པྲ་ཛྷཱ་ཝདྷནྟ། བྲལ་སྨིན་ཡོན་ཏན་རྒྱ་མཚོ་རྫོགས་པའི་སྐུ། །སྒྲིབ་གཉིས་སྤོང་བྱེད་
ཆོས་ཕུང་བརྒྱད་ཁྲིའི་གསུང་། །རྟག་ཆད་མཐའ་སྤོང་སྤྲོས་བྲལ་དབུ་མའི་ལུགས། །སྟོན་
མཆོག་འགྲོ་བའི་བླ་མས་དགེ་ལེགས་སྩོལ། །གང་ཚེ་ཉི་གཞོན་རིག་པ་དང་། །དཔྱིད་ཀྱི་
དཔལ་མོ་མ་ཡིན་ཡང་། །བློ་གསལ་དགྱེས་པའི་ཨུཏྤལ་ལ། །མངོན་པར་འབྱེད་པའི་དགའ་
སྟོན་སྒྲུབ། །ཅེས་མཆོད་པ་བརྗོད་པ་དམ་པའི་མེ་ཏོག་ཉུང་དུ་སྔོན་དུ་གཏོར་ནས་འདིར་
སྐབས་སུ་བབས་པའི་དོན་ལ་འཇུག་པ་ནི། དེ་ཡང་སྡོམ་གསུམ་འཇམ་དབྱངས་བླ་མའི་
དགོངས་རྒྱན་གྱི་ལེའུ་ལྔ་པར། འཕགས་པའི་ས་ཐོབ་དེ་ཡི་རྣམ་གཞག་ནི། །ཞེས་པ་ནས།
བཅུ་གསུམ་རྡོ་རྗེ་འཛིན་པ་མངོན་དུ་འགྱུར། །ཞེས་པའི་བར་གྱིས་བགྲོད་བྱ་ས་བཅུ་གསུམ་
པོ་བགྲོད་བྱེད་ཕྱི་ནང་གི་ཡུལ་ཆེན་པོ་བདུན་གྱི་རྣམ་གཞག་མདོར་བསྡུས་ཏེ་བསྟན་པའི་
དོན་སོ་སོར་རྣམ་པར་ཕྱེ་སྟེ་བཤད་པ་ནི། དེ་ལ་དབང་དང་རིམ་གཉིས་བསྒོམས་པ་ལས་
357



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
བྱུང་བའི་ཕྱག་རྒྱ་ཆེན་པོའི་དཔེ་དོན་གྱི་ཡེ་ཤེས་རིམ་གྱིས་སྐྱེས་ནས་འཕགས་པའི་ས་བགྲོད་
ཚུལ་ལ་སློབ་པ་དང་མི་སློབ་པའི་ས་གཉིས་ལས། དང་པོ་སློབ་པའི་ས་ནི། རྩ་རྒྱུད་བརྟག་པ་
གཉིས་པ་དང༌། བཤད་རྒྱུད་སཾ་བུ་ཊ་གཉིས་ལས་གནས་ནི་རབ་ཏུ་དགའ་བ་དང་། །དེ་
བཞིན་ཉེ་གནས་དྲི་མ་མེད། །ཞིང་ནི་འོད་བྱེད་ཤེས་པར་བྱ། །ཉེ་བའི་ཞིང་ནི་འོད་འཕྲོ་ཅན། །
ཚནོ་མངོན་དུ་གྱུར་པ་སྟེ། །ཉེ་བའི་ཚནྡོ་སྦྱང་དཀའ་བ། །འདུ་བ་རིང་དུ་སོང་བ་སྟེ། །ཉེ་བའི་
འདུ་བ་མི་གཡོ་བ། །དུར་ཁྲོད་ལེགས་པའི་བློ་གྲོས་ཉིད། །ཉེ་བའི་དུར་ཁྲོད་ཆོས་ཀྱི་སྤྲིན། །
ཞེས་སློབ་ལམ་ས་བཅུའི་མིང་གསུངས་པ་ནི་ཕར་ཕྱིན་དང་སྒོ་བསྟུན་པ་ཡིན་ལ། ས་བཅུ་
གཅིག་པ་དང་བཅུ་གཉིས་པ་གཉིས་ཀྱང་སློབ་པའི་ས་ཡིན་པས་དེ་གཉིས་ཀྱི་མིང་གང་ཞེ་ན།
གོང་གི་རྩ་བཤད་ཀྱི་རྒྱུད་གཉིས་ཀྱི་ནང་ན་མེད་པས། བདེ་མཆོག་གི་བཤད་རྒྱུད་ཨ་བྷི་དྷ་
ན་ལས། འཐུང་གཅོད་དཔེ་མེད་དེ་བཞིན་དུ། །ཉེ་བའི་འཐུང་གཅོད་ཡེ་ཤེས་ཆེ། །ཞེས་
གསུངས་པ་ལྟར་ས་གཉིས་ཀྱི་མིང་བསྣན་ནས ་བགྲོད་བྱ་སློབ་ལམ་ས་བཅུ་གཉིས་པོ་དེ་ལ།
བགྲོད་བྱེད་ཕྱིའི་ཡུལ་ཆེན་སུམ་ཅུ་སོ་གཉིས་དང་ནང་གི་ཡུལ་སུམ་ཅུ་སོ་གཉིས་པོ་རྣམས་
ཀྱི་རྣམ་གཞག་ཅུང་ཟད་འཆད་པ་ལ། ཕྱིའི་ཡུལ་ངོས་བཟུང་བ་དང༌། ནང་གི་ཡུལ་ངོས་
བཟུང་བ་དང་། དེ་དག་ལ་གནས་པའི་དཔའ་བོ་དང་རྣལ་འབྱོར་མ་ཇི་ལྟར་ཡོད་པའི་ཚུལ་དང་།
ཕྱི་ནང་གི་ཡུལ་དེ་དག་གནས་ལ་སོགས་པའི་ས་དང་སྦྱར་བ་སྟེ་བཞི་བཞིའི་སྒོ་ནས་རྟོགས་
པར་བྱ་དགོས་ཏེ། དེ་ཡང་ཕྱིའི་ཡུལ་རྣམས་ནི་སྤྱིར་ཚངས་པའི་འཇིག་རྟེན་ནས་འོག་གཞི་
རླུང་གི་དཀྱིལ་འཁོར་ཡན་གྲུབ་པ་དང་ཡུལ་སུམ་ཅུ་སོ་གཉིས་གྲུབ་ཅིང་། བྱེ་བྲག་ཏུ་འཛམ་
བུ་གླིང་གྲུབ་པ་དང་དུས་མཉམ་དུ་གྲུབ་པས་དེ་ཉིད་འདིར་བཤད་ན། ཡུལ་དང་པོ། ཕྱི་རོལ་
གྱི་ཡུལ་པུལླི་ར་མ་ལ་ཡ་ཞེས་བོད་སྐད་དུ་རྒྱས་པའི་རི་སྟེ་འདི་ནི། རྡོ་རྗེ་གདན་ལྟེ་བར་བྱས་
358



སྡོམ་གསུམ་དགོངས་རྒྱན་གྱི་ལེའུ་ལྔ་པའི་སྐབས་བགྲོད་བྱ་ས་བཅུ་གསུམ་པོ་བགྲོད་བྱེད་ཕྱི་ནང་གི་ཡུལ་ཆེན་སོ་བདུན་གྱི་རྣམ་གཞག ། །
པ་དེའི་ལྷོ་ནུབ་ཀྱི་ཕྱོགས་དང་། བྷངྒ་ལའི་ལྷོར་རྟོགས་པ། མཚོ་མ་ལ་ཡའི་ཆུ་ཀླུང་གི་
གནས་ཌཱ་ཀི་འདུ་བའི་སྒྲུབ་གནས་རྡོའི་ལིངྒ་མགོ་བོ་ལྟ་བུས་མཚན་པ་ཡོད་པའི་གནས་དེར་
ཡིན་ནོ། །ནང་གི་གནས་སྤྱི་གཙུག་ནས་སྐྲ་མཚམས་ཀྱི་བར་མཚན་མ་བྱས་པའི་དཀྱིལ་སྤྱི་
བོའོ། །ཕྱི་ནང་གི་ཡུལ་དེ་དག་ལ་གནས་པའི་དཔའ་བོ་ཁཎྜ་ཀ་པཱ་ལི་སྟེ་བོད་སྐད་དུ་ཐོད་
པའི་དུམ་བུ་དང་། དཔའ་མོ་པྲ་ཙཎྜི་སྟེ། བོད་སྐད་དུ། རབ་ཏུ་གཏུམ་མོའོ། །དེ་དག་ངོ་བོ་
སངས་རྒྱས་ཡིན་ཀྱང་རྣམ་པ་ནི། ཕྱི་རོལ་དུ་སྤྲུལ་པའི་སྐུ་ས་དང་པོ་ཐོབ་པའི་ཚུལ་བཟུང་བ་
དངོས་སུ་བཞུགས་ལ། ནང་དུ་ནི་དཔའ་མོ་ཕྱིའི་རྩ་མི་མིག་འབྱེད་པ་ཤུན་ཡི་གེ་པུའི་རྣམ་པ་དང་།
དཔའ་བོ་རྩའི་ནང་གི་སོ་དང་སེན་མོ་བསྐྱེད་པའི་ཁམས་ཀྱི་རྣམ་པར་བཞུགས་སོ། །ཡུལ་གཉིས་པ།
ཕྱི་རོལ་གྱི་ཡུལ་ཛ་ལནྡྷ་ར་སྟེ་འབར་བ་འཛིན་ནི། རྡོ་རྗེ་གདན་གྱི་ནུབ་བྱང་ན་རྡོ་ལ་མེ་
འབར་ཞེས་བྱ་བའི་སྒྲུབ་གནས་ཞིག་ཡོད་པ་དེ་ཡིན་ནོ། །ནང་གི་གནས་ནི་སྤྱི་གཙུག་ཚངས་
པའི་བུ་གའོ། །ཕྱི་ནང་གི་གནས་དེ་དག་ན་བཞུགས་པའི་དཔའ་བོ་མ་ཧཱ་ཀཾ་ཀཱ་ལ་སྟེ་ཀིང་
རུས་ཆེན་པོ་དང་། དཔའ་མོ་ཙཎྜ་ཨཀྟི་སྟེ་གཏུམ་པའི་མིང་ཅན་མའོ། །དེ་དག་ཕྱིའི་ཡུལ་ན་
སྤྲུལ་པའི་སྐུ་ས་དང་པོ་ཐོབ་པའི་ཚུལ་བཟུང་བ་དངོས་སུ་བཞུགས་ལ་ནང་དུ་མིང་ཕྲ་གཟུགས་
མ་རྩ་ཡི་གེ་ཛའི་རྣམ་པ་ཁམས་སྐྲ་དང་བ་སྤུ་བསྐྱེད་ཀྱི་ཚུལ་དུ་གནས་སོ། །ཡུལ་གསུམ་པ། ཕྱི་རོལ་
གྱི་ཡུལ་ཨོ་ཌི་ཡ་ཟུར་ཆགས་པས་ཨུ་རྒྱན་ཞེས་གྲགས་པ་རྒྱལ་པོ་ཨིནྡྲ་བྷུ་ཏི་བྱོན་པའི་ཡུལ་དེའོ། །སྟེ་
འཕུར་འགྲོ་ནི། རྡོ་རྗེ་གདན་གྱི་ནུབ་ཕྱོགས་ན་ཡོད་པའི་ཨོ་རྒྱན་མཁའ་འགྲོའི་གནས་སོ། །
ནང་གི་གནས་རྣ་བ་གཡས་པའི་བུ་གའི་ནང་ངོ་། །དེ་དག་ལ་གནས་པའི་དཔའ་བོ་ཀང་ཀ་
ལ་སྟེ་ཀེང་རུས་དང་། དཔའ་མོ་པྲ་བྷཱ་ཝ་ཏི་སྟེ་འོད་ལྡན་མའོ། །དེ་དག་ཕྱི་རོལ་གྱི་ཡུལ་ན་
སྤྲུལ་པའི་སྐུ་ས་དང་པོ་ཐོབ་པའི་ཚུལ་བཟུང་བ་དངོས་སུ་བཞུགས་ལ། ནང་དུ་ནི་ཡི་གེ་ཨོའི་
359



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
རྣམ་པ་རྩ་མིང་བརྩེ་བ་མ་ཁམས་ལྤགས་པ་དང་དྲི་མ་བསྐྱེད་ཀྱི་རྣམ་པ་གནས་སོ། ། ཡུལ་བཞི་པ།
ཕྱི་རོལ་གྱི་ཡུལ་ཨརྱ་ད་སྟེ་མཆོད་འོས་ནི་རྒྱ་གར་གྱི་ལྷོ་ནུབ་ན་རི་ དབུས་མཐོ་ཞིང་མཐའ་
འབྲང་རྒྱས་འདྲ་བ་ནགས་ཚལ་སྟུག་པོས་བསྐོར་བ་སྒྲུབ་གནས་ཉམས་དགའ་བ་ཞིག་ཡོད་
པ་ཡིན་ནོ། །ནང་གི་གནས་སྟག་པོའོ། །དེ་དག་ན་བཞུགས་པའི་དཔའ་བོ་བི་ཀ་ཊ་དཾཏི་ཎ་
སྟེ་མཆེ་བ་རྣམ་པར་གཙིགས་པ་དང་། དཔའ་མོ་མ་ཧཱ་ནཱ་པཱི་སྟེ་སྣ་ཆེན་མའོ། །དེ་དག་ཕྱི་
རོལ་དུ་སྤྲུལ་པའི་སྐུ་ས་དང་པོ་ཐོབ་པའི་ཚུལ་བཟུང་བ་དངོས་སུ་བཞུགས་ལ། ནང་དུ་ནི་ཡི་
གེ་ཨའི་རྣམ་པ་རྩ་མིང་གཡོན་པ་མ་ཁམས་ཤ་དང་ཆུ་སེར་བསྐྱེད་ཀྱི་རྣམ་པར་གནས་སོ། །བགྲོད་
བྱེད་ཡུལ་བཞི་པོ་དེས་བགྲོད་བྱ་ས་དང་པོ་གནས་ཀྱི་སྤང་རྟོགས་བསྐྱེད་དོ། །ཡུལ་ལྔ་པ།
ཕྱི་རོལ་གྱི་ཡུལ་གོ་དཱ་ཝ་རཱི་ནི་བའི་མཆོག་སྦྱིན་སྟེ། རྒྱ་གར་ལྷོ་ཕྱོགས་དཔལ་གྱི་རིའི་རྩ་བ་ན།
ཆུ་བོ་གོ་དཱ་ཝ་རི་འབབ་པའི་འགྲམ་རྡོ་རྗེ་གདན་ནས་ཟླ་བ་ཕྱེད་ཙམ་ཕྱིན་པའི་ས་ན་ཡོད་དོ། །ནང་
གི་གནས་རྣ་བ་གཡོན་པའི་བུ་གའི་ནང་ངོ་། །དེ་དག་ལ་བཞུགས་པའི་དཔའ་བོ་སུ་ར་ཝི་རི་སྟེ།
སུ་ར་ལྷའམ་ཆང་ལ་འཇུག ཝེ་རི་ལྷ་སྒྲའམ་ཆང་སྒྲ་ལ་འཇུག་གོ། དཔལ་མོ་ཝི་ར་མ་ཏི་སྟེ་
དཔའ་བོའི་བློ་ཅན་མའམ་བརྟན་པའི་བློ་ཅན་མའོ། །དེ་དག་ཕྱི་རོལ་དུ་སྤྲུལ་པའི་སྐུ་ས་
གཉིས་པ་ཐོབ་པའི་ཚུལ་བཟུང་བ་དངོས་སུ་བཞུགས་ལ། ནང་དུ་ནི་ཡི་གེ་གོའི་རྣམ་པ་རྩ་མིང་
ཐུང་ངུར་མ་ཁམས་རྩ་ནང་རྒྱུ་བའམ་བསྐྱེད་ཀྱི་རྣམ་པར་གནས་སོ། །ཡུལ་དྲུག་པ། ཕྱི་རོལ་གྱི་
ཡུལ་ར་མེཤྭ་རཱ་སྟེ་དགའ་བྱེད་དབང་ཕྱུག་གམ་དགའ་བའི་དབང་ཕྱུག་ནི། རྡོ་རྗེ་གདན་གྱི་
ལྷོ་ནུབ་ན་རྒྱལ་པོ་དགའ་བའི་དབང་ཕྱུག་གི་གྲོང་ཁྱེར་ཡོད་ལ། དེ་ན་དགའ་བྱེད་དབང་
ཕྱུག་གིས་བྱས་པའི་དབང་ཕྱུག་གི་རྟེན་ཡོད་པ་དེའོ། །ནང་གི་གནས་སྨིན་མའི་མཚམས་སོ། །
དེ་དག་ལ་གནས་པའི་དཔའ་བོ་ཨ་མི་ཏཱ་བྷ་སྟེ་འོད་དཔག་མེད་དང་། དཔའ་མོ་ཁརྦ་རཱི་སྟེ་
360



སྡོམ་གསུམ་དགོངས་རྒྱན་གྱི་ལེའུ་ལྔ་པའི་སྐབས་བགྲོད་བྱ་ས་བཅུ་གསུམ་པོ་བགྲོད་བྱེད་ཕྱི་ནང་གི་ཡུལ་ཆེན་སོ་བདུན་གྱི་རྣམ་གཞག །
མིའུ་ཐུང་མའོ། །དེ་དག་ཕྱི་རོལ་གྱི་ཡུལ་ན་སྤྲུལ་པའི་སྐུ་ས་གཉིས་པ་ཐོབ་པའི་ཚུལ་བཟུང་
བ་དངོས་སུ་བཞུགས་ལ། ནང་དུ་ནི་ཡི་གེ་རའི་རྣམ་པ་རྩ་མིང་རུས་སྦལ་སྐྱེས་མ་དང་ཁམས་ནུས་པ་
བསྐྱེད་ཀྱི་རྣམ་པར་གནས་སོ། །ཡུལ་བདུན་པ། ཕྱི་རོལ་གྱི་ཡུལ་དེ་ཝཱི་ཀོ་ཊ་སྟེ་ལྷ་མོའི་
མཁར་ནི། རྡོ་རྗེ་གདན་གྱི་ཤར་ཕྱོགས་ནཱ་ལེནྡྲའི་ས་ཕྱོགས་གྲོ་ མོའི་ལྷོ་ཐད་ན་གྲོང་ཁྱེར་
པཉྩ་ས་ཞེས་བྱ་བའི་ཕ་རོལ་རྒྱང་གྲགས་བཞིའི་ས་ན་ཡོད་པའི་ལྷ་མོའི་འཁོར། ནང་གི་
གནས་མིག་གཉིས་སོ། །དེ་དག་ལ་བཞུགས་པའི་དཔའ་བོ་བཛྲ་པྲ་བྷ་ཝ་སྟེ་རྡོ་རྗེའི་འོད་དང་།
དཔའ་མོ་ལངྐ་ཤྭ་རི་སྟེ་ལང་ཀའི་དབང་ཕྱུག་མའོ། །དེ་དག་ཕྱི་རོལ་གྱི་ཡུལ་ན་སྤྲུལ་པའི་སྐུ་
ས་གཉིས་པ་ཐོབ་པའི་ཚུལ་བཟུང་བ་དངོས་སུ་བཞུགས་ལ། ནང་དུ་ནི་ཡི་གེ་དེའི་རྣམ་པ་རྩ་
མིང་སྒོམ་པ་མ་ཁམས་མཁལ་མ་དང་མཚེར་པ་ཀྱི་རྣམ་པར་གནས་སོ། །བརྒྱད་པ། ཕྱི་རོལ་གྱི་
ཡུལ་མཱ་ལ་ཝ་སྟེ་ཕྲེང་བ་ཅན་ནི། རྡོ་རྗེ་གདན་གྱི་ལྷོ་ཞུ་ཆེན་གྱིས་ནུབ་ཕྱོགས་སུ་བཤད་ཕྱོགས་ཕྲེང་
བ་ཅན་ཞེས་བྱ་བའི་ཡུལ་ན་སྒྲུབ་གནས་རི་གཡས་གཡོན་གཉིས་མཐོ་བ་ཕྲག་པ་ལྟ་བུའི་
གནས་ཞིག་ཡོད་པ་དེ་ཡིན་ནོ། །ནང་གི་གནས་ལུས་ཀྱི་ཕྲག་པ་གཉིས་སོ། །དེ་དག་ལ་
བཞུགས་པའི་དཔའ་བོ་བཛྲ་དེ་ཧ་སྟེ་རྡོ་རྗེའི་སྐུ་དང་། དཔའ་མོ་དྲུ་མ་ཙཱཡཱ་སྟེ་ཤིང་གྲིབ་མའོ། །
དེ་དག་ཕྱི་རོལ་གྱི་ཡུལ་ན་སྤྲུལ་པའི་སྐུ་ས་གཉིས་པ་ཐོབ་པའི་ཚུལ་བཟུང་བ་དངོས་སུ་
བཞུགས་ལ། ནང་དུ་ནི་ཡི་གེ་མཱའི་རྣམ་པ་རྩ་མིང་དབང་མ་ཁམས་སྙིང་བསྐྱེད་ཀྱི་རྣམ་པར་གནས་སོ། །
བགྲོད་བྱེད་ཡུལ་བཞི་པོ་དེས་བགྲོད་བྱ་ས་གཉིས་པ་ཉེ་བའི་གནས་ཀྱི་སྤང་རྟོགས་བསྐྱེད་དོ། །
དགུ་པ། ཕྱི་རོལ་གྱི་ཡུལ་ཀཱ་མ་རུ་པ་སྟེ་འདོད་པའི་གཟུགས་ནི། རྡོ་རྗེ་གདན་གྱི་ལྷོ་ཕྱོགས་དང་།
གཉལ་གྱི་ལྷོ་ཐད་ན་ཆགས་པ་ཤས་ཆེ་བའི་ཡུལ་གྲོང་ཁྱེར་ཆེན་པོ་ཞིག་ཡོད་ཅིང་དེའི་
ཕྱོགས་གཅིག་ན་རྡོ་རྗེའི་ཆོས་འབྱུང་མི་གང་ཙམ་གྱིས་མཐོ་བ་ཞིག་ཡོད་པ་དེ་ཡིན་པར་
361



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
གསུངས་སོ། །ནང་གི་གནས་མཆན་ཁུང་གཉིས་སོ། །དེ་དག་ན་བཞུགས་པའི་དཔའ་བོ་ཨོཾ་
ཀུ་རི་སྟེ་མྱུ་གུ་ཅན་དང་། དཔལ་མོ་ཨེ་ར་ཝ་རཱི་ཏེ་ ས་སྲུང་མའོ། །དེ་དག་ཕྱི་རོལ་གྱི་ཡུལ་ན་
སྤྲུལ་པའི་སྐུ་ས་གསུམ་པ་ཐོབ་པའི་ཚུལ་བཟུང་བ་དངོས་སུ་བཞུགས་ལ། །ནང་དུ་ནི་ཡི་གེ་
ཀཱའི་རྣམ་པ་རྩ་མིང་སྐྱོན་མ་དང་ཁམས་མིག་གཉིས་བསྐྱེད་ཀྱི་རྣམ་པར་གནས་སོ། །བཅུ་པ། ཕྱི་
རོལ་གྱི་ཡུལ་ཨོ་ཏྲེ་བི་ཤ་ནི་རོལ་བ་ཅན་ཏེ། རྡོ་རྗེ་གདན་གྱི་ཤར་ཕྱོགས་རྒྱལ་པོ་ཤིང་རྟ་བཅུ་
པའི་གནས་ན་ཡོད་དོ། །ནང་གི་གནས་ནུ་མ་གཉིས་སོ། །དེ་དག་ལ་བཞུགས་པའི་དཔའ་
བོ་བཛྲ་ཛ་ཊི་སྟེ་རྡོ་རྗེ་རལ་བ་ཅན་དང་། དཔའ་མོ་མ་ཧཱ་བྷེ་ར་ཝ་སྟེ་འཇིགས་བྱེད་ཆེན་མོའོ། །
དེ་དག་ཕྱི་རོལ་གྱི་ཡུལ་ན་སྤྲུལ་པའི་སྐུ་ས་གསུམ་པ་ཐོབ་པའི་ཚུལ་བཟུང་བ་དངོས་སུ་
བཞུགས་ལ། ནང་དུ་ཡི་གེ་ཨོའི་རྣམ་པ་རྩ་མིང་འཇུག་མ་དང་ཁམས་མཆིན་པ་བསྐྱེད་ཀྱི་རྣམ་པར་
གནས་སོ། །བགྲོད་བྱེད་ཡུལ་གཉིས་པོ་དེས་བགྲོད་བྱ་ས་གསུམ་པ་ཞིང་གི་སྤང་རྟོགས་
བསྐྱེད་དོ། །བཅུ་གཅིག་པ༔ ཕྱི་རོལ་གྱི་ཡུལ་ཏྲི་ཤ་ཀུ་ནེ་སྟེ་དགེ་མཚན་གསུམ་པ་ནི། རྡོ་རྗེ་
གདན་གྱི་ལྷོ་ནུབ་ཏ་ཟིག་གི་ཡུལ་ན་ཆུ་བོ་གངྒཱ་དང་། ཀ་ན་ཏི་དང་། ས་རུ་པ་གསུམ་འདུས་
པའི་མདོ་ན་ངང་པ་ལ་སོགས་པའི་བྱ་སྐད་སྙན་པར་སྒྲོག་པའི་སྒྲུབ་གནས་ཞིག་ཡོད་པ་དེའོ། །
ནང་གི་གནས་ལུས་ཀྱི་ལྟེ་བའོ། །དེ་དག་ན་བཞུགས་པའི་དཔའ་བོ་མ་ཧཱ་བཱི་ར་སྟེ་དཔའ་བོ་
ཆེན་པོ་དང་། དཔའ་མོ་བཱ་ཡུ་བེ་ག་སྟེ་རླུང་གི་ཤུགས་ཅན་མའོ། །དེ་དག་ཕྱི་རོལ་གྱི་ཡུལ་ན་
སྤྲུལ་པའི་སྐུ་ས་བཞི་པ་ཐོབ་པའི་ཚུལ་བཟུང་བ་དངོས་སུ་བཞུགས་ལ། ནང་དུ་ནི་ཡི་གེ་ཏྲིའི་
རྣམ་པ་རྩ་མིང་མ་མོ་ཁམས་གློ་བ་བསྐྱེད་ཀྱི་རྣམ་པར་གནས་སོ། །བཅུ་གཉིས་པ། ཕྱི་རོལ་གྱི་ཡུལ་
ཀོ་ས་ལ་སྟེ་དགེ་བ་སྔོན་ཁྱིམ་བདག་དགེ་བ་ཞེས་བྱ་བས་བརྩེགས་པའི་ཕྱིར་ཅན་ནམ་མཛོད་ལྡན་ནི་
རྒྱལ་པོ་གསལ་རྒྱལ་གྱི་ཡུལ་ཏེ་དེ་ནས་རྒྱང་གྲགས་གཅིག་གི་ཕ་རོལ་ན་རྡོའི་ལིངྒ་སྣ་ལྟ་
362



སྡོམ་གསུམ་དགོངས་རྒྱན་གྱི་ལེའུ་ལྔ་པའི་སྐབས་བགྲོད་བྱ་ས་བཅུ་གསུམ་པོ་བགྲོད་བྱེད་ཕྱི་ནང་གི་ཡུལ་ཆེན་སོ་བདུན་གྱི་རྣམ་གཞག ། །
བུས་མཚན་པའི་གནས་དེའོ། །ནང་གི་གནས་ལུས་ཀྱི་སྣ་རྩེའོ། །དེ་དག་ལ་གནས་པའི་
དཔའ་བོ་བཛྲ་ཧཱུྃ་ཀ་ར་སྟེ་རྡོ་རྗེ་ཧཱུྃ་མཛད་དང་། དཔའ་མོ་སུ་ར་བྷཀྵ་སྟེ་ཆང་འཐུང་མའོ། །དེ་
དག་ཕྱི་རོལ་གྱི་ཡུལ་ན་སྤྲུལ་པའི་སྐུ་ས་བཞི་པ་ཐོབ་པའི་ཚུལ་བཟུང་བ་དངོས་སུ་བཞུགས་ལ།
ནང་དུ་ནི་ཡི་གེ་ཀོའི་རྣམ་པ་རྩ་མིང་མཚན་མོ་མ་ཁམས་རྒྱུ་མ་བསྐྱེད་ཀྱི་རྣམ་པར་གནས་སོ། །
བགྲོད་བྱེད་ཡུལ་གཉིས་པོ་དེས་བགྲོད་བྱ་ས་བཞི་པ་ཉེ་བའི་ཞིང་གི་སྤང་རྟོགས་བསྐྱེད་དོ། །
བཅུ་གསུམ་པ་ཕྱི་རོལ་གྱི་ཡུལ་ཀ་ལངྒཱི་ཀ་སྟེ་ཅི་མཚན་ནམ་སྨྲ་བའི་རྟགས་ནི། རྡོ་རྗེ་གདན་
གྱི་ལྷོ་ཕྱོགས་རྒྱལ་པོ་གཟུགས་ཅན་སྙིང་པོའི་ཡུལ་རྒྱལ་པོའི་ཁབ་ན་གླང་པོ་འཛིན་པ་ཞེས་
བྱ་བའི་སྒྲུབ་རྡོ་རྗེ་གདན་ནས་དཔག་ཚད་གཅིག་གི་མཚམས་སོ། །ཡང་འགའ་ཞིག་ལས་རྡོ་རྗེ་གདན་ནས་
དཔག་ཚད་དྲུག་ཅུ་ལྷོ་ནུབ་ཏུ་ཕྱིན་པའི་ས་ཐམས་ཅད་སྒྲོལ་གྱི་ཡུལ་ན་ཡོད་པར་ཡང་བཤད་དོ། །ཅེས་ཞུ་ཆེན་
གྱིས་གསུངས་སོ། །གནས་ཡོད་པ་དེའོ། །ནང་ལུས་ཀྱི་གནས་ནི་ལྕེའི་རྩ་བའོ། །དེ་དག་ལ་
གནས་པའི་དཔའ་བོ་སུ་བྷ་དྲ་སྟེ་རབ་ཏུ་བཟང་པོ་དང་། དཔལ་མོ་བྱ་མ་དེ་ཝི་སྟེ་སྔོ་
བསངས་ལྷ་མོའམ། ལྗང་ལྷ་མོའོ། །དེ་དག་ཕྱི་རོལ་གྱི་ཡུལ་ན་སྤྲུལ་པའི་སྐུ་ས་ལྔ་པ་ཐོབ་
པའི་ཚུལ་བཟུང་བ་དངོས་སུ་བཞུགས་ལ། ནང་དུ་ནི་ཡི་གེ་ཀའི་རྣམ་པ་རྩེ་མིང་བསིལ་སྦྱིན་མ་
ཁམས་གཉེར་མ་བསྐྱེད་ཀྱི་རྣམ་པར་གནས་སོ། །བཅུ་བཞི་པ། ཕྱི་རོལ་གྱི་ཡུལ་ལཾ་པ་ཀ་སྟེ་
འཕྱང་བ་ཅན་ནི་རྡོ་རྗེ་གདན་གྱི་ལྷོ་ཕྱོགས། གར་ལོག་གི་རྒྱབ་བྲག་དང་ཆུ་འཐབ་པའི་
འགྲམ་ན་སྒྲུབ་གནས་ཤིན་ཏུ་དབེན་པ་ཞིག་ཡོད་པ་དེའོ། །ནང་གི་གནས་ལུས་ཀྱི་མགྲིན་
པའོ། །དེ་དག་ལ་བཞུགས་པའི་དཔའ་བོ་བཛྲ་བྷ་ཏྲ་སྟེ་རྡོ་རྗེ་བཟང་པོ་དང་། རྣལ་འབྱོར་མ་
སུ་བྷ་དྲ་སྟེ་ཤིན་ཏུ་བཟང་མོའོ། །དེ་དག་ཕྱི་རོལ་གྱི་ཡུལ་ན་སྤྲུལ་པའི་སྐུ་ས་ལྔ་པ་ཐོབ་པའི་
ཚུལ་བཟུང་བ་དངོས་སུ་བཞུགས་ལ། ནང་དུ་ནི་ཡི་གེ་ལཾ་གྱི་རྣམ་པ་རྩ་མིང་ཚ་བ་མ་ཁམས་
363



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
ལྟོ་བ་བསྐྱེད་ཀྱི་རྣམ་པར་གནས་སོ། །བགྲོད་བྱེད་ཡུལ་གཉིས་པོ་དེས་བགྲོད་བྱ་ས་ལྔ་པ་
ཚནོ་ཧའི་སྤང་རྟོགས་བསྐྱེད་དོ། །བཅོ་ལྔ་པ༑ ཕྱི་རོལ་གྱི་ཡུལ་ཀཉྩ་ཀ་སྟེ། སྐྱུར་བག་ཅན་ནི།
རྡོ་རྗེ་གདན་གྱི་ལྷོ་ཕྱོགས་ཆོས་ཀྱི་གྲགས་པའི་ཡུལ་དང་ཉེ་བ་ན་གྲོང་ཁྱེར་གྱི་མཆོག་ཅེས་བྱ་
བ་སྔོན་དྷ་རི་ཀ་པས་གྲུབ་པ་བརྙེས་པའི་སྒྲུབ་གནས་དེ་ཡིན་ནོ། །ནང་གི་གནས་ནི་སྙིང་
གའོ། །དེ་དག་ལ་བཞུགས་པའི་དཔའ་བོ་མ་ཧཱ་བྷེ་ར་ཝ་སྟེ་འཇིགས་བྱེད་ཆེན་པོ་དང་།
དཔའ་མོ་མ་ཧ་ཡ་ཀཎྜ་སྟེ་རྟ་རྣ་མའོ། །དེ་དག་ཕྱི་རོལ་གྱི་ཡུལ་ན་སྤྲུལ་པའི་སྐུ་ས་དྲུག་པ་
ཐོབ་པའི་ཚུལ་བཟུང་བ་དངོས་སུ་བཞུགས་ལ། ནང་དུ་ནི་ཡི་གེ་ཀཱིའི་རྣམ་པ་རྩ་མིང་གཞོལ་མ་
ཁམས་སྒང་པ་བསྐྱེད་ཀྱི་རྣམ་པར་གནས་སོ། །བཅུ་དྲུག་པ། ཕྱི་རོལ་གྱི་ཡུལ་ཧི་མཱ་ལ་ཡ་སྟེ་
གངས་ཅན་ནི། རྡོ་རྗེ་གདན་གྱི་བྱང་ཕྱོགས་ན་ཡོད་པའི་གངས་རིའོ་འདི་ལ་ཁ་ཅིག་ཏི་སེ་ན་རྡོའི་
ལིངྒ་ཁྲུ་གང་ཙམ་གྱི་དབུས་ན་ཆུ་འབབ་པ་དེ་ལ་ངོས་འཛིན། འགའ་ཞིག་གིས་བོད་སྤྱི་ལ་ངོས་འཛིན་པ་དག་
ཡོད་ཀྱང་། དཔལ་ལྡན་བླ་མ་དམ་པ་བསོད་ནམས་རྒྱ་མཚན་གྱི ས་བརྟག་གཉིས་ཀྱི་རྣམ་བཤད་དུ་ཧི་མཱ་ལ་ཡ་
གངས་ཅན་ལ། །ཞེས་གསུངས་པ་ལྟར་འཐད་པར་ཞུ་ཆེན་གྱིས་ཤེས་བྱའི་ལྟད་མོ་ངོམས་པའི་མེ་ལོང་དུ་བཤད་ལ།
ཀུན་མཁྱེན་རིན་པོ་ཆེས་ལཱུ་ཧི་ལྗོན་ཤིང་ལས་ཀྱང་གངས་རི་ཡིན་པར་གསུངས་སོ། །ནང་གི་གནས་ནི་
མདོམས་ཀྱི་བར་ཏེ་ཕོའི་འབྲས་བུ་གཉིས་སོ། །དེ་དག་ལ་བཞུགས་པའི་དཔའ་བོ་བི་རཱུ་
པཀྵ་སྟེ་མིག་མི་བཟང་དང་། རྣལ་འབྱོར་མ་ཁ་ག་ན་ནཱི་སྟེ་བྱ་གདོང་མའོ། །དེ་དག་ཕྱི་རོལ་
གྱི་ཡུལ་ན་སྤྲུལ་པའི་སྐུ་ས་དྲུག་པ་ཐོབ་པའི་ཚུལ་བཟུང་བ་དངོས་སུ་བཞུགས་ལ། ནང་དུ་ནི་
ཡི་གེ་ཧིའི་རྣམ་པ་རྩ་མིང་རངས་མ་ཁམས་བུད་མེད་ཀྱི་ཟེའུ་འབྲུ་སྐྱེས་པའི་འབྲས་བུ་བསྐྱེད་ཀྱི་རྣམ་པར་
གནས་སོ། །བགྲོད་བྱེད་ཡུལ་གཉིས་པོ་དེས་བགྲོད་བྱ་ས་དྲུག་པ་ཉེ་བའི་ཚནོ་ཧའི་སྤང་
རྟོགས་བསྐྱེད་དོ། །བཅུ་བདུན་པ། ཕྱི་རོལ་གྱི་ཡུལ་སྲེ་ཏ་པུ་རི་ནི་ཡི་དྭགས་ཀྱི་གྲོང་ཁྱེར་ཏེ།
རྡོ་རྗེ་གདན་གྱི་བྱང་ཕྱོགས་ཡི་ཞུ་ཆེན་རིན་པོ་ཆེས། པུ་རང་ན་ལུང་པ་ཞིག་གི་དབུས་ན་རྡོའི་ཕོ་མཚན་མི་
364



སྡོམ་གསུམ་དགོངས་རྒྱན་གྱི་ལེའུ་ལྔ་པའི་སྐབས་བགྲོད་བྱ་ས་བཅུ་གསུམ་པོ་བགྲོད་བྱེད་ཕྱི་ནང་གི་ཡུལ་ཆེན་སོ་བདུན་གྱི་རྣམ་གཞག །
གཟུགས་ཆེ་བ་ཙམ། དེའི་དཀྱིལ་ནས་ཕར་ཆུ་ཚན་འཕྱུར་ནས་འོང་བའི་གནས་དེ་ཡིན་པར་གསུངས་སོ། །
དྭགས་ཀྱི་གྲོང་ཞེས་བྱ་བའི་གནས་དེའོ། །ནང་གི་གནས་ནི་མཚན་མའི་རྩ་བའོ། །དེ་དག་
ལ་གནས་པའི་དཔའ་བོ་མ་ཧཱ་བ་ལ་སྟེ་སྟོབས་པོ་ཆེ་དང་། དཔའ་མོ་ཙཀྲ་ཝེ་ར་སྟེ་འཁོར་
ལོའི་ཤུགས་ཅན་མའོ། །དེ་དག་ཕྱི་རོལ་གྱི་ཡུལ་ན་སྤྲུལ་པའི་སྐུ་ས་བདུན་པ་ཐོབ་པའི་ཚུལ་
བཟུང་བ་དངོས་སུ་བཞུགས་ལ། ནང་དུ་ནི་ཡི་གེ་པྲའི་རྣམ་པ་རྩ་མིང་ཤིན་ཏུ་གཟུགས་ཅན་མ་དང་
ཁམས་བད་ཀན་བསྐྱེད་ཀྱི་རྣམ་པར་གནས་སོ། །བཅོ་བརྒྱད་པ། ཕྱི་རོལ་གྱི་ཡུལ་གྲི་ཧ་དེ་ཝ་
སྟེ་ཁྱིམ་གྱི་ལྷ་ནི། རྡོ་རྗེ་གདན་གྱི་ལྷོ་ཕྱོགས་ལི་ཡུལ་ལྕང་ར་སྨུག་པོ་ན་རྡོའི་ལིངྒ་སྙིང་ལྟ་
བུས་མཚན་པའི་སྒྲུབ་གནས་ཡོད་པ་དེའོ། །ནང་གི་གནས་ནི་བཤང་ལམ་མོ། །དེ་དག་ལ་
བཞུགས་པའི་དཔའ་བོ་རཏྣ་བཛྲ་སྟེ་རིན་ཆེན་རྡོ་རྗེ་དང་། དཔའ་མོ་ཁཎྜ་རོ་ཧ་སྟེ་དུམ་སྐྱེས་
མའོ། །དེ་དག་ཕྱི་རོལ་གྱི་ཡུལ་ན་སྤྲུལ་པའི་སྐུ་ས་བདུན་པ་ཐོབ་པའི་ཚུལ་བཟུང་བ་དངོས་
སུ་བཞུགས་ལ། ནང་དུ་ནི་ཡི་གེ་གྲོའི་རྣམ་པ་ཆུ་མིང་སྤྱི་ལ་དང་ཁམས་རྣག་བསྐྱེད་ཀྱི་རྣམ་པར་
གནས་སོ། །བགྲོད་བྱེད་ཡུལ་གཉིས་པོ་དེས་བགྲོད་བྱ་ས་བདུན་པའི་འདུ་བའི་སྤང་རྟོགས་
བསྐྱེད་དོ། །བཅུ་དགུ་པ། ཕྱི་རོལ་གྱི་ཡུལ། སོ་རཱཏྟ་སྟེ་ཡུལ་འཁོར་བཟང་པོ་ནི། རྡོ་རྗེ་
གདན་གྱི་ལྷོ་ནུབ་ཕྱོགས་སུ་ཟླ་བ་ཕྱེད་གསུམ་ཕྱིན་པ་ན་སྲ་ཝ་ན་ཐའི་རྟེན་ཡོད་བའི་གནས་
དེའོ། །ནང་ལུས་ཀྱི་གནས་ནི་བརླ་གཉིས་སོ། །དེ་དག་ལ་བཞུགས་པའི་དཔའ་བོ་ཧ་ཡ་གྲྭ་
ཧ་སྟེ་རྟ་མགྲིན་དང་། དཔའ་མོ་ཤོ་ནི་སྟེ་ཆང་ཚོང་མའོ། །དེ་དག་ཕྱི་རོལ་གྱི་ཡུལ་ན་སྤྲུལ་
པའི་སྐུ་ས་བརྒྱད་པ་ཐོབ་པའི་ཚུལ་བཟུང་བ་དངོས་སུ་བཞུགས་ལ། ལུས་ཀྱི་ནང་དུ་ནི་ཡི་གེ་
ཨོའི་རྣམ་པ་རྩ་མིང་སྦྱིན་མ་ཁམས་ཁྲག་བསྐྱེད་ཀྱི་རྣམ་པར་གནས་སོ། །ཉི་ཤུ་པ། ཕྱི་རོལ་གྱི་
ཡུལ་སུ་ཝརྞ་སྟེ་གསེར་གླིང་ནི་རྡོ་རྗེ་གདན་གྱི་ལྷོ་ནུབ་ན་སྲིན་པོས་བཟུང་བའི་གནས་
365



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ། །
གསེར་གྱིས་གང་བའི་རྒྱ་མཚོའི་གླིང་ཕྲན་དེའོ། །ནང་ལུས་ཀྱི་གནས་ནི་བྱིན་པ་ཀ་ཡུ་
གཉིས་སོ། །དེ་དག་ལ་བཞུགས་པའི་དཔའ་བོ་ཨཱ་ཀཱ་ཤ་གཌྷ་སྟེ་ནམ་མཁའི་སྙིང་པོ་དང་།
དཔལ་མོ་ཙཀྲ་ཝརྨི་ཎི་སྟེ་འཁོར་ལོའི་གོ་ཆ་མའོ། །དེ་དག་ཕྱི་རོལ་གྱི་ཡུལ་ན་སྤྲུལ་པའི་སྐུ་
ས་བརྒྱད་པ་ཐོབ་པའི་ཚུལ་བཟུང་བ་དངོས་སུ་བཞུགས་ལ། ལུས་ཀྱི་ནང་དུ་ནི་ཡི་གེ་སུའི་རྣམ་
པ་རྩ་མིང་སྦྱོར་བྲལ་མ་ཁམས་རྔུལ་བསྐྱེད་ཀྱི་རྣམ་པར་གནས་སོ། །བགྲོད་བྱེད་ཡུལ་གཉིས་པོ་དེས།
བགྲོད་བྱ་ས་བརྒྱད་པ་ཉེ་བའི་འདུ་བའི་སྤང་རྟོགས་བསྐྱེད་དོ། །ཉེ་གཅིག་པ། ཕྱི་རོལ་གྱི་
ཡུལ་ན་ག་ར་སྟེ་གྲོང་ཁྱེར་ཞེས་པ་ནི། རྡོ་རྗེ་གདན་གྱི་ལྷོ་ཕྱོགས་ན་ས་ཏྲ་མ་ར་ལ་སོགས་པ་
ཡུལ་ན་ག་རའི་ཡི་གེ་འབྱུང་བའི་ཡུལ་དེའོ། །ཆེན་པོ་བཅུ་དྲུག་ཡོད་པ་རྣམས་སོ། །ནང་གི་གནས་
ནི་རྐང་ལག་གི་མཐེ་བོང་བཞི་མ་གཏོགས་པའི་སོར་མོ་བཅུ་དྲུག་གོ། དེ་དག་ལ་གནས་པའི་
དཔའ་བོ་ཤཱི་ཧེ་རུ་ཀ་སྟེ་ཁྲག་འཐུང་དང་། རྣལ་འབྱོར་མ་སུ་ཝཱི་རཱ་སྟེ་ཤིན་ཏུ་དཔའ་མོའོ། །དེ་
དག་ཕྱི་རོལ་གྱི་ཡུལ་ན་སྤྲུལ་པའི་སྐུ་ས་དགུ་པ་ཐོབ་པའི་ཚུལ་བཟུང་བ་དངོས་སུ་བཞུགས་ལ།
ནང་དུ་ནི་ཡི་གེ་ནའི་རྣམ་པ་རྩ་མིང་སྡུག་གུ་མ་ཁམས་ཚིལ་དང་རྐང་ཀྱི་རྣམ་པར་གནས་སོ། །ཉེར་
གཉིས་པ། ཕྱི་རོལ་གྱི་ཡུལ་སིནྡྷ་ནི། རྡོ་རྗེ་གདན་གྱི་ལྷོ་ཕྱོགས་ཆུ་བོ་ཆེན་པོ་སིནྡྷ་འབབ་
པའི་མགྲམ་མོ། །ནང་གི་གནས་ནི་ལུས་ཀྱི་རྐང་པའི་བོལ་ཚིག་གཉིས་སོ། །དེ་དག་ལ་
བཞུགས་པའི་དཔའ་བོ་པདྨ་ནི་ཏི་ཤྭ་ར་སྟེ་པདྨ་གར་གྱི་དབང་ཕྱུག་དང་། དཔལ་མོ་མ་ཧཱ་བ་
ལ་སྟེ་སྟོབས་ཆེན་མའོ། །དེ་དག་ཕྱི་རོལ་གྱི་ཡུལ་ན་སྤྲུལ་པའི་སྐུ་ས་དགུ་པ་ཐོབ་པའི་ཚུལ་
བཟུང་བ་དངོས་སུ་བཞུགས་ལ། ནང་དུ་ནི་ཡི་གེ་སིའི་རྣམ་པ་རྩ་མིང་གྲུབ་མ་ཁམས་མིག་གི་མཆི་མ་
བསྐྱེད་ཀྱི་རྣམ་པར་གནས་སོ། །བགྲོད་བྱེད་ཡུལ་གཉིས་པོ་དེས་བགྲོད་བྱ་ས་དགུ་པ་དུར་
ཁྲོད་ཀྱི་སྤང་རྟོགས་བསྐྱེད་དོ། །ཉེར་གསུམ་པ། ཕྱི་རོལ་གྱི་ཡུལ་མ་རཱུ་ནི་མྱ་ངམ་གྱི་ཐང་
366



སྡོམ་གསུམ་དགོངས་རྒྱན་གྱི་ལེའུ་ལྔ་པའི་སྐབས་བགྲོད་བྱ་ས་བཅུ་གསུམ་པོ་བགྲོད་བྱེད་ཕྱི་ནང་གི་ཡུལ་ཆེན་སོ་བདུན་གྱི་རྣམ་གཞག ། །
ངམ་ཆུ་མེད་པའི་ཐང་སྟེ། རྡོ་རྗེ་གདན་གྱི་ལྷོ་ཕྱོགས་མྱ་ངམ་གྱི་གྲོང་ཁྱེར་ཞེས་ཀྱང་ཟེར།
བུད་མེད་གཞོན་ནུ་མ་གཟུགས་བཟང་བ་ཡོད་པས་ན་གཞོན་ནུ་མའི་གྲོང་ཁྱེར་ཞེས་ཀྱང་
ཟེར་བའི་གནས། ཛཱ་ལེན་ར་དང་ཉེ་བའི་བྱང་ཕྱོགས་ཀྱི་བྲག་ཕུག་ཞིག་ན་རྡོའི་མཚན་མ་
རྐང་པའི་མཐེ་བོང་ལྟ་བུ་འཕྲུལ་བ། བཏོན་ པས་མི་ཐོན་པ་ཤིན་ཏུ་འཇིགས་པའི་གནས་
ཞིག་ཡོད་པ་དེའོ། །ནང་གི་གནས་རྐང་ལག་གི་མཐེ་བོང་བཞིའོ། །དེ་དག་ལ་བཞུགས་པའི་
དཔའ་བོ་བེ་རོ་ཙ་ན་སྟེ་རྣམ་པར་སྣང་མཛད་དང་། དཔའ་མོ་ཙཀྲ་ཝརྟི་སྟེ་འཁོར་ལོས་
བསྒྱུར་མའོ། །དེ་དག་ཕྱི་རོལ་གྱི་ཡུལ་ན་སྤྲུལ་པའི་སྐུ་ས་བཅུ་པ་ཐོབ་པའི་ཚུལ་བཟུང་བ་
དངོས་སུ་བཞུགས་ལ། ལུས་ཀྱི་ནང་དུ་ནི་ཡི་གེ་མའི་རྣམ་པ་རྩ་མིང་འཚེད་མ་ཁམས་ལུད་པ་དང་
མཆིལ་མ་བསྐྱེད་ཀྱི་རྣམ་པར་གནས་སོ། །ཉེར་བཞི་པ། ཕྱི་རོལ་གྱི་ཡུལ་ཀུ་ལ་ཏ་ནི་རིགས་
ལྡན་ཞེས་བྱ་སྟེ། རྡོ་རྗེ་གདན་གྱི་ལྷོ་ནུབ། གར་ཤའི་རྒྱབ། ཉུང་རའི་ཕུག་ན་རྡོའི་ལིངྒ་པུས་མོ་
འདྲ་བ་ཡོད་པའི་སྒྲུབ་གནས་ཕུག་མཐུར་དུ་བསྐོས་པའི་རིང་པོ་ཞིག་ཡོད་པ་དེ་ཡིན་ནོ། ། ནང་གི་
གནས་ནི་པུས་མོ་གཉིས་སོ། །དེ་དག་ལ་གནས་པའི་དཔའ་བོ་བཛྲ་ས་ཏཱ་སྟེ་རྡོ་རྗེ་སེམས་
དཔའ་དང་། དཔའ་མོ་མ་ཧཱ་བཱིརྱ་སྟེ་བརྩོན་འགྲུས་ཆེན་མོའོ། །དེ་དག་ཕྱི་རོལ་གྱི་ཡུལ་ན་
སྤྲུལ་པའི་སྐུ་ས་བཅུ་པ་ཐོབ་པའི་ཚུལ་བཟུང་བ་དངོས་སུ་བཞུགས་ལ། ནང་དུ་ནི་ཡི་གེ་ཀུའི་
རྣམ་པ་རྩ་མིང་ཡིད་བཟང་མ་ཁམས་སྣབས་བསྐྱེད་ཀྱི་རྣམ་པར་གནས་སོ། །བགྲོད་བྱེད་ཡུལ་
གཉིས་པོ་དེས། བགྲོད་བྱ་ས་བཅུ་པ་ཉེ་བའི་དུར་ཁྲོད་ཀྱི་སྤང་རྟོགས་བསྐྱེད་དོ། །ཉེར་ལྔ་པ།
ཕྱི་རོལ་གྱི་ཡུལ་ནི་ཤར་གྱི་དུར་ཁྲོད་གཏུམ་དྲག་དང་། ནང་གི་གནས་ནི་འདི་མན་ལུས་ཀྱི་བུ་ག་
དགུ་ལས་ཁའོ་རྩ་ཧཱུྃ་གི་རྣམ་པ་མིང་མཛེས་མ་ཁམས་ཀུན་གཞིའི་རྣམ་ཤེས་བསྐྱེད། ཉེར་དྲུག་པ། ཕྱི་རོལ་
གྱི་ཡུལ་ནི། ལྷའི་དུར་ཁྲོད་འཇིགས་བྱེད་ཐོད་པ་ཅན་དང་། ནང་གི་གནས་ནི་སྣའོ་རྩ་ཧཱུྃ་གི་
367



རིས་མེད་ཆོས་གཏེར་མཛོད་ལས། སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
རྣམ་པ་མིང་རོ་བཅུད་མ་ཁམས་ཉོན་ཡིད་བསྐྱེད་དོ། །ཉེར་བདུན་པ། ཕྱི་རོལ་ཡུལ་ནི་ནུབ་ཀྱི་དུར་
ཁྲོད་འབར་བའི་ཕྲེང་བ་ཅན་དང་། ནང་གི་གནས་ནི་ཆུ་ལམ་མོ་རྩ་ཧཱུྃ་གི་རྣམ་པ་མིང་ཀུན་ཁྱབ་མ་
ཁམས་ཡིད་ཤེས་བསྐྱེད་དོ། །ཉེར་བརྒྱད་པ། ཕྱི་རོལ་གྱི་ཡུལ་ནི། བྱང་གི་དུར་ཁྲོད་ཚང་ཚིང་
འཁྲིགས་པ་དང་ནང་གི་གནས་བཤང་ལམ་མོ་རྩ་ཧཱུྃ་གི་རྣམ་པ་མིང་རོ་བཅུད་མ། ཁམས་ཉོན་ཡིད་
བསྐྱེད་དོ། །བགྲོད་བྱེད་ཡུལ་བཞི་པོ་དེས། བགྲོད་བྱ་ས་བཅུ་གཅིག་པ་འཐོང་གཅོད་ཀྱི་སྤང་
རྟོགས་བསྐྱེད་དོ། །ཉེར་དགུ་པ། ཕྱི་རོལ་གྱི་ཡུལ་ནི། བྱང་ཤར་གྱི་དུར་ཁྲོད་དྲག་ཏུ་དགོད་
པ་དང་། ནང་གི་གནས་ནི་རྣ་བ་གཡས་པའོ་རྩའི་དབྱིབས་ཡི་གེ་ཧཱུཾ་གི་རྣམ་པ་མིང་འདོད་མ་ཁམས་རྣ་
བའི་རྣམ་ཤེས་བསྐྱེད་དོ། །སུམ་ཅུ་པ། ཕྱི་རོལ་གྱི་ཡུལ་ནི། ཤར་ལྷོའི་དུར་ཁྲོད་དབང་ཕྱུག་
ནགས་ཚལ་དང་། ནང་གི་གནས་ནི་རྣ་བ་གཡོན་པའོ་རྩ་ཧཱུྃ་གི་རྣམ་པ་མིང་ཁྱིམ་མ་ཁམས་སྣའི་རྣམ་
ཤེས་བསྐྱེད་དོ། །སོ་གཅིག་པ། ཕྱི་རོལ་གྱི་ཡུལ་ནི། ལྷོ་ནུབ་ཀྱི་དུར་ཁྲོད་འཇིགས་བྱེད་མུན་པ་
དང་། ནང་གི་གནས་ནི་མིག་གཡས་པའོ། །སོ་གཉིས་པ། ཕྱི་རོལ་གྱི་ཡུལ་ནི། ནུབ་བྱང་གི་
དུར་ཁྲོད་ཀི་ལི་ཀི་ལའི་སྒྲ་སྒྲོགས་པ་དང་། ནང་གི་གནས་ནི་མིག་གཡོན་པའོ་རྩ་ཧཱུྃ་གི་རྣམ་པ་
མིང་བདུད་བྲལ་མ་ཁམས་ཀྱི་རྣམ་ཤེས་རེག་བྱ་བཟང་ངན་འཛིན་པའི་ཡུལ་ཅན། །བགྲོད་བྱེད་ཡུལ་བཞི་
པོ་དེས། བགྲོད་བྱ་ས་བཅུ་གཉིས་པ་ཉེ་བའི་མཐུང་གཅོད་ཀྱི་སྤང་རྟོགས་བསྐྱེད་དོ། ། དེ་
ཡན་ཆད་ནི་སློབ་པའི་ལམ་གྱི་སའི་བགྲོད་ཚུལ་ལོ། །གཉིས་པ་མི་སློབ་པའི་ས་ནི། མངོན་
བརྗོད་བླ་མ་ལས། རྡོ་རྗེའི་ས་ནི་བཅུ་གསུམ་པ། །ཞེས་དང༌། དགོངས་པ་ལུང་སྟོན་པ་ལས།
སངས་རྒྱས་རྣམས་ཀྱིས་གང་བརྟེན་པའི། །སར་གྱུར་དེ་ནི་བཅུ་གསུམ་པ། །ཞེས་གསུངས་
པས། བགྲོད་བྱ་མི་སློབ་པའི་ས་བཅུ་གསུམ་དེ། བགྲོད་བྱེད་ཕྱི་ནང་གི་ཡུལ་ལྔ་ལྔ་ཡོད་པ་
ལས། ཕྱི་རོལ་གྱི་ཡུལ་ལྔ་ནི། སྒྲུབ་པ་པོ་ཉིད་གང་དུ་འཚང་རྒྱ་བའི་གནས་དེའི་ཕྱོགས་བཞི་
368



སྡོམ་གསུམ་དགོངས་རྒྱན་གྱི་ལེའུ་ལྔ་པའི་སྐབས་བགྲོད་བྱ་ས་བཅུ་གསུམ་པོ་བགྲོད་བྱེད་ཕྱི་ནང་གི་ཡུལ་ཆེན་སོ་བདུན་གྱི་རྣམ་གཞག ། །
དབུས་དང་བཅས་པར་ལྔའམ། གླིང་བཞི་རི་རབ་སྟེ་ལྔར་གནས་སོ། །ནང་གི་གནས་ལྔ་ནི།
སྙིང་གའི་ནང་དུ་རྩ་དབུ་མ་ལ་བརྟེན་པའི་སྦས་པའི་རྩ་ལས་དབུས་སུ། ཡི་གེ་ཧཱུཾ་གི་རྣམ་པ་མིང་ནམ་
མཁའི་རླུང་ <རྒྱུ་> བའི་རྩ་ཁམས་དྲི་ཆུ་དབུས་སུ་ཧཱུྃ་ལས་དྲི་ཆུ་ཞེས་སོ། །> བསྐྱེད། ཤར་དུ་རྩ་ཡི་གེ་ཧཱུཾ་གྱི་
རྣམ་པ། མིང་ཆུ་རླུང་རྒྱུ་བའི་རྩ། ཁམས་དྲི་ཆེན་བསྐྱེད། ལྷོར་ཡི་གེ་ཧཱུཾ་གི་རྣམ་པའི་རྩ་མིང་ས་རླུང་རྒྱུ་བའི་རྩ།
ཁམས་རཀྟ་བསྐྱེད། ནུབ་ཏུ་ཡི་གེ་ཧཱུཾ་གི་རྣམ་པ་ཅན་གྱི་རྩ་མིང་མེ་རླུང་རྒྱུ་བའི་རྩ་། ཁམས་བྱང་སེམས་བསྐྱེད།
བྱང་དུ་ཡི་གེ་ཁཾ་གི་རྣམ་པ་ཅན་གྱི་རྩ་། མིང་གི་རླུང་གི་རླུང་རྒྱུ་བའི་རྩ། ཁམས་ཤ་ཆེན་གྱི་དྭངས་མ་<རྐང་དང་
ཀླད་པ་> བསྐྱེད་པ་ལྔའོ། །བགྲོད་བྱེད་ཡུལ་ལྔ་པོ་དེས། བགྲོད་བྱ་ས་བཅུ་གསུམ་པའི་སྤང་
རྟོགས་བསྐྱེད་དོ། །དེས་མི་སླབ་པའི་ལམ་གྱི་སའི་བགྲོད་ཚུལ་བསྟན་ཟིན་ནས། དེ་ལྟར་
བགྲོད་བྱ་ས་བཅུ་གསུམ་ལ་བགྲོད་བྱེད་ཕྱི་ནང་གི་ཡུལ་སུམ་ཅུ་སོ་བདུན་གྱི་རླུང་སེམས་
རྣམས་དབུ་མར་ཞུགས་པས་ས་དེ་དང་དེའི་སྤང་རྟོགས་ཡོངས་སུ་རྫོགས་ནས་སོ་སོའི་
འབྲས་བུ་རྣམས་ཐོབ་བོ། །སླར་སྨྲས་པ། དེ་ལྟར་ཡུལ་ཆེན་སོ་བདུན་གྱི། །ནགས་ཚལ་
མཛེས་པར་བྱེད་པའི་གཏམ། །གཞན་གསོས་མགྲིན་པའི་རོལ་མོ་ཡིས། །རྣ་བའི་བཅུད་
ལེན་རྒྱས་པར་བྱས། །རྣམ་དཔྱོད་བདེ་འབྱུང་རལ་རྩེར་མ་འཁོད་ཀྱང་། །ལྷག་བསམ་ཟླ་
བའི་མ་མས་ཉེར་བཟུང་བའི། །ལེགས་བཤད་ཟླ་གཞོན་གསར་པའི་འོད་རིས་འདི། །བློ་
གསལ་རྒྱ་མཚོའི་དཔྱིད་དུ་འབར་གྱུར་ཅིག ཅེས་ཕྱི་ནང་གི་ཡུལ་གྱི་རྣམ་གཞག་ཉུང་ངུའི་
ངག་གིས་འདོམས་པ་འདི་ཡང་སྡོམ་གསུམ་འཇམ་དབྱངས་བླ་མའི་དགོངས་རྒྱན་ལ་འཆད་
ཉན་བྱེད་པའི་སྐབས་སུ་རང་གཞན་ལ་ཉེ་བར་མཁོ་ཕྱིར་མཁས་གྲུབ་གོང་མའི་གསུང་སྒྲོས་ལ་
བརྟེན་ནས་བརྗེ་ནོར་བུ་དབང་རྒྱལ་གྱིས་སྐྱེ་དགུ་དོན་གྲུབ་གླིང་དུ་བྲིས་པ་བི་ཛ་ཡནྟུ། །
369



རིས་མེད་ཆོས་གཏེར་མཛོད་ལས།
སྡོམ་པ་གསུམ་འཇམ་དབྱངས་བླ་མའི་དགོངས་རྒྱན་རྩ་འགྲེལ། སྟོ་ཆ།
37O

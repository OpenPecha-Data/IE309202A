༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN7099
ImageGroup:
ISBN:
13CN7108
n/a
LCCN:
n/a
Title:
རིས་མེད་ཆོས་རིག་གཏེར་མཛོད་ལས།
ཐེངས་གཉིས་པ་དང་གསུམ་པ།
|ris med chos rig gter mdzod las/_thengs gnyis pa dang gsum pa/
to-be-supplied
Author:
to-be-supplied
II C
Descriptor:
Original Publication:
Place:
Publisher:
II
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
QC
Ina
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



དཀར་ཆག
ཀན་
，
བློའི་རྣམ་པར་བཞག་པ་སྡེ་བདུན་གྱི་སྙིང་པོ།.…..…...........…. གློ་བོ་མཁན་ཆེན་བསོད་ནམས་ལྷུན་གྲུབ 1
བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་
ཕྲེང་མཛེས།…....….…...........….................. ཀུན་མཁྱེན་འཇམ་དབྱངས་བཞད་པ། 23
བློ་རིགས་ཀྱི་སྡོམ་ཚིག་བླང་དོར་གསལ་བའི་མེ་ལོང་། ...….…..….….………དབྱངས་ཅན་དགའ་བའི་བློ་གྲོས། 81
སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་
ཆེའི་ཕྲེང་བ། …..……….….….…... ..……………………………. ཡོངས་འཛིན་ཡེ་ཤེས་རྒྱལ་མཚན། 91
སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་
མགུལ་རྒྱན། ..………….…... .................……. ཡོངས་འཛིན་ཡེ་ཤེས་རྒྱལ་མཚན། 107
མངོན་པ་གཉིས་ནས་བཤད་པའི་བློ་རིག་གི་རྣམ་གཞག་ལུང་རིགས་ཀྱི་སྙིང་པོ་
བསྡུས་པ་མཁས་པ་དགྱེས་བྱེད། .......................… ཅོ་ནེ་གྲགས་པ་བཤད་སྒྲུབ། 188
ཚད་མའི་གཞུང་དོན་འབྱེད་པའི་བསྡུས་གྲྭའི་རྣམ་བཞག་རིགས་ལམ་འཕྲུལ་གྱི་ལྡེ་མིག་
ཅེས་བྱ་བ་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་
རྣམ་པར་བཤད་པ། .…………….…………. …......…..........…... ཡོངས་འཛིན་ཕུར་ལྕོག་བྱམས་པ། 208
བློ་རིག་གི་གནད་བསྡུས་རིན་ཆེན་བུམ་བཟང་། ….....…..… བྲག་དཀར་སྤྲུལ་སྐུ་བློ་བཟང་དཔལ་ལྡན། 256
བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན་
ཞེས་བྱ་བ། ........….......….........…....….…..…...….. བྲག་དཀར་སྤྲུལ་སྐུ་བློ་བཟང་དཔལ་ལྡན། 262



དཀར་ཆག
བློ་རིགས་བློ་གྲོས་སྒོ་འབྱེད་ཅེས་བྱ་བ།.…................... མཁན་པོ་ཀུན་དགའ་དབང་ཕྱུག །300
སེམས་བྱུང་སྡོམ་ཚིག་གི་འགྲེལ་པ་ལེགས་བཤད་ཚིག་དོན་རྣམ་བཀྲ་
དྲི་བྲལ་ནོར་བུའི་མེ་ལོང་། …………
.. མཁན་པོ་ཀརྨ་རཏྣ། 309



༄༅། །བློའི་རྣམ་པར་བཞག་པ་སྡེ་བདུན་གྱི་སྙིང་པོ་ཞེས་བྱ་བའི་
བསྟན་བཅོས་བཞུགས་སོ། །
གློ་བོ་མཁན་ཆེན་བསོད་ནམས་ལྷུན་གྲུབ།
སྡེ་བདུན་གྱི་དོན་རྟོགས་དཀའ་བ་རྣམས་ཀྱི་ནང་ནས། བྱེ་བྲག་ཏུ་བློ་གཏན་ལ་ཕབ་ན།
བློ་ཙམ་གྱི་མཚན་ཉིད། དབྱེ་བསྡུ། དེའི་དོན་གཏན་ལ་དབབ་པའོ། །དང་པོ་ལ་སྤྱིར་རིག་
པ་དེའི་མཚན་ཉིད་ཡིན་ཏེ། བློ་ཡི་མཚན་ཉིད་སོགས་གསུངས་པའི་ཕྱིར་རོ། །གྲངས་ཅན་
པ་དག་རིག་པར་གནས་པའི་དོན་ནི་ཡུལ་ཅན་དུ་སྒྲུབ་མི་ནུས་ཏེ། རིག་ཙམ་ལ་དོན་ཐམས་
ཅད་ལ་ཉེ་རིང་ཁྱད་པར་མེད་པའི་ཕྱིར་རོ། །ཞེས་འདོད་དེ་རྣམ་ངེས་ལས་གང་གི་ཕྱིར་རིག་
པར་ཡོད་པ་ཉིད་ནི་དེའི་མྱོང་བར་རིགས་པ་མིན་ཏེ། ཐམས་ཅད་ལ་ཁྱད་པར་མེད་པས་
ཐམས་ཅད་རིག་པར་ཐལ་བའི་ཕྱིར་རོ། །ཞེས་གསུངས་པས་སོ། །དེའི་ཕྱིར་དོན་གྱི་ཡུལ་
ཅན་དུ་བསྒྲུབ་པ་ལ་ངོ་བོ་རིག་པར་གནས་པའི་སྟེང་དུ་ཁྱད་པར་རང་གི་དོན་དང་འདྲ་བར་
སྐྱེ་དགོས་ཏེ། རྣམ་ངེས་སུ། དེ་ལ་འདྲ་བ་ཡོད་ན་ནི་འདྲ་བར་བྱེད་པ་ལ་སྦྱོར་བ་ཡིན་ནོ། །
ཞེས་གསུངས་སོ། །འོན་ཀྱང་རིག་པ་ཙམ་ལ་ནི་སྔ་མ་ཉིད་ཡིན་ནོ། །དེའི་དོན་ལ་མཁས་པ་
ཆེན་པོ་དག་ཡུལ་འཛིན་བྱེད་ཀྱི་མྱོང་རིག་ཅེས་པ་ཡིན་མོད། འོན་ཀྱང་དོན་དམ་པའི་རང་
1



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རིག་ལ་ཡུལ་མེད་པར་བཞེད་པས། རིག་པའི་ཆོས་ཞེས་པ་ཡིན་གསུང་ངོ༌། །
འོན་ཀྱང་ཆོས་ཀྱི་རྗེ་ནི་རང་རིག་ལའང་ཡུལ་ཡོད་པར་བཞེད་ན་དོན་དམ་པའི་རང་
རིག་ལ་ཡང་ཡུལ་ཡོད་པར་བཞེད་ལ། རང་རིག་ལ་ཡུལ་མེད་ན་དོན་དམ་པའི་རང་རིག་
ལའང་ཡུལ་མེད་པར་བཞེད་པ་མཚུངས་སམ་བསམ་ཞིང༌། སྤྱིར་དོན་དམ་པའི་རང་རིག་
རང་གསལ་ཡང་མི་སྣང་ངོ༌། །འོ་ན་རང་རིག་ལ་ཡུལ་ཡོད་མེད་གང་ལ་དགོངས་པ་ཡིན་
ནམ་ཞེ་ན། བོད་རྣམས་ཡུལ་རིག་པ་བློའི་མཚན་ཉིད་དུ་འདོད་ཅིང་ཡུལ་ཐམས་ཅད་གཟུང་
ཡུལ་དུ་འདོད་པས། རང་རིག་ལ་ཡུལ་མེད་པར་ཤེས་པའི་མཚན་ཉིད་མི་སྲིད་པར་འགྱུར་
རོ་ཞེས་པ་ཡིན་ཏེ། རང་རིག་ལ་གཟུང་ཡུལ་གཏན་མེད་པའི་ཕྱིར་རོ། །དེ་ལྟ་མ་ཡིན་ན་
ཡུལ་དང་རྟེན་དང་གང་ཟག་གི་སོགས་སུ་ཡུལ་གྱི་དབྱེ་བ་བྱས་པའི་ཕྱིར་དང་། གཟུང་རྣམ་
ཉིད་ཡུལ་དུ་འདོད་པར་བྱ་དགོས་པའི་ཕྱིར་རོ། །འོ་ན་ཡང་རང་རིག་ལ་ཡུལ་ཡོད་པར་
བཤད་པ་ནི་བཏགས་པ་བ་ཡིན་ནོ། །ཞེས་གསུངས་པ་མ་ཡིན་ནམ་ཞེ་ན། དེ་ནི་གཞན་
སེལ་གྱིས་སྒྲོ་བཏགས་པ་ཡིན་ཏེ། བྱ་བ་བྱེད་པའི་ཐ་སྙད་དག ཐམས་ཅད་དེ་ལྟར་རྣམ་
པར་གནས། །ཞེས་གསུངས་པས་སོ། ། །
འདིར་ཡུལ་མེད་པའི་འདོད་པ་དག །ཚད་འབྲས་ཀྱི་གཞལ་བྱ་དང་། ཡུལ་མི་གཅིག་
པར་འདོད་པ་མི་འཐད་དེ། གསུངས་པ་དེ་གང་ཡིན་ཞེས་དྲིས་པ་འགལ་བའོ། །དེ་བས་ན་
དོན་དམ་པར་ཡུལ་མེད་དོ་ཞེས་པའི་ཐ་སྙད་ཤུགས་ལ་ཐོན་མོད། དོན་དམ་པའི་རང་རིག་
དང་ཐ་སྙད་མེད་པས། དྲུག་པའི་སྒྲར་འཁྲུལ་པ་ཡིན་ནོ་སྙམ་ཡང་ཆོས་འདིའི་རྗེས་འབྲངས་
སྔ་མ་དག་ནི་རང་རིག་ལ་ཡུལ་གཏན་མེད་པར་འདོད་པས། ཡུལ་ལ་ཞེ་སྡང་ནས་མ་རྟོགས་
པའི་བློ་ཡིན་ཡང་ཡུལ་ཅན་ལ་ལྟོས་ནས་ཚད་མའོ། །ཞེས་ཀྱང་གསུངས་པ་ཡིན་ནོ། །དེ་



བློའི་རྣམ་པར་བཞག་པ་སྡེ་བདུན་གྱི་སྙིང་པོ།
དག་ཐམས་ཅད་རིག་པ་བློའི་མཚན་ཉིད་དུ་བཞེད་པར་དོན་མཐུན་ཏེ། སློབ་དཔོན་བསོད་
ནམས་སེངྒེས་རིག་པའི་ངོ་བོར་གསལ་བར་ཞེས་བཞེད་ལ། ལྷོ་པས་རིག་པར་གནས་པ་བློ་
ཉིད་ཡིན་ཞེས་གསུངས་པས་སོ། །དེ་དག་ལ་བོད་བསྡུས་པ་དག་ན་རེ། འོ་ན་ཤེས་པ་བློའི་
མཚན་ཉིད་ཡིན་ཞེས་སྨྲའོ། །ཞེས་སྨྲ་བ་ན་སྡང་སྨྲས་ཙམ་ཡིན། ཁྱབ་མཉམ་དོན་གཅིག་ཏུ་
བཤད་པས་དེ་ལྟར་རྟོག་ན། སྐད་ཅིག་མ་མི་རྟག་པའི་མཚན་ཉིད་ཡིན་བྱ་བ་ལ་དོན་བྱེད་
ནུས་པ་དེའི་མཚན་ཉིད་ཡིན་ནོ་ཞེས་སྒྲིག་ན་ཅི་ཟེར་དེ་ལྟར་ཡིན་ན་ཡང་ཕྱོགས་ཐམས་ཅད་
ནས་མཚུངས་པ་མེད་དེ། སྔ་མ་སྤྱིར་ཡང་མཚན་ཉིད་ཡིན། ཕྱི་མ་མཚོན་བྱར་ཁྱེད་ཀྱང་
འདོད་པའི་ཕྱིར། གཞན་ཡང་ཆོས་ཀྱི་གྲགས་པས་གསལ་ཞིང་རིག་པས་དངོས་པོ་རྣམས་
སེམས་སུ་བསྒྲུབས་པ་མ་ཡིན་ནམ། ཕྲག་དོག་མ་སྐྱེས་ཤིགདེས་ན་མཚན་ཉིད་སྐྱོན་མེད་པའོ། །
དབྱེ་བསྡུ་ལ་དེ་ལྟར་ལས། བྱེད་པ་པོ། བྱ་བའི་སྒོ་ནས་དབྱེ་ཞེས་གསུངས་པ་དང་མཐུན་པར།
ལས་སུ་བྱ་བ་ཡུལ་གྱི་སྒོ་ནས་དབྱེ་བ། བྱེད་པ་པོ་ངོ་བོས་དབྱེ་བ། བྱ་བ་འཇུག་ཚུལ་གྱིས་
དབྱེ་བ་གསུམ་ལས། དང་པོ་རྟོག་པ་རྟོག་མེད་གཉིས་ཏེ། ཡུལ་ལ་རང་སྤྱི་གཉིས་སུ་ངེས་
པའི་ཕྱིར་རོ། །དེ་ལ་རྟོག་པ་ནི་སྤྱིར་བཤད་ཚུལ་མང་ཡང་འདིར་སྒྲ་དོན་འདྲེས་པའི་འཛིན་
བློ་དེ་རྟོག་པའི་མཚན་ཉིད་དུ་བཞེད་པ་ཡིན་ཏེ་ཤེས་གང་གང་ལ་སོགས་དང་རྣམ་ངེས་ལས་
རྟོག་པ་ནི་བརྗོད་པ་དང་འདྲེར་རུང་བར་སྣང་བའི་ཤེས་པ་ཞེས་དང་འདིར་ཆོས་ཀྱི་རྗེས།
རྟོག་པ་སྒྲ་དོན་འཛིན་པ་ཡིན། །ཞེས་དང༌། སྤྱི་འཛིན་པ་ནི་རྟོག་པ་ཡིན། །ཞེས་གསུངས་
པས་སོ། །སློབ་དཔོན་ཕྱུ་པ་དོན་སྤྱི་འཛིན་པ་ཞེས་བརྗོད་ཀྱང་དེ་ཉིད་ལས་མ་འདས་སོ། །
དེ་ལ་གཙང་ནག་པ་ན་རེ། མུ་སྟེགས་དབང་ཤེས་རྟོག་བཅས་སུ་འདོད་པ་ལ་ཁྱབ་པ་ཡིན་ནོ། །
ཞེས་གསུངས་མོད། དེ་ལྟ་ན་དེས་ཀྱང་བརྡ་མ་བྱང་གི་རྟོག་པ་ལ་མ་ཁྱབ་པར་མཚུངས་སོ། །



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
སློབ་དཔོན་ཆོས་མཆོག་བརྡ་མ་བྱང་གི་རྟོག་པ་བསྡུ་བའི་ཕྱིར་བརྗོད་པ་སྒྲ་དང་འདྲེས་རུང་
ཞེས་གསུངས་ནའང་འདྲེས་པ་འཛིན་པ་ལ་མ་ཁྱབ་བོ། །ཞེས་ཀུན་མཁྱེན་གཉིས་པས་
གསུངས་ལ། མཁས་པ་དག་རུང་ཞེས་པས་བརྡ་ལ་བྱང་བའི་རྟོག་པ་བསྡུས་པ་ཡིན་ནོ་ཞེས་
གསུངས་པ་ནི་མཚན་ཉིད་རིགས་ལ་འཇོག་ན་འགལ་བ་མེད་དོ། །བརྗོད་པ་དང་འདྲེས་
རུང་གི་དོན་ཡང་བརྗོད་བྱ་ནི། དོན་མཐོང་བའི་རྗེས་ཀྱི་རྟོག་ངོར་ཡུལ་གྱི་གཟུགས་བརྙན་
མཐོང་བ་ཡིན་ལ། རྗོད་བྱེད་ནི་སྒྲ་ཐོས་པའི་རྗེས་སུ་རྟོག་པ་ལ་མིང་གི་སྤྱི་སྣང་བ་དེ་ཡིན་ལ།
དེ་གཉིས་འདྲེས་རུང་འཛིན་ན། སྒྲ་དོན་འདྲེས་འཛིན་ནམ། སྒྲ་དོན་འཛིན་པ་ཞེས་བྱའོ། །དེ་
གཉིས་ཀའང་རྟོག་པ་ལ་སྣང་དགོས་ཏེ། རྣམ་ངེས་ལས། སྒྲ་ལས་བྱུང་བའི་ཤེས་པ་ལ་མི་
སྣང་བ་གང་ཡིན་པ་དེ་ནི་སྒྲའི་དོན་མ་ཡིན་ཏེ། ཞེས་གསུངས་པའི་ཕྱིར་རོ། །དེ་ཡང་སྔ་མ་
ལ་ནི་དོན་སྤྱི་ཞེས་བྱ་ལ། ཕྱི་མ་ལ་སྒྲ་སྤྱི་འམ་མིང་སྤྱི་ཞེས་ཟེར་རོ། །འོ་ན་རྟོག་པས་སྒྲ་དོན་
འདྲེས་པར་འཛིན་ན། འདྲེས་པ་ཡིན་ནམ་ཞེ་ན་མ་ཡིན་ཏེ། །ཐོག་མེད་ཀྱི་བག་ཆགས་ཀྱིས།
སྒྲ་དོན་སོ་སོར་མ་ཕྱེད་པ་ལ་སྒྲ་དོན་འདྲེས་འཛིན་ཞེས་འདོགས་པའི་ཕྱིར་རོ། །
དེ་ལྟ་བུའི་རྟོག་པ་དེ་ལ་དབྱེ་ན་འཇུག་ཚུལ་གྱི་སྒོ་ནས་སྒྲ་སྦྱོར་རྟོག་པ། དོན་སྦྱོར་
རྟོག་པ་གཉིས། ཡུལ་གྱི་སྒོ་ནས་སྒྲ་སྤྱི་འཛིན་པའི། དོན་སྤྱི་འཛིན་པའི། གཉིས་ཀ་འཛིན་
པའི་རྟོག་པ་གསུམ། ངོ་བོའི་སྒོ་ནས་དབྱེ་ན་ངེས་ཤེས་དང་། སྒྲོ་འདོགས་གཉིས་ཡོད་དོ། །
དང་པོ་ནི། མིང་དོན་སྦྱར་ནས་འཛིན་པའི་རྟོག་པ་ཡིན་ལ། །
གཉིས་པ་ནི། གཙོ་བོར་ཁྱད་གཞི་ཁྱད་ཆོས་སྦྱར་ནས་འཛིན་པའི་རྟོག་པ་ཡིན་ནོ། །
འོ་ན་རྗེས་དཔག་ཐམས་ཅད་དོན་སྦྱོར་རྟོག་པར་འགྱུར་ཏེ། ཁྱད་གཞི་ཁྱད་ཆོས་སྦྱར་ནས་
འཛིན་པའི་ཕྱིར་ཏེ། ཤེས་འདོད་ཆོས་ཅན་དང་། བསྒྲུབ་ཆོས་སྦྱར་ནས་འཛིན་པའི་ཕྱིར་རོ་



བློའི་རྣམ་པར་བཞག་པ་སྡེ་བདུན་གྱི་སྙིང་པོ།
ཞེ་ན་སྐྱོན་མེད་དེ། ལོ་འདབ་ལྡན་པའི་རྟགས་ལས། ཙནྡན་ཤིང་དུ་རྟོགས་པ་སོགས་འགའ་
ཞིག་ཐ་སྙད་སྒྲུབ་ཀྱི་རྟགས་ལ་བརྟེན་ན་སྒྲ་སྦྱོར་རྟོགས་པའི་ཕྱིར་རོ། །གཉིས་པ་ལ་གསུམ།
དོན་སྤྱི་ཙམ་འཛིན་པ། སྒྲ་སྤྱི་ཙམ་འཛིན་པ། མིང་དོན་སྦྱར་ནས་འཛིན་པ་གསུམ་ལ་ཟེར་རོ། །
༼གསུམ་པ་༽ངོ་བོའི་༼སྒོ་ནས་༽ ངེས་ཤེས་སྒྲོ་འདོགས་གཉིས་ལས། ངེས་ཤེས་ནི། ངེས་པའི་
མཚན་ཉིད་ཐེ་ཚོམ་ཆོད་པ་ཡིན་ལ་དེ་ལ་དབྱེ་ན་མི་སླུ་བའི་དོན་ལ་ཐེ་ཚོམ་ཆོད་པ་ཡང་དག་
པའི་ངེས་པ་དང༌། བསླུ་བའི་དོན་ལ་ཐེ་ཚོམ་ཆོད་པ་ལོག་པའི་ངེས་པ་གཉིས་སོ། །ཞེས་
གསུངས་པ་ལྟར། ཐེ་ཚོམ་ཆོད་པའི་བློའོ། །དབྱེ་ན་རྗེས་དཔག་ལྟ་བུ་ཡང་དག་པའི་ངེས་པ།
སྒྲ་རྟག་འཛིན་རྟོག་པ་ལྟ་བུ་ལོག་པའི་ངེས་པ་གཉིས་སོ། །དང་པོ་མཚན་ཉིད་པ་ཡིན་ལ། ཕྱི་
མ་བཏགས་པ་བ་ཡིན་ཏེ། ཚད་མའི་ངེས་པ་སྐྱེས་པ་ན་འཇིག་པའི་ཕྱིར་རོ། ། །
གཉིས་པ་ནི་ཁ་ཅིག་རང་ཡུལ་མཐའ་གཅིག་ཏུ་འཛིན་པ་ཞེས་ཟེར་བ་མི་འཐད་དེ།
མཐའ་གཅིག་ཏུ་འཛིན་པ་ཙམ་མངོན་སུམ་ཡང་ཡིན་པའི་ཕྱིར་དང་། ཡུལ་ཇི་ལྟར་གནས་པ་
ལྟར་འཛིན་དགོས་པས་སོ། །དེའི་འགལ་ཟླ་སྒྲོ་འདོགས་ལ་གནས་ལུགས་ལས་མཐའ་
གཞན་དུ་རྟོག་པའི་བློ་ཞེས་པ་ཡིན་ལ། དབྱེ་ན་རྟོག་པ་ལོག་ཤེས་དང་ཐེ་ཚོམ་མོ། །
ཁ་ཅིག་སྐུར་པ་འདེབས་པ་ཞེས་པ་ཟུར་པ་བཞེད་པ་མི་རུང་སྟེ། གཉིས་ཀས་གནས་
ལུགས་ལས་མཐའ་གཞན་དུ་བརྟགས་པའི་ཕྱིར་རོ། །ཅི་སྟེ་སྒྲོ་འདོགས་ཞེས་པ་ནི། མེད་པ་
ལ་ཡོད་པར་སྒྲོ་བཏགས་པ་ཡིན་ལ། སྐུར་འདེབས་ཞེས་པ་ཡོད་པ་ལ་མེད་དོ་ཞེས་པ་ཡིན་པས།
འཛིན་སྟངས་མི་འདྲའོ་སྙམ་ན། སྒྲོ་འདོགས་ཞེས་པ་ཡོད་པར་བཏགས་པ་མ་ཡིན། འགའ་
ཞིག་འཛིན་སྟངས་དང་སྐུར་འདེབས་མེད་དགག་གི་འཛིན་སྟངས་ཅན་ཡིན་པར་བདེན་
ཡང་མི་སྐྱོན་ཏེ་སྒྲོ་འདོགས་ཡོད་མེད་དུ་བཏགས་པ་ཉིད་ཀྱི་ཆ་ནས་སྒྲོ་འདོགས་སུ་འདུ་བའོ། །



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དེ་ལྟ་མིན་ན་ཐེ་ཚོམ་ཡང་དེར་མི་འདུ་བས། དབྱེ་ན་གཉིས། རྟོག་པ་ལོག་ཤེས་ཐེ་ཚོམ་མོ། །
ཞེས་པ་དབྱེ་བའི་ཡ་གྱལ་གང་དུ་སྡུད་སོམས་ཤིག་སྡུད་པའི་ཚེ་སྒྲོ་འདོགས་སུ་འདུས་ཀྱང་།
དབྱེ་བ་བྱེད་པའི་ཚེ། སྒྲོ་འདོགས་ཀྱིས་མ་ཁྱབ་བོ་སྙམ་ན། འོ་ན་སྡུད་པའི་ཚེ་ཐེ་ཚོམ་དུ་
འདུས་ཀྱང་དབྱེ་བ་བྱེད་པའི་ཚེ། ཡིད་དཔྱོད་ཞེས་པར་ཕྱི་ན་སྤྱིར་ཕྱེ་ན་ཅིར་༽འགྱུར། དེ་ལྟར་
ཡིན་ནོ་ཞེ་ན་འོག་ནས་འགོག་ཅིང་ཁོ་བོ་ཅག་ཡིད་དཔྱོད་འགོག་པའི་ཕྱིར་རོ། །ཞེས་པ་དང་
འགལ་ལོ། །དེ་ནས་༼དེས་ན་༽གཉིས་ཀ་སྒྲོ་འདོགས་སུ་འདུས་ཤིང་རྒྱས་པར་འོག་ཏུ་འཆད་དོ། །
ཐེ་ཚོམ་སྒྲོ་འདོགས་སུ་འདུས་ཏེ་ཕྱོགས་གཉིས་ཀར་སྒྲོ་བཏགས་པའི་ཕྱིར་རོ། །རྟོག་མེད་
ཤེས་པའི་མཚན་ཉིད་ཁ་ཅིག་རང་ཡུལ་གསལ་བར་སྣང་བའི་བློ་ཞེས་གསུངས་པ་ལ་མཁས་
པ་དག་རང་ཡུལ་གསལ་བར་བརྟག་པའི་དྲན་ཤེས་ཀྱང་ཡོད་ལ། བསྐྱེད་རིམ་གྱི་བློས་ཀྱང་
མ་ངེས་པས་མི་འཐད་དོ་གསུངས། སྔ་མ་མི་འཐད་དེ། གསལ་ཞེས་བག་ཆགས་མཐར་
ཐུགཔ་ལའང་འཇུག་སྲིད་མོད་མིང་བཏགས་པ་བ་ཡིན་པའི་ཕྱིར་རོ། །བསྐྱེད་རིམ་གོམས་
པའི་བློ་དེ་ལྟར་མ་ངེས་པ་འབའ་ཞིག་ཡིན་ནོ། །འུ་ཅག་ལས་གཞན་པའི་རིག་པ་འཛིན་པ་
ཆེན་པོ་དག་མཁྱེན་བཞིན་དུ་གཟིགས་པ་ཡིན་པའི་ཕྱིར་རོ། །དེས་ན་གསུང་འདི་ནི་རེ་ཞིག་
རྒྱུའི་ཐེག་པ་གཙོ་བོར་བྱེད་པ་དག་མགུ་བར་བྱེད་པའི་བརྗོད་པའོ། །འོ་ན་སྔ་མའི་སྒྲུབ་བྱེད་
ཇི་ལྟར་ཡིན་ཞེ་ན། རྣམ་པར་རྟོག་དང་རྗེས་འབྲེལ་ལས། །དོན་གསལ་སྣང་བ་ཅན་ཡོད་
མིན། །ཞེས་དང་། གསལ་བར་སྣང་བས་རྟོག་མེད་གྲུབ། །ཅེས་གསུངས་པའི་ཕྱིར་རོ། །དེ་
དག་ནི་རང་བཞིན་གསལ་མི་གསལ་ལ་དགོངས་སོ་ཞེ་ན། འོ་ན་རྟོག་པའི་ཤེས་པའི་མཚན་
ཉིད་རང་ཡུལ་ལ་སྣང་བའི་འཛིན་སྟངས་ཀྱིས་༼མེ་༽འཇུག་པའི་བློ་ཞེས་བཞེད་པ་དང་
འགལ་ལོ། །རྟོག་མེད་ཤེས་པ་ལ་དབྱེ་ན། འཁྲུལ་པའི་དང་མངོན་སུམ་གཉིས་ཡོད་དོ། །



བློའི་རྣམ་པར་བཞག་པ་སྡེ་བདུན་གྱི་སྙིང་པོ།
དང་པོ་བདག་རྐྱེན་སྐྱོན་ལྡན་ལ་བརྟེན་པའི་ཤེས་པ་སྐྱོན་ཅན་ནོ། །གཉིས་པ་ནི། རྟོག་བྲལ་
མ་འཁྲུལ་བའི་རིག་པའོ། །
གཉིས་པ་བྱེད་པ་པོ་ངོ་བོའི་སྒོ་ནས་དབྱེ་ན། རང་གི་ངོ་བོ་གཟུང་རྣམ་འཁྲུལ་མ་
འཁྲུལ་གཉིས་ཡོད་དོ། །དེ་ལ་རྟོག་པ་རྣམས་གཟུང་རྣམ་འཁྲུལ་ཏེ། བག་ཆགས་ཀྱིས་ཤར་
བའི་ཕྱིར་རོ། །མངོན་སུམ་ནི་མ་འཁྲུལ་ཏེ་གཟུང་དོན་གྱི་དབང་གིས་བྱུང་བའི་ཕྱིར་རོ། །
འདིར་ཁ་ཅིག་གཟུང་རྣམ་ལ་འཁྲུལ་མ་འཁྲུལ་གསུངས་པ་མི་འཐད་དེ། དེ་ལ་འཁྲུལ་པའི་
བློ་མེད་པའི་ཕྱིར་ཏེ་འཁྲུལ་པའི་རང་རིག་མེད་པའི་ཕྱིར་རོ། །གཟུང་རྣམ་ལ་རང་རིག་མ་ཡིན།
རང་ལ་ཡིན་ནོ་ཞེ་ན་རང་ཉིད་རང་ལ་བྱེད་པ་འགལ་ལོ། །གཞན་ཡང་རྟོག་པ་གཟུང་རྣམ་ལ་
མ་འཁྲུལ་བར་ཐལ། དེ་དེའི་འཁྲུལ་གཞི་མ་ཡིན་པའི་ཕྱིར། རྟོག་པ་ངོ་བོས་འཁྲུལ་པ་ལ། །
ཞེས་པའི་འགྲེལ་པར། རྟོག་པ་གང་ཇི་སྙེད་པ་ཐམས་ཅད་རང་གི་ཡུལ་ལ་ངོ་བོ་ཉིད་ཀྱིས་སྐྲ་
ཤད་དམ་རྨི་ལམ་ལྟར་གཞི་མེད་ལ་འཁྲུལ་པས་སྒྲའི་དོན་ལ་ཕྱི་རོལ་དུ་ཞེན་ནས་བརྡ་སྦྱོར་ལ།
གཞི་མེད་ཅེས་བྱ་བའང་བོད་དང་ཉན་ཐོས་ལྟར་མ་ཡིན་གྱི། དོན་སྤྱི་ཡུལ་དུ་མ་གྲུབ་པ་ལ་
བརྗོད་དོ་ཞེས་འཁྲུལ་གཞི་དོན་སྤྱི་ལ་བཤད་པའི་ཕྱིར་རོ། །འོ་ན་རྣམ་འགྲེལ་དུ་རྣམ་པ་དེ་
འདྲའི་བློ་སྐྱེ་ཕྱིར། །ཞེས་དང་། མཚན་མཚོན་བརྟག་པར་ཤེས་བྱའི་རྣམ་པ་བློ་ལ་འཆར་བ་
ན་གཞན་དང་མི་འདྲ་བའི་རྣམ་པ་དང༌། དེ་ཉིད་ལ་སྒྲ་བློ་མ་འཁྲུལ་བས་ཞེན་དུ་རུང་བ་དང་།
གཞི་དང་བཅས་པར་འཆར་བའི་ཕྱིར་རོ། །ཞེས་མ་གསུངས་སམ་ཞེ་ན་གསུངས་མོད། མ་
འཁྲུལ་ཞེས་པ་དང་། རུང་ཞེས་པ་སྦྲེལ་བར་གྱིས་ཤིག ལོག་རྟོག་སེལ་བར་འགྱུར་རོ། །
དེས་ན་རྟོག་པ་ངོ་བོས་འཁྲུལ་ཞེས་པའི་དོན་མ་ཡིན་ནོ། །བྱ་བ་འཇུག་ཚུལ་གྱི་སྒོ་ནས་དབྱེ་
ན་ཤིང་གཅད་པ་ལྟར་མ་ཞུགས་པ། བཅད་ཟིན་ལྟར་ཞུགས་ཟིན་ལ། གཅོད་ཀྱིན་ལྟར་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
འཇུག་བཞིན་པ་གསུམ་མོ། །དེ་ལྟར་ལས་བྱེད་པ་པོ་བྱ་བའི་སྒོ་ནས་དབྱེ་བའི་སྒོ་གསུམ་པོ་
དེའང་ཡུལ་༼ཅན་༽གྱི་སྒོ་ནས་རང་རིག་གཅིག་པུར་འདུས་ཤིང་དེའི་སྒོ་ནས་དབྱེ་བ་མི་བྱེད་དེ་
རྣམ་འགྲེལ་ལས། ཤེས་པ་སྔོ་སོགས་སྣ་ཚོགས་པ། །ཤེས་པའི་ཁྱད་པར་གཞན་རྟེན་མེད། །
མཐོང་ནུས་མ་ཡིན་དེ་ཡི་ཚེ། །རྣམ་དབྱེ་དོན་ལ་འཇུག་པར་འགྱུར། །ཞེས་དང༌། རང་ཁྱོད་
ཡུལ་གྱིས་ཕྱེ་མེད་ཅིང་། །ཐ་དད་པར་མྱོང་མེད་དེ་ལ། །ཞེས་སོགས་གསུངས་པའི་ཕྱིར་དང་། །
འདིར་ཡུལ་སོགས་སྒོ་ནས་དུ་མར་འགྱུར། །ཞེས་སོགས་གསུངས་པས་སོ། །
སྔར་བཤད་པའི་མཚན་ཉིད། དབྱེ་སྒོ་དེ་ལྟ་བུ་དང་ལྡན་པའི་ཤེས་པའི་རང་བཞིན་
གཏན་ལ་ཕབ་ན། ཚད་མ་དང་ཚད་མིན་གཉིས་ལས་དང་པོ་འོག་ཏུ་འཆད་ལ་གཉིས་པ་
ལའང་གཞན་ལུགས་དགག ། རང་ལུགས་བཞག ། དེ་དག་གི་དོན་བསྡུས་ཏེ་ཚད་མ་དང་
ཚད་མིན་གྱི་ཁྱད་པར་བཤད་པའོ། །དང་པོ་ནི། པཎྜི་ཏ་ཁ་ཅིག་མཐའ་ཡས་པས་དབྱེ་བ་
མེད་དོ་གསུངས་པ་མི་འཐད་དེ། དེ་ལྟ་ན། ཤེས་བྱ་ལ་དངོས་པོ་དང་དངོས་མེད་དུ་དབྱེ་བ་
མི་འཐད་དེ། ཤེས་བྱ་མཐའ་ཡས་པའི་ཕྱིར་རོ། །དེས་ན་མཐའ་ཡས་ཀྱང་རིགས་ཀྱི་དབྱེ་བ་
བྱེད་ལ་གྲངས་ཀྱི་དབྱེ་བ་ནི། དེར་འདུས་སོ། །ཞེས་འཆད་དོ། །དེ་དག་ནི་སྤྱིར་དགག་པ་
ཡིན་ལ། བྱེ་བྲག་ཏུ་བོད་སྔ་རབས་པ་དག ཚད་མ་གཉིས་དང་། ཚད་མིན་ལྔ་སྟེ་བདུན་དུ་
བཞེད་ལ། ཚད་མིན་ལྔ་ལ་ཡང་། ཡིད་དཔྱོད་སྟོད་ལུང་རྒྱ་དམར་བལྟར་ན་མྱོང་བ་དང་
རྟགས་ལ་མ་བརྟེན་པར་སྔར་མ་རྟོགས་པའི་ལྐོག་གྱུར་གྱི་དོན་དང་མཐུན་པར་ངེས་པ་ཞེས་
པ་ཡིན་ལ། སློབ་དཔོན་ཕྱུ་པ་ལྟར་ན་ངེས་པའི་རྟགས་ཞེས་སྦྱོར་རོ། །འདིར་ཕྱོགས་སྔ་མ་
ཡང་ཕྱུ་པ་ཡིན་ཏེ། རྟགས་བཀོད་ཙམ་ལ་ལྟོས་མི་ལྟོས་བརྟགས་པའི་ཕྱིར་རོ། །དབྱེ་ན་རྒྱུ་
མཚན་གཏན་མེད་ཁྲོན་པ་ན་ཆུ་ཡོད་སྙམ་པ་ལྟ་བུ། མ་ངེས་པའམ་གཏན་ལ་མ་ཕེབས་པ་



བློའི་རྣམ་པར་བཞག་པ་སྡེ་བདུན་གྱི་སྙིང་པོ།
ཚུལ་གསུམ་མ་ངེས་ཀྱང༌། སྒྲ་མི་རྟག་པར་རྟོགས་པ་ལྟ་བུ། ཕྱིན་ཅི་ལོག་ཤ་སྲེག་པའི་
གསུར་ལ་འདུས་པའི་སྦྲང་བུའི་ཚོགས་པས་མེ་ངེས་པ་ལྟ་བུ་ཡིན་ནོ་ཞེས་གསུངས་སོ། །དེ་
དག་མི་འཐད་དེ། རྟགས་ལ་ལྟོས་མི་ལྟོས་བརྟགས་པ་ན། མི་ལྟོས་ན་དམ་བཅའ་ཙམ་དང་།
ལྟོས་ན་ཡང་དག་གམ་ལྟར་སྣང་གསུམ་ལ་བརྟེན་པའི་རྗེས་དཔག་གམ་ཚད་མིན་གསུམ་
ལས་མ་འདས་པས་ལོགས་སུ་དོན་མེད་པའི་ཕྱིར་རོ། །དགག་པ་རྒྱས་པར་མཁྱེན་རབ་
དབང་ཕྱུག་གི་གསུང་ཉིད་དུ་གསལ་ལོ། །འོ་ན་འདིར་ཡིད་དཔྱོད་ཀྱི་ཐ་སྙད་འགོག་གམ།
དོན་འགོག འོན་ཏེ་གཉིས་ཀ་མི་འགོག་པར་ཐེ་ཚོམ་དུ་བསྡུད་པ་ཡིན་ཞེ་ན། མཁས་པ་ཁ་
ཅིག་ཡུལ་ལ་ངེས་པ་རྙེད་པ་མི་བྱེད་ན། དཔྱད་ཤེས་ཁོངས་སུ་འདུས། དཔྱོད་པ་ཙམ་མ་བྱེད་ན།
ཐེ་ཚོམ་དུ་འདུ་ཞེས་གསུངས་ཀྱང་མི་འཐད་དེ་གསུམ་དུ་འདུས་པ་ཉིད་ཀྱི་ཐ་སྙད་ལ་སོགས་
པ་དོན་མེད་པའི་ཕྱིར་དང་། ཕྱོགས་ཀྱི་གླང་པོས་ཕྱོགས་ལ་མཐུ་མེད་ཅེས་པས་མ་རྟོགས་
པ་བསྟན། སོམ་ཉི་དང་ཞེས་པས་ཐེ་ཚོམ་བསྟན། མི་འདོད་པའི་ངེས་པ་ཞེས་སྦྱར་ནས།
ལོག་ཤེས་བསྟན། འདོད་པའི་ངེས་པ་ཞེས་པས་ཚད་མ་བསྟན་པའི་ཕྱིར་དང༌། ཆོས་ཀྱི་
རྒྱལ་པོའི་ཞལ་ནས། བོད་རྣམས་ཀྱིས་ཚད་མ་མ་ཡིན་པའི་གཙོ་བོར་གྱུར་པ་མ་རྟོགས་པའི་
བློ་ཕར་དོར་ནས། དོན་མེད་པ་ལ་ཚད་མ་མ་ཡིན་པའི་བློ་ལྔར་ཕྱེ་བར་ཟད་དོ། །ཞེས་
གསུངས་པས་སོ། །དེས་ན་ཡིད་དཔྱོད་ཀྱི་དོན་འགོག་པར་མ་ཟད་ཐ་སྙད་ཀྱང་འགོག་གོ །
འོ་ན་འགྲེལ་པར་འདོད་ན་རྟགས་ལ་མ་ལྟོས་པར་ལྐོག་གྱུར་ལ་འཇུག་པའི་བློ་ནི་བདེན་ཡང་རུང་།
བརྫུན་ཡང་རུང་བརྟགས་ན་ཐེ་ཚོམ་ཉིད་ཡིན་ནོ། །ཞེས་ཐེ་ཚོམ་དུ་བསྡུས་སོ། །ཞེ་ན། དེ་ནི་
བརྟགས་ན་ངེས་པ་མི་སྲིད་པའི་ཚོད་དཔག་ཡིན་པས་མཁས་པ་རྣམས་ཐེ་ཚོམ་དུ་མཛད་ཀྱི།
དེ་ལ་ལེགས་པར་དཔྱད་ན་ཡིད་དཔྱོད་འདོད་པའི་ངེས་པ་མི་སྲིད་པའི་ཕྱིར་རོ། །འོན་ཀྱང་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
གཞུང་གི་ཆ་སྔ་མ་ཞིག་ན། ཡིད་དཔྱོད་ཀྱང་ཡོད་ལ། ཐེ་ཚོམ་ཉིད་ཡིན་ནོ། །ཞེས་པའང་
སྣང་མོད། ཉིད་ཀྱི་གསུང་ལས། ཁོ་བོ་ཅག་ཡིད་དཔྱོད་འགོག་པའི་ཕྱིར་རོ་ཞེས་དང་། རྟོག་
དཔྱོད་དེ་ཡིས་འབྲེལ་བ་ངེས། །ཞེས་པའི། རང་འགྲེལ་དུ་འོ་ན་དཔྱོད་པ་ཡིད་དཔྱོད་དམ་
བཅད་ཤེས་སུ་འགྱུར་ལ། མ་ཡིན་ན་ཚད་མ་མ་ཡིན་པ་བཞི་པར་འགྱུར་རོ་ཞེ་ན། ཡིད་
དཔྱོད་མི་སྲིད་ལ། བཅད་ཤེས་ཡིན་ཡང་བཞི་པར་མི་འགྱུར་ཏེ། ཞེས་པ་རྣམས་ལ་མཐོང་བ་
བློ་སླད་བྱེད་པར་མི་འོས་པའི་ཕྱིར་རོ། །
དེས་ན་རིགས་གཏེར་མཛད་པའི་ལུགས་འདི་ལྟ་བུ་རྟོགས་པ་ནི་ཞིབ་པར་བྱས་ན་གོ་ཡང་།།
དེང་སང་བློ་གྲོས་དང་བསོད་ནམས་ཕྱོགས་གཅིག་ཏུ་ཟད་པའི་བོད་བསྡུས་ཀྱི་ཝ་སྐད་སྲང་
བར་དུ་འདོན་པ་དག་གིས་མི་གསལ་བར་བྱས་པ་ནི་སྡིག་ཏོ་ཅན་དགེ་བའི་བཤེས་གཉེན་
གྱི་གཟུགས་བཟུང་བ་དག་གི་ནུས་པ་ཡིན་པར་ཐེ་ཚོམ་མེད་དོ། །སྣང་ལ་མ་ངེས་པ་ཞེས་པ་
ནི་རང་ཡང་འདོད་མོད། འོན་ཀྱང་སློབ་དཔོན་ཕྱུ་པ་ནི། དོན་རང་གི་མཚན་ཉིད་སྣང་བ་ལ་
ཟློག་ཕྱོགས་ཀྱི་སྒྲོ་འདོགས་དང་མི་འགལ་བར་འཇུག་པ་ཞེས་ཟེར་ཞིང་དེ་ཡང་དོན་རང་གི་
མཚན་ཉིད་སྣང་ཞེས་པས་མངོན་སུམ་མ་ཡིན་པ་གཅོད། ཟློག་ཕྱོགས་ཀྱི་སྒྲོ་འདོགས་དང་
མི་འགལ་ཞེས་པས་ཚད་མ་དང་བཅད་ཤེས་ཡིན་པ་གཅོད་ཅེས་གསུངས། ལོ་ཆེན་ན་རེ།
ངེས་པ་མི་འདྲེན་ཞིང་། སྣང་བ་སྣང་ལ་མ་ངེས་པའི་མཚན་ཉིད་ཡིན་ནོ་ཞེས་གསུངས། བོད་
ཁ་ཅིག་ཟློག་པའི་སྒྲོ་འདོགས་དང་ལྷན་ཅིག་པ་ཞེས་ཟེར་བའང་ཡོད་མོད། འདི་ལྟར་དགག་སྟེ།
འོ་ན་མངོན་སུམ་ཀུན་ཚད་མ་མ་ཡིན་པར་ཐལ་ཏེ། སྣང་ལ་མ་ངེས་པའི་བློ་ཡིན་ན། ཚད་མ་
མིན་དགོས་པ་གང་ཞིག མངོན་སུམ་ཀུན་སྣང་ལ་མ་ངེས་པ་ཡིན་པའི་ཕྱིར། མདོ་ལས་
མངོན་སུམ་ནི་ཡུལ་ལ་ལྟ་བ་ཙམ་ཡིན་པའི་ཕྱིར་རོ། །ཡུལ་ལ་ལྟ་བ་ཙམ་ཞེས་པ་ནི། བཞི་པོ་
1O



བློའི་རྣམ་པར་བཞག་པ་སྡེ་བདུན་གྱི་སྙིང་པོ།
ཕྲད་པ་ལས་སྐྱེས་པ་སྟེ། དེ་ལ་རྟོག་ཅིང་དཔྱོད་པ་ག་ལ་སྲིད་ཅེས་དང་། མངོན་སུམ་གྱིས་
བཟུང་ངོ་སྙམ་པའི་ང་རྒྱལ་དེ་ནི་རྟོག་པ་ངན་པ་བ་རྣམས་ཀྱི་ཡིན་ནོ། །ཞེས་དང་། གྲགས་
པའི་གཞུང་དུ། མངོན་སུམ་ནི་གང་གིས་ཡང་ངེས་པར་བྱེད་པ་མ་ཡིན་ཏེ། དེས་གང་ཞིག་
འཛིན་པས་དེ་ཡང་ངེས་པ་ནི་མ་ཡིན་ནོ་ཞེས་དང༌། རྣམ་ངེས་ལས་བདེ་བ་ལ་སོགས་པ་
རྣམས་ཀྱི་བདག་གི་རིག་པ་བརྗོད་པ་དང་མ་འབྲེལ་བ་གང་ཡིན་པ་དེ་ནི་མངོན་སུམ་གྱི་
ཚད་མའོ། །ཞེས་དང་། གཏན་ཚིགས་ཐིགས་པར་དེ་ལ་དང་པོ་ཡུལ་ཐུན་མོང་མ་ཡིན་པར་
མཐོང་བ་གང་ཡིན་པ་ཁོ་ན་ཚད་མ་ཡིན་ནོ། །ཞེས་གསུངས་པའི་ཕྱིར་རོ། །སྐྱོན་མེད་དེ།
མངོན་སུམ་ཙམ་ལ་དགོངས་སོ་ཞེ་ན་མ་ཡིན་ཏེ། མདོ་ལས། ཚད་མའོ་མཚན་ཉིད་གཉིས་
གཞལ་བྱ། །ཞེས་དང་། མངོན་སུམ་གྱི་སྒྲ་ནི་གསུམ་ལ་འཇུག་སྟེ་ཚད་མ་དང་། ཤེས་པ་དང་།
ཡུལ་རྣམས་ལའོ། །དེ་ཡང་ཚད་མ་ལ་ནི་དངོས་ཡིན་ལ་གཅིག་ཤོས་གཉིས་པོ་ལ་ནི་
བཏགས་ནས་སོ། །ཞེས་གསུངས་པའི་ཕྱིར་དང་། གཏན་ཚིགས་ཐིགས་པར་མངོན་སུམ་
གང་ཡིན་པ་ཐམས་ཅད་ཚད་མའོ་ཞེས་གསལ་བར་བཤད་ལ། དེའི་དོན་བསྡུས་ནས་འགྲོ་
བའི་བླ་མས་མངོན་སུམ་ཀུན་ཚད་མར་མི་འགྱུར། ཞེས་དང་། དེས་ན་མངོན་སུམ་ཚད་
མ་ཡང་། །རྟོག་མེད་ཡིན་ཕྱིར་ངེས་མི་དགོས། །ཞེས་དང་། དབང་ཤེས་ལྐུགས་པ་མིག་
ཅན་འདྲ། །ཞེས་རྒྱ་ཆེར་བཀག་པའི་ཕྱིར་རོ། །དེ་དག་གི་དབྱེ་བའི་ནང་ནས་ཡུལ་རྣམ་པ་མི་
གསལ་བའི་སྣང་ལ་མ་ངེས་པ་ཞེས་པ་ཡང་མི་འཐད་དེ་ཡུལ་རྫ་ས་གཅིག་ལ་དམིགས་པ་
གང་ཞིག དེ་ལ་གསལ་མི་གསལ་ཆ་གཉིས་འགལ་བའི་ཕྱིར་རོ། །
དེས་ན་ཡུལ་རྣམ་པ་མི་གསལ་བ་མ་ཡིན་གྱི་ཡུལ་གྱི་རྣམ་པ་བློས་གསལ་བར་འཛིན་
མི་ནུས་པར་རྗེས་སུ་གཞན་སེལ་གྱི་སྒོ་ནས་ངེས་པར་བྱས་པ་ལ་དགོངས་ནས་འཁྲུལ་བས་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ངེས་པར་མི་བྱེད་པ། སྒྲུབ་པ་རབ་ཏུ་འཇུག་པ་ཡིན་ཞེས་གསུངས་སོ། །དེས་ན་བོད་རྣམས་
ཀྱིས་ཡུལ་མི་གསལ་བ་དང༌། བློས་གསལ་བར་འཛིན་མ་ནུས་པ་འདྲེས་པས། དེ་ལྟ་བུའི་ཐ་
སྙད་འདོགས་པའང་འཁྲུལ་ལོ། །རང་ཉིད་སྣང་ལ་མ་ངེས་པ་ཇི་ལྟར་འདོད་ཅེ་ན། འདི་ལྟར་
འདོད་དེ། སྤྱིར་སྣང་ལ་མ་ངེས་ཞེས་པའི་ཚིག་ཙམ་གྱི་གོ་ཡུལ་ནི་ཐེ་ཚོམ་མ་རྟོགས་པ་
སོགས་ལའང་ཡོད་ལ། རང་བཞིན་སྣང་བའི་སྣང་ལ་མ་ངེས་པ་ནི། མངོན་སུམ་ཁོ་ན་ཡིན་
ཏེ་རྟོག་མེད་འཁྲུལ་པ་ཉ་ཕྱིས་ལ་དངུལ་དུ་འཁྲུལ་པ་སོགས་ལའང་། ཁྲར་འཛིན་ཡུལ་ཡོད་
ཕྱིར་མ་འཁྲུལ། །ཞེས་དང་། དེ་བཞིན་དུ་ཐག་པ་ལ་སྦྲུལ་ཤེས་སྣང་ལ་རང་བཞིན་མི་སྣང་
བའི་ཕྱིར་ཏེ། རང་བཞིན་འཛིན་ཕྱིར་འཁྲུལ་པ་མེད། །ཞེས་དེ་ཙམ་གྱིས་མི་འཁྲུལ་བར་
འགྲུབ་པར་བཤད་པའི་ཕྱིར་དང་། ཐག་ཁྲ་ལ་སྦྲུལ་དུ་འཁྲུལ་པ་ཉ་ཕྱིས་ལ་དངུལ་དུ་འཁྲུལ་
པ་སོགས་ལའང་། ཁྲར་འཛིན་ཡུལ་ཡོད་ཕྱིར་མ་འཁྲུལ། །ཞེས་དང་། དེ་བཞིན་དུ་ཐག་པ་
ལ་སྦྲུལ་དུ་འཁྲུལ་བའི་ཚེའང་ཚད་མའི་ཡུལ་ཁྲ་བོ་ཉིད་ལ་ཚད་མར་མི་བརྗོད་དེ། དེ་དེའི་
བཟློག་པར་མ་ངེས་པའི་ཕྱིར་དང་། སྦྲུལ་མི་བརྗོད་དེ། དེ་དེ་ན་མི་གནས་པའི་ཕྱིར་རོ། །
ཞེས་སྣང་ལ་མ་ངེས་པ་དེ་ལྟ་བུའི་རིགས་ཅན་རྣམས། ཚད་མར་བཤད་པའི་ཕྱིར་རོ། །འོ་ན་
མངོན་སུམ་འཛིན་པའི་མངོན་སུམ་དེ་དེའི་མི་རྟག་པ་ལའང་སྣང་ལ་མ་ངེས་པའི་ཚད་མ་
མིན་ན་གང་ཡིན་ཞེ་ན། གཞན་ངེས་ཡིན། ཆོས་འདི་པའི་རྗེས་འབྲང་སྔ་མ་དག་གིས། ཤེས་
གང་ཡུལ་གྱི་ཆ་ཤས་ལ། །ངེས་པ་འདྲེན་པར་བྱེད་མི་བྱེད། །རང་ལས་ངེས་དང་གཞན་ངེས་ཀྱི། །
མངོན་སུམ་ཚད་མའི་ཁྱད་པར་དེ། །དོན་ལ་སྔོན་པོ་ཡིན་ཕྱིར་རོ། །བདེ་བར་གཤེགས་པས་
སྔོན་པོ་དང་དེའི་མི་རྟག་ལ་སོགས་ཐ་དད་དུ་གསུངས་པ་དང༌། རིགས་པ་སྨྲ་བས་ཆོས་
ཅན་དང་། བསྒྲུབ་བྱ་དང་། གཏན་ཚིགས་རྣམས་སུ་ཕྱེ་བ་ནི་ལྡོག་པ་ཐམས་ཅད་ལས་ལོག་
12



བློའི་རྣམ་པར་བཞག་པ་སྡེ་བདུན་གྱི་སྙིང་པོ།
པའི་སྒོ་ནས་བློས་ཐ་དད་དུ་སྒྲོ་བཏགས་སུ་རུང་བ་ཙམ་ཡིན་པའི་ཕྱིར་རོ། །འདིར་གཅིག་ལ་
ཐ་དད་སྣང་བ་མེད། །ཅེས་ཡུལ་གྱི་གནས་ཚུལ་དང་བློའི་འཛིན་སྟངས་མཐུན་དགོས་པར་
བཤད་པའི་ཕྱིར་རོ། །འོ་ན་རྟོག་མེད་འཁྲུལ་ཤེས་རྣམས་ལ་རང་མཚན་གསལ་བར་མི་སྣང་
ན་གང་ཞིག་གསལ་བར་སྣང་ཞེ་ན། མེད་པ་ཉིད་གསལ་བར་སྣང་སྟེ། མདུན་ན་གནས་པ་
ཇི་བཞིན་དུ། །ཡང་དག་མིན་པ་མཐོང་བར་འགྱུར། །ཞེས་གསུངས་ལ། དེ་ཉིད་ཀྱི་ཕྱིར་
མེད་པ་གསལ་སྣང་ཞེས་བྱའོ། །འོ་ན་རྟོག་པར་འགྱུར་རོ་ཞེ་ན་མི་འགྱུར་ཏེ། གསལ་སྣང་
ཉིད་ཡོད་པའི་ཕྱིར་རོ། །དེས་ན་རབ་ཏུ་ཞིབ་པར་རང་ལུགས་ལ། བློ་འཇུག་པར་བྱ་དགོས་ཀྱི།
རྒན་གཏམ་ལ་བློ་གཏད་པར་མི་བྱའོ། །
བཅད་ཤེས་ནི་བོད་རྣམས་ན་རེ། སྔར་རྟོགས་ཟིན་གྱི་བྱེད་པ་མ་ཉམས་པ་ལ་ཟློག་
༼ལྡོག་༽ཕྱོགས་ཀྱི་སྒྲོ་འདོགས་དང་འགལ་བར་འཇུག་པ་ཞེས་ཟེར་རོ། །དེ་དག་མི་འཐད་པ་
སྤྱིར་བཅད་ཤེས་ཡོད་མེད་མཐའ་དཔྱད་ན་གསུམ་དུ་མ་འདུས་པའི་ལྡོག་པ་ཡིན་ཞེས་སྟོན་
པ་ལ་སྤྱིར་དགག །སོ་སོར་དགག་པ་གཉིས་ལས། དང་པོ་དཔྱད་ཤེས་ཞེས་པ་ནི་མ་རྟོགས་
པར་འདུས་ཏེ། ཚད་མས་བཟུང་ཟིན་མ་བཟུང་ན་དཔྱད་ཤེས་སུའང་མི་རུང་ལ། བཟུང་ན་
ཚད་མའི་ཡུལ་སྐད་ཅིག་མ་ཉིད་ཀྱིས་འགག་པས་སྤྱིར་སྔར་རྟོགས་ཟིན་རྟོགས་པར་བྱར་
མེད་པའི་ཕྱིར། ཤིང་བཅད་ཟིན་ནས་སྟ་རེ་གཅོད་བྱེད་མ་ཡིན་པ་གྲུབས་ཟིན་པས་མ་གྲུབ་
པར་འདུ་བ་ནོ། །གལ་ཏེ་སྔར་མ་རྟོགས་པ་རྟོགས་རྒྱུ་མེད་ཀྱང་། སྔར་རྟོགས་པ་དེ་ཉིད་ལ་
ནན་ནས་འཛིན་པའི་ཕྱིར། དཔྱད་ཤེས་རྟོགས་པ་ཡིན་ནོ་ཞེ་ན། སྔར་གྱི་དེ་ཉིད་ནན་ནས་
འཛིན་པའི་ཆ་ནས་ནི། ལོག་རྟོག་ཡིན་གྱི་རྟོགས་པའི་བློ་མིན་ནོ། །སྔར་རྟོགས་པ་དེ་ཉིད་ད་
ལྟ་ཡང་རྟོགས་སོ་སྙམ་ན་འོ་ན་སྔར་གྲུབ་པ་དེ་ཉིད། ད་ལྟ་ཡང་སྒྲུབ་པས། གྲུབ་ཟིན་བསྒྲུབ་
13



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
པའི་རྟགས་འཛིན་ཁས་ལེན་དགོས་སོ། །དེ་འདྲ་ཁས་མི་ལེན་ཏེ་རྒྱན་ལས། གལ་ཏེ་གྲུབ་
ཀྱང་བསྒྲུབ་བྱ་ན། །སྒྲུབ་པ་ཐུག་པ་མེད་པར་འགྱུར། །ཞེས་གསུངས་པས་སོ་ཞེ་ན། འོ་ན།
གལ་ཏེ་རྟོགས་ཀྱང་རྟོགས་བྱ་ན། །རྟོགས་པ་ཐུག་པ་མེད་པར་འགྱུར། །ཞེས་སྨྲ་བར་བྱའོ། །
འདིར་ཕལ་ཆེར་ས་སྐྱའི་འཇམ་དབྱངས་ཉིད་ཀྱི་དགོངས་པར་བསམས་ནས། རྟོགས་ཟིན་
རྟོགས་པའི་བློ་ཞེས་བྱ་བ་ཞིག་ཡོད་པར་ཁས་བླངས་ནས་དེ་རྟོགས་མ་རྟོགས་གང་དུ་འདུ་
དཔྱོད་པར་བྱེད་དོ། །འདི་ནི་འཇམ་པའི་དབྱངས་ཀྱི་གཞུང་ཆུད་འཛའ་བར་བྱེད་པའི་
གཏམ་ཆེན་པོ་ཡིན་པས་དགག་པར་བྱ་སྟེ་མདོ་དང་རྣམ་འགྲེལ་ལས་མ་བྱུང་བ་མཁྱེན་རབ་
དབང་ཕྱུག་གི་རིགས་པའི་ཕྱོགས་སྔ་ཁས་བླང་བར་སོང་བའོ། །དང་པོ་ནི་མདོར། ཕྱོགས་
ལའང་མཐུ་མེད་ཅེས་སོགས་གསུམ་ལས་མ་གསུངས་པའི་མཐུ་མེད་ཅེས་པས། མ་རྟོགས་
པ་ངོས་བཟུང་ཞིང་། རྣམ་འགྲེལ་ལས་དངོས་དང་འབྲེལ་མེད་པའི། རྟོགས་པ་རྟོགས་པ་
མེད་དང་མཚུངས། །ཞེས་པའི་རྟོགས་པ་མེད་པ་ནི་མ་རྟོགས་པའི་བློ་ཉིད་ཡིན་ལ། དེའི་
དབྱེ་བ་ལ་རྟོགས་ཟིན་རྟོགས་པ་ཞེས་པ་མ་བཤད་པའི་ཕྱིར་རོ། །གཟུང་བ་འཛིན་པ་ཙམ་
གྱིས་དེར་འགྱུར་ན། གྲུབ་པ་གྲུབ་ཙམ་གྱིས་གྲུབ་ཟིན་གྲུབ་པ་ཞེས་པ་བཞི་པ་ཅིའི་ཕྱིར་མི་འདོད།
གཉིས་པ་ནི། ཆོས་ཀྱི་རྒྱལ་པོས་ནི་སྔར་རྟོགས་ཟིན་པས་ཕྱིས་རྟོགས་པར་བྱ་རྒྱུ་མེད་པའི་ཕྱིར།
ཤིང་བཅད་ཟིན་ནས་སྟ་རེ་གཅོད་བྱེད་མ་ཡིན་པ་འམ། གྲུབ་ཟིན་ནས་མ་གྲུབ་པར་འདུ་བ་
བཞིན་ནོ། །ཞེས་རྟོགས་པར་བྱར་མེད་པར་བྱ་ལ་ཁྱོད་དེ་ལས་ཕྱིན་ཅི་ལོག་ཡིན་པའི་ཕྱིར་དང་།
འདི་འདྲའི་ཐ་སྙད་མགོ་མཇུག་གང་དུའང་མ་མཛད་པའི་ཕྱིར་དང་། མངོན་སུམ་ནི་ཡུལ་མ་
འགགས་ན་རྟག་པར་འགྱུར་ལ། འགགས་ན་གཟུང་བ་མེད་ཅིང་འཛིན་པ་མེད་ཅེས་སོགས་
ཇི་སྙེད་གསུངས་པའི་ཕྱིར་རོ། །བྱེ་བྲག་ཏུ་མངོན་སུམ་དཔྱད་ཤེས་འདོད་པའི་བོད་ཀྱི་ཕྱི་མོ་
14



བློའི་རྣམ་པར་བཞག་པ་སྡེ་བདུན་གྱི་སྙིང་པོ།
རྣམས་དང་། དེ་ལ་བརྟེན་པར་རློམ་པའི་ཕྱི་རབས་པ་དག་དགག་པར་བྱའོ། །དེ་ཡང་འདི་
ལྟར་འདོད་དེ། མངོན་སུམ་དཔྱད་ཤེས་ཞེས་པ་སྔར་སྔོན་པོ་མཐོང་བའི་རྗེས་སུ་སྔོན་པོ་
མཐོང་བ་ལྟ་བུ་དང་། རྟོག་པ་དཔྱད་ཤེས་ཞེས་པ་རྗེས་དཔག་ལ་སོགས་པ་རྟོག་པའི་རྗེས་ཀྱི་
ངེས་པ་དང་དྲན་པ་རྣམས་ཡིན་ནོ་ཞེས་ཟེར་རོ། །
ཡང་སྟོད་ལུངས་པ་ན་རེ། རྗེས་དཔག་ལའང་སྐད་ཅིག་དང་པོ་དེ་རྟག་འཛིན་རྗེས་
དཔག་གཉིས་པ་ལ་སོགས་པ་རྗེས་དཔག་དཔྱད་ཤེས་ཡིན་ནོ་ཞེས་གསུངས་པ་ལ། ཕྱྭ་པས།
སྐད་ཅིག་དང་༼པ་༽ རྟགས་ཀྱི་རྗེས་སུ་འབྲང་བའི་ངེས་པ་ཡིན་པས་རྗེས་དཔག་ཡིན་གྱི་
གཉིས་པ་ནི། སྐད་ཅིག་དང་པོའི་རྗེས་སུ་འབྲང་བའི་ངེས་པ་ཡིན་གྱི་རྟགས་ཀྱི་རྗེས་སུ་
འབྲང་བའི་ངེས་པ་མ་ཡིན་པས་རྗེས་དཔག་དཔྱད་ཤེས་ནི་མི་འཐད་གསུང་བའི་དགག་པ་
མཛད་དོ། །དེ་དག་དགག་པ་ལ་རྗེས་དཔག་དཔྱད་ཤེས་འདོད་ན་རང་དང་རིགས་མཐུན་
པའི་སློབ་དཔོན་ཕྲུ་པའི་རིགས་པ་ཉིད་ཀྱིས་ཁེག་ལ། མངོན་སུམ་དཔྱད་ཤེས་ལ་ཆོས་ཀྱི་
རྒྱལ་པོས་འདི་ལྟར་དགག་སྟེ། མངོན་སུམ་ནི་ངོ་བོ་རྟོག་བྲལ། ཡུལ་རང་མཚན། དུས་ད་ལྟ་
བ་ལ་འཇུག་པ། དཔྱད་ཤེས་ནི་ངོ་བོ་རྟོག་པ། ཡུལ་སྒྲ་དོན། དུས་འདས་པ་ལ་འཇུག་པས།
ཡུལ་དུས་འཛིན་སྟངས་འགལ་བས་གཞི་མཐུན་མི་སྲིད་དེ། རྣམ་ངེས་ལས། བརྡ་དྲན་པ་ཡི་
རྒྱུ་ཅན་ནི། །མཐོང་བ་སྡུད་པའི་བདག་ཉིད་ཅན། །སྔ་ཕྱི་འཛིན་པས་སྟོང་པ་ཡི། །མིག་ཤེས་
ལ་ནི་ཇི་ལྟར་འགྱུར། །ཞེས་དང་། ཆོས་མངོན་པ་ལས་ཀྱང་དྲན་པ་ནི་འདྲིས་པའི་དངོས་པོ་
མ་བརྗེད་པ། དུས་འདས་པ་ལ་འཇུག་པར་བཤད་ཅིང་མངོན་དུ་ཕྱོགས་ཏེ་བསྟན་པ་ལས་
དེའི་ཆོས་གྲོགས་མེད་པ་དེ་བཞིན་འདི་ཞེས་བྱ་བར་ཤེས་མ་ཡིན། ཞེས་པའི་དོན་ཡང་དེ་
ཡིན་ནོ། །དེ་རྣམས་སུ་མ་ཟད་བཞི་བརྒྱ་པ་ལས། མཐོང་ཟིན་དང་པོ་མི་སྣང་ཞིང་། །སླར་
15



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཡང་སེམས་སྐྱེད་མིན་དེས་ན། །བསྟན་པ་ཞེས་བྱ་འདས་པ་ཡི། །དོན་ལ་ལོག་པ་ཁོ་ན་འབྱུང་། །
ཞེས་འདས་པ་ལ་འཇུག་པར་བཤད་པའི་ཕྱིར་རོ། །འདིར་བཅོམ་ལྡན་རིག་པའི་རལ་གྲི་ན་རེ།
དྲན་པ་ལ་གཉིས་ཡོད་དེ། འདས་པ་དྲན་པ་དང་ད་ལྟ་བ་དྲན་པའོ། །དང་པོ་ནི་སླ་ལ།
གཉིས་པ་ནི་དྲན་པ་དག་པ་ལྟ་བུའོ་ཞེས་གསུངས་མོད། རྟོག་གེའི་བརྡ་ཆད་ནི། ཡང་ཁ་
ཅིག་དཔྱད་ཤེས་འདས་པ་ལ་འཇུག་པ་བདེན་མོད་མངོན་སུམ་དུས་ད་ལྟ་བ་འཇུག་པ་མི་
རུང་སྟེ། དེ་དེ་དུས་སུ་འགགས་པའི་ཕྱིར་རོ་༽ཞེ་ན། སྤྱིར་མངོན་སུམ་གྱི་ཡུལ་རང་མཚན་
ཡིན་པ་ཉིད་ཀྱིས་ད་ལྟར་བར་བརྗོད་ཀྱི་རང་དུས་སུ་རང་མཚན་ཡང་མིན་པས། ད་ལྟ་བ་ག་
ལ་ཡིན། ཡང་ན་དོན་རིག་གི་ཆ་ལ་ཡུལ་འདས་པ་ལ་འཇུག་ཀྱང་རང་རིག་མངོན་སུམ་དུ་
སོང་བའི་ཡུལ་རང་དང་དུས་མཉམ་པ་ཡིན་ཞེས་བརྗོད་ན། འགལ་བ་མེད་དོ། །བོད་ཀྱི་ཕྱི་
པ་རྣམས་ནི་ཁྱད་པར་ཆ་ཤས་རྣམས་སྤངས་པ་ཞེས་དང་། བློ་གྲོས་ཆེན་པོས་མཐོང་ཉིད་ལས། །
རྣམ་པ་ཐམས་ཅད་ངེས་པར་བྱེད། །ཅེས་སོགས་དང་། ཡོད་མེད་ངེས་པའི་འབྲས་ཅན་མིན། །
ཞེས་དང་། གཞན་ཡང་འདོད་པས་སྦྱར་བའི་འགྲེལ་བྱེད་ཀྱི་གཞུང་དུ་མ་ཁུངས་སུ་འདྲེན་
པར་བྱེད་དོ། །དེ་དག་ནི་ལུང་དོན་མ་ཡིན་ཏེ། དང་པོའི་དོན་ཆ་ཤས་མེད་པ་དངོས་པོ་ནི་
མཐོང་བ་ན། དེས་ཀྱང་མཐོང་མ་མཐོང་གི་ཁྱད་པར་སྤངས་ཏེ་འཛིན་ལ། དེ་ལྟར་བཟུང་
ཡང་འཁྲུལ་རྒྱུའི་བྱེ་བྲག་གིས་གང་ལ་རྟོགས་པའི་རྐྱེན་ཡོད་པ་དེས་ངེས་པར་ནུས་ལ། མེད་
པ་དེ་མི་ནུས་ཞེས་བསྟན་པའི་ཕྱིར། དེས་ན་རྐྱེན་ཡོད་ཅེས་པའི་ཚིག་ལ་སོམས་ཤིག གཉིས་
པ་ནི་ཁོ་བོ་ཅག་གི་ལུགས་ཀྱི་ས་གཏན་ཚིགས་དང་མཚན་ཉིད་ཀྱི་དོན་མཐོང་ཙམ་གྱིས་ཐ་
སྙད་འགྲུབ་པའི་ཤེས་བྱེད་ཡིན་ཏེ། བརྡ་དོན་འབྲེལ་བར་ནམ་རྟོགས་པ། །དེ་ཡི་ཚེ་ན་ཐ་
སྙད་འགྲུབ། །ཅེས་དོན་མཐོང་བའི་སྟོབས་ཀྱིས་ཡིན་པའི་ཕྱིར་རོ། །གསུམ་པའང་མི་རུང་སྟེ།
16



བློའི་རྣམ་པར་བཞག་པ་སྡེ་བདུན་གྱི་སྙིང་པོ།
དེ་ལྟ་ན་འབྲས་ཅན་གྱི་དོན་མེད་པའི་ཕྱིར་རོ། །
དེས་ན་དེ་ནི་ཀུན་ཏུ་ཐ་སྙད་པའི་ཚད་མའི་འཇུག་ལྡོག་བྱེད་པ་ན་ངེས་པ་འདྲེན་
དགོས་པའི་སྒྲུབ་བྱེད་དུ་ཆོས་རྗེས་ཚད་མའི་སྟོབས་ཀྱིས་ངེས་པ་འདྲེན། །ཞེས་དང་། སོ་སོ་
སྐྱེ་བོའི་ཚད་མ་ནི། །ངེས་པ་ཉིད་ལས་འཇུག་ལྡོག་བྱེད། །ཅེས་སོ། །འདོད་ན་དེ་དག་རྗེས་
འབྲང་གིས། མི་འདོད་བཞིན་དུ་མངོན་སུམ་དང་རྟོག་པའི་བྱེད་པ་འདྲེས་པས་རྟོག་པ་དང་
གྲོས་འདྲེས་༽བྱས་ནས་མངོན་སུམ་ཚད་མ་བཞག་པ་ལྟ་བུར་སྣང་ངོ༌། །དེ་དག་ནི་བློ་རིགས་
ཟུར་པར་འདོད་པས། བྱེ་བྲག་ཏུ་དགག་པར་མཛད་ལ་ལོག་རྟོག་དང་ཐེ་ཚོམ་ལ་མི་འཐད་
པའི་ཆ་ཡོད་ཀྱང་། བྱེ་བྲག་ཏུ་མ་དགག་མོད། དེ་རྣམས་འཆད་པའི་སྐབས་སུ་འགོག །
ད་ནི་རང་ལུགས་བཤད་པར་བྱ་བ་ལ་མཚན་ཉིད། དབྱེ་བསྡུ། སོ་སོའི་ངོ་བོ་གསུམ་ལས།
དང་པོ་ནི་ཤེས་པ་གང་ཞིག་མི་སླུ་བར་མ་གྲུབ་པ། དབྱེ་བསྡུ་ལ་འཇུག་ཚུལ་སྒོ་ནས་མ་
རྟོགས་པ་སོགས་གསུམ་དང་། ཡུལ་གྱི་ངོ་བོས་མ་རྟོགས་པ་གཅིག་ཏུ་འདུས་ཏེ། ཚད་མ་
རང་རིག་ཏུ་འདུས་པ་བཞིན་ནོ། །དེ་སྐད་དུའང་མི་སླུ་མ་གྲུབ་ཚད་མ་མིན། ཞེས་པ་ནས།
ངོ་བོའི་སྒོ་ནས་བསྡུ་ན་གཅིགཅེས་སོགས་གསུངས་སོ། །མ་རྟོགས་པའི་མཚན་ཉིད་ནི།
དེར་འཛིན་པ་དང་དེ་མིན་དུ་འཛིན་པའི་ནུས་པས་སྟོང་པའི་བློ་ཞེས་པ་འདིར་རྩ་བའི་ཚིག་
ཏུ་དེ་དང་དེ་མིན་འཛིན་པས་སྟོང་ཞེས་གསུངས་པ་ཉིད་སོར་བཞག་པ་ལ་བོད་དག་ནི། དེ་
ལྟ་ན་མ་རྟོགས་པས་ཡུལ་གཏན་ནས་མི་འཛིན་པར་འགྱུར་རོ། །དེར་ཡང་མི་འཛིན་དེ་མིན་
དུའང་མི་འཛིན་པའི་ཕྱིར། ཞེ་ན། འདིར་མཁས་པ་ཁ་ཅིག་ནུས་པ་ཞེས་པས་སྐྱོན་མེད་པར་
བྱས་ཏེ་མ་རྟོགས་པས་དེ་དང་དེ་མིན་འཛིན་སྲིད་ཀྱང་། ཡུལ་གྱི་ངོ་བོ་འཛིན་ནུས་པ་མ་ཡིན་
པའི་ཕྱིར་ཏེ། དཔེར་ན་འགའ་ཞིག་གི་དགྲ་འདུལ་བར་འདོད་ཀྱང་ནུས་པ་མེད་པ་བཞིན་ནོ་



སྒྲི
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཞེས་གསུངས་ལ་འོན་ཀྱང་ཡུལ་གྱི་ངོ་བོ་ལ་གསུམ་ཆར་མ་རྟོགས་པ་ཡིན་པས་ཡུལ་གྱི་ངོ་བོ་
འཛིན་པའི་ནུས་པས་སྟོང་པར་མ་ཟད་ཡུལ་གྱི་ངོ་བོ་མ་བཟུང་བ་ཡང་ཡིན་ལ། ཚད་མིན་
གསུམ་གྱི་ཟླས་ཕྱེ་བའི་མ་རྟོགས་པའི་བློས་ནི་རང་མ་རྟོགས་པར་སོང་བའི་ཡུལ་མི་འཛིན་
པ་ཡིན་ཏེ། དེའི་རྒྱུ་མཚན་ཡུལ་ལ་གཏན་ནས་མ་ཞུགས་པའི་མ་རྟོགས་པས་ནི་ཡུལ་ལ་བློ་
ཁ་ཙམ་ཡང་མི་ཕྱོགས་ན། འཛིན་པ་ལྟ་ཅི་སྨོས། དེ་ལྟར་མ་ཡིན་ན། རྟོག་གེའི་ཐ་སྙད་མི་
ཤེས་པས། རྟོག་གེ་ཡུལ་དུ་བྱས་པ་དང་། འཛིན་པར་འགྱུར་དགོས་སོ། །རྟོག་གེ་མི་ཤེས་
པས་ཚུལ་གསུམ་ཡུལ་དུ་བྱས་ཞེས་ཟེར་ན་སྨོད་པ་ཡིན། ཚོལ་བའི་བྱ་བ་མ་རྫོགས་ནས་མ་
རྟོགས་པས་ཡུལ་དུ་མི་བྱེད་ཅིང་དེར་སོང་བའི་ཡུལ་མི་འཛིན་ཏེ། མ་རྟོགས་པར་སོང་བའི་
ཡུལ་བཞིན་ནོ། །ཡོད་ན་ཚོལ་ཡང་མི་དགོས་ལ། མེད་ན་བཙལ་ཀྱང་ཡུལ་མི་རྙེད་པའི་ཕྱིར་རོ། །
ཇི་སྲིད་མ་རྙེད་པ་དེ་སྲིད་དུ་ནི། ཡུལ་མ་ཡིན་པ་ཁོ་ན་ཡིན་ནོ། །དཔེར་ན་འགའ་ཞིག་ནོར་
ཚོལ་བའི་ཚེ་མ་རྙེད་པ་དེ་སྲིད་དུ་ཁོ་རང་གི་ནོར་མ་ཡིན་པ་བཞིན་ནོ། །གལ་ཏེ་མ་རྟོགས་
པར་སོང་བའི་ཡུལ་དེ་ཚོལ་བ་མ་ཡིན། གཞན་ཚོལ་ལོ་སྙམ་ན་ཚོལ་བའི་བྱ་བ་རྫོགས་ནས་
རྟོགས་པར་འཇོག་པ་མི་རིགས་ཏེ་ཡུལ་གཞན་བཙལ་བའི་ཕྱིར་རོ། །
གཞན་ཡང་སྒྲ་རྟག་མི་རྟག་དྲིས་ན་ད་གཟོད་དཔྱོད་པའི་བློ་དེས་སྒྲ་རྟག་མི་རྟག་གང་
ཡུལ་དུ་བྱེད་ཅེས་དཔྱད་ན། གང་ཡང་མ་བྱས་པར་འདོད་དགོས་ལ། སྒྲ་ཙམ་ཡུལ་དུ་བྱས་
སོ་ཞེ་ན་དེ་ལྟར་ཡིན་མོད། སྒྲ་ལ་ཚོལ་བའི་བྱ་བའང་རྫོགས་ཟིན་ནས་སྒྲ་ཙམ་ལ་ཤེས་
འདོད་མེད་དོ། །དེ་བཞིན་དུ་ཚོལ་བའི་བྱ་བ་རྫོགས་ཀྱང་མ་རྙེད་པའི་བློས་ཀྱང་ཡུལ་མི་
འཛིན་ཏེ། དཔྱད་ཀྱང་བློ་ཡུལ་དུ་མ་བྱུང་བ་ལ་བློ་ཡུལ་དུ་བྱར་མི་རུང་བ་ཡུལ་མིན་པར་ཀུན་
མཐུན་པའི་ཕྱིར་རོ། །དེ་ལྟ་བུ་དེ་ལའང་གསུམ་སྟེ། རྟོགས་བྱའི་ཡུལ་མེད་ནས་མ་རྟོགས་པ་
18



བློའི་རྣམ་པར་བཞག་པ་སྡེ་བདུན་གྱི་སྙིང་པོ།
དཔྱད་ཤེས་ལྟ་བུ། རྟོགས་བྱེད་ཀྱི་བློ་སླད་༼ནས་མ་རྟོགས་༽པ་གཞན་སེལ་ངོར་སྐད་ཅིག་མ་མ་
རྟོགས་པ་ལྟ་བུ། ཤེས་བྱའི་ཀྱི་ཡུལ་མ་ཡིན་ནས་མ་རྟོགས་པ་ཡུལ་དུས་རང་བཞིན་གྱིས་
བསྐལ་པའི་དངོས་པོ་མ་རྟོགས་པ་ལྟ་བུའོ། །དཔྱད་ཤེས་མ་རྟོགས་པ་ཡིན་པས་ཞེས་པ་ནི་
གཟུང་འཛིན་ལ་མིན་གྱི། རྟོགས་བྱའི་ཡུལ་ཉིད་ལ་ཡིན་ཏེ་རྟོགས་བྱའི་ཡུལ་མེད་པའི་ཕྱིར་དང་།
གཟུང་བ་འཛིན་པ་ཉིད་ཀྱིས་མ་རྟོགས་པ་མ་ཡིན་པའི་ཕྱིར་རོ། །འོ་ན་མ་རྟོགས་པས་མ་
རྟོགས་པར་སོང་བའི་ཡུལ་མི་འཛིན་ན། དེ་དེ་ལ་བློ་མིན་པར་འགྱུར་ཏེ་མ་རྟོགས་པར་སོང་
བའི་ཡུལ་མེད་པའི་ཕྱིར་རོ། །ཞེ་ན། འདོད་པ་ཡིན་ཏེ། གཟུགས་འཛིན་སྒྲ་ལ་མ་རྟོགས་
པའི་བློ་ཡིན་ཡང་། དེ་ལ་བློ་མ་ཡིན་པ་བཞིན་ནོ། །གཟུགས་འཛིན་སྒྲ་ལ་བློ་ཉིད་མ་ཡིན་ན།
མ་རྟོགས་པའི་བློར་ཇི་ལྟར་འགྱུར་ཞེ་ན། སྒྲ་མ་རྟོགས་པའི་བློ་ཡིན་པས་མ་རྟོགས་པའི་བློ་
ཞེས་བརྗོད་དོ། །དཔེར་ན་ནོར་སྟོར་ནས་མ་རྙེད་པའི་ཚེ་དེའི་བར་དུ་རང་གི་མ་རྙེད་པའི་
ནོར་ཡིན་ཡང་། རང་གི་ནོར་མ་ཡིན་པ་བཞིན་ནོ། །དེས་ན་དཔེ་འདི་ལྟ་བུ་ལ་དགོངས་ནས་
འགྲོ་མགོན་འཇམ་པའི་དབྱངས་ཀྱིས། དེ་དང་དེ་མིན་འཛིན་པས་སྟོང་། །ཞེས་གསུངས་
པའི་རྩ་འགྲེལ་གྱི་གཞུང་ལ་དཔྱོད་པ་དབེན་པས་མི་བྱ་བ་གལ་ཆེའོ། །ཞེས་བགྲེས་པོ་
རྣམས་ལ་ཞུའོ། །
མཁས་པ་འགའ་ཞིག་མ་རྟོགས་པར་བསྡུ་བྱའི་དཔྱད་ཤེས་འདི་ཚད་མར་འདུ་སྟེ་མི་
བསླུ་བས་སོ། །ཞེས་གསུངས་པའང་འཐད་པར་མ་མཆིས་ཏེ་ཚད་མིན་གྱི་གྲངས་ཀྱི་དབྱེ་བ་
ཡིན་པས། དེའི་ནང་ཚན་མ་རྟོགས་པར་བསྡུ་དགོས་ཤིང་། འདིར་བསྡུས་པས་སོ། །འཇམ་
དབྱངས་གཞུང་ལ་བཀའ་དྲིན་རྗེས་ཐོབ་ནས། །ཚུལ་བཞིན་བསམ་པའི་དོན་ལྡན་ཚིག་
འདི་ལ། །ཇི་བཞིན་གཟིགས་པའི་དཔལ་ལྡན་པཎྜི་ཏ། །རྩེ་གཅིག་ཐུགས་རྗེའི་སྤྱན་གྱིས་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
གཟིགས་པར་མཛོད། །གཉིས་པ་ལོག་ཤེས་ལ་མཚན་ཉིད་ནི། དེར་འཛིན་པ་ལ་དེ་མིན་དུ་
འཛིན་པས་གནོད་པའི་བློ། དཔེར་ན་སྒྲ་རྟག་འཛིན་རྟོག་པ་ལྟ་བུ། འདི་ལ་རྟོག་པ་ཡུལ་ལ་
ལོག་པར་རྟོག་པ་དང་དུས་ལ་ལོག་པར་རྟོག་པ་སོགས་ལས། དང་པོ་ནི། རྟོག་པ་ཐམས་
ཅད་ཀྱང་ཡིན་ལ། གཉིས་པ་སོགས་ནི་འདས་པ། ད་ལྟར་བར་འཛིན་པ། ཐག་ཁྲ་སྦྲུལ་
འཛིན་སོགས་སོ། །ཐེ་ཚོམ་འདི་ལ་མཚན་ཉིད་ནི། དེར་འཛིན་ནའང་དེ་མིན་དུ་འཛིན་སྲིད་
པ་ཞེས་པ་ཡིན་ལ། དབྱེ་བ་ལ། ཁ་ཅིག་མངོན་དུ་གྱུར་དང་བག་ལ་ཉལ་གཉིས་བྱས་ནས་
མངོན་གྱུར་ལ་ཆ་མཉམ་ཤས་ཆེར་འཛིན་པ་གཉིས་སུ་བཞེད་པ་སོགས་མ་ཡིན་ཏེ། སྔ་མ་
གཉིས་ལའང་ཕྱི་མ་གཉིས་གང་རུང་གིས་ཁྱབ་པའི་ཕྱིར་དང་། ཆ་མཉམ་དུ་འཛིན་པ་དང་
མི་འཛིན་པའི་བར་ན་ཕུང་གསུམ་མེད་པའི་ཕྱིར། སྒྲ་རྟག་གམ་མི་རྟག་སྙམ་པ་ལྟ་བུའི་
འཛིན་སྟངས་ལས་མ་གཏོགས་པའི་ཆ་མཉམ་དང་ཤས་ཆེར་འཛིན་ཚུལ་མེད་པའི་ཕྱིར་རོ། །
དེས་ན་འདིར་མངོན་དུ་གྱུར་པའི་ཐེ་ཚོམ་ནི། གཙོ་བོ་ཡིན་ལ་བག་ལ་ཉལ་གྱི་ཐེ་ཚོམ་ནི།
བརྟགས་ན་ངེས་པ་མི་རྙེད་ཅིང་། དགག་སྒྲུབ་གྱི་མཐར་མ་ཐུག་ཙམ་ལ་ཐེ་ཚོམ་འཇོག་གི་
དངོས་སུ་ཐེ་ཚོམ་ཉིད་ཀྱི་འཛིན་སྟངས་མེད་པས། བརྟགས་ན་ཐེ་ཚོམ་ཡིན། དངོས་སུ་ཐེ་
ཚོམ་མིན་ནོ། །དེ་ལྟ་ན་ལོག་ཤེས་ཀྱང་དེ་ལྟར་འགྱུར་ཏེ། བརྟགས་ན་ངེས་པ་མི་རྙེད་པས་ཐེ་
ཚོམ་འབྱུང་བ་ལས་འོས་མེད་པའི་ཕྱིར་སྙམ་ན་མི་མཚུངས་ཏེ། དེས་དེར་འཛིན་པ་ལ། དེ་
མིན་དུ་འཛིན་པས་གནོད་སྲིད་པའི་ཕྱིར་རོ། །
སློབ་དཔོན་ཆོས་མཆོག་ནི་ཐེ་ཚོམ་ལ་དངོས་པོ་ལ་མཐུན་པར་འཇུག་མི་འཇུག་གི་ཐེ་
ཚོམ་གཉིས་ལས། དང་པོ་ནི། དོན་ལ་མེ་ཡིན་པའི་དམར་འབར་བ་མེ་ཡིན་མིན་ཐེ་ཚོམ་པ་
ལྟ་བུ་ཡིན་ལ། གཉིས་པ་ནི། ས་ལ་ཤའི་དམར་པོ་མེར་ཐེ་ཚོམ་པ་ལྟ་བུའོ། །ཞེས་གསུང་



བློའི་རྣམ་པར་བཞག་པ་སྡེ་བདུན་གྱི་སྙིང་པོ།
ཡང་ཆ་མཉམ་ཤས་ཆེར་འཛིན་པའི་ཚུལ་སོགས་ལས་འདའ་བ་མེད་དོ། །དེ་དག་གིས་ནི་
རང་འདོད་པའི་ཚད་མིན་གྱི་རྣམ་གཞག་མདོར་བསྡུས་པ་ཡིན་ལ། ཞར་ལ་ཚད་མ་དང་དེ་
མིན་གྱི་ཁྱད་པར་བཤད་ན། ཁ་ཅིག་སེམས་ཀྱི་རང་བཞིན་རྟོགས་མ་རྟོགས། །ཚད་མ་དང་
ནི་ཚད་མིན་ཏེ། །མྱ་ངན་འདས་དང་འཁོར་བའི་རྒྱུ། །གཉིས་ལ་རྣམ་གྲོལ་ཟུང་འཇུག་ལམ། །
གསུང་བ་འདི་ལྟར་བརྟག་སྟེ། སེམས་ཀྱི་རང་བཞིན་འོད་གསལ་དུ་རྟོགས་མ་རྟོགས་ལ་
བྱེད་ན་ཧ་ཅང་ཐལ་ལ། དེའི་རང་བཞིན་ལ་རང་རིག་ཏུ་སོང ་བའི་ཆ་ནས། དེ་མ་རྟོགས་པ་
ནི་ཀུན་ལ་མེད་པ་ཡིན་པས། སེམས་ཀྱི་རང་བཞིན་མ་རྟོགས་པ་གང་ཡིན་ཏེ་འཇུག་མོད།
འོན་ཀྱང་སེམས་ཀྱི་རང་བཞིན་ཡུལ་རྟོགས་པའི་ནུས་པ་དང་ལྡན་ཞིང་རྟོགས་པ་ཚད་མ་
མིན་ལ་ཚད་མིན་དུ་བཞེད་ན། ཡུལ་གྱི་སྒོ་ནས་འབྱེད་པར་སོང་ཞིང་། གཞུང་གི་དགོངས་
པ་ཡིན་པར་སྣང་སྟེ། ཡུལ་གྱི་སྒོ་ནས་མ་རྟོགས་༼གཏོགས་༽ཡུལ་ཅན་གྱི་སྒོ་ནས་ཤེས་པ་
ཐམས་ཅད་རང་རིག་ཡིན་པའི་ཕྱིར་རོ། །མྱང་འདས་དང་འཁོར་བའི་རྒྱུར་མ་ངེས་ཏེ། དོན་
དམ་པའི་ཚད་མ་ཉིད་ཡོད་པའི་ཕྱིར་རོ། །ཅི་སྟེ་ཐ་སྙད་པའི་ཚད་མ་ལ་དགོངས་ཤེ་ན། ཚད་
མ་ཡིན་མིན་དབྱེར་འབྱེད་པའི་ཚེ། རྣལ་འབྱོར་པའི་མངོན་སུམ་ཡང་ཕྱོགས་རིས་སུ་ཕྱེད་པ་
ཞིག་དགོས་སོ། །དེས་ན་མི་སླུ་བར་གྲུབ་མི་གྲུབ་ཉིད་ལས་ངལ་བ་ནི་དོན་མེད་པ་ཡིན་ནོ། །
གཞན་འདོད་འགོག་ཚུལ་དེ་ལུགས་མ་རྟོགས་བློ་གྲོས་མིག་ལ་སྐྱོན་ཆགས་ཤིང་། །
རང་གཞུང་རྟོགས་དཀའི་དེ་ཉིད་ཚོལ་ལ་སོམ་ཉིའང་ལག་གཉིས་ནོམས་པ་ཙམ། །གཉིས་
ཀའི་ལུགས་དག་འབྱེད་མཁས་མེད་བཞིན་འཁྱོག་པོར་འགྲོ་བའི་བཤེས་གཉེན་དག་
ཁེངས་པའི་ཟོལ་གྱིས་རྨོངས་པ་འཚར་བཀྱེད་སྒྲོས་ངན་ཉམ་ངའི་ལམ་དེ་སྤོངས། །དེ་ཕྱིར་
གང་ཞིག་བློ་གྲོས་མིག་ལྡན་དག །རྣམ་དག་རིགས་པའི་དགོས་འདོད་ཀུན་འབྱུང་བའི། །



)
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཀུན་མཁྱེན་བླ་མའི་གཞུང་གི་རིན་ཆེན་གཏེར། །དད་མོས་རྩེ་གཅིག་ཡིད་ཀྱིས་བླངས་
ན་འཐད། །བདག་འདྲས་གཞུང་དོན་རྟོགས་པ་ལྟ་ཞོག་གི །ཚིག་གི་རིམ་པའང་ཇི་བཞིན་
ཤེས་དཀའ་མོད། །རིང་ནས་བུང་བ་པདྨོའི་དྲི་ཚོར་ལྟར། །གཞུང་མང་ཚོར་བས་ཅ་ཅོ་འདི་སྨྲའོ། །
གང་ཞིག་སོ་སྐྱེས་བསྒྲིགས་ཀུན་སྐྱོན་ཆགས་ལ། ཁྱད་པར་བདག་ཚིག་འདི་ལ་སྐྱོན་ཡོད་གང་། །
འཇམ་དབྱངས་མཁྱེན་པའི་གཟུགས་སྐུ་ས་སྐྱ་པ། །ཀུན་ནས་ཐུགས་རྗེའི་སྤྲུལ་བསྒྱུར་
མཛད་དུ་གསོལ། །མངྒ་ལམ།། །།



༄༅། །བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས་ཞེས་
བྱ་བ་བཞུགས་སོ། །
ཀུན་མཁྱེན་འཇམ་དབྱངས་བཞད་པ།
ན་མོ་ཤྲཱི་མཉྫ་གྷོ་ཥཱ་ཡ་སྭ་ར་སྭ་སྟེ་ཙ་མ་ཧཱདྷི་མེ་པྲ་ཡ་ཙྪ། སྲིད་ཞིའི་ཕུན་ཚོགས་ཀུན་
བསྐྱེད་རྒྱལ་རྣམས་དང་། །བློ་གཏེར་འཇམ་དབྱངས་ཡབ་ཡུམ་ལ་བཏུད་དེ། །བློ་ལ་གཞན་
སྡེའི་བརྟགས་དང་བྱིས་རྣམས་ཀྱི། །འོལ་ཚོད་མུན་བསལ་བློ་གྲོས་འབུམ་བཞད་བྱ། །བློ་
རིག་མཐའ་དཔྱོད། །
དེ་ལ་འདིར་བློ་རིག་གི་རྣམ་བཞག་བཤད་པ་ལ། ཡུལ་ཅན་བློ་དང་། ཡུལ་གྱི་རྣམ་
བཞག་བཤད་པ་གཉིས། དང་པོ་ལ། ལུང་འགོད་པ་དང༌། དེའི་དོན་བཤད་པ་གཉིས།
དང་པོ་ནི། རང་སྡེའི་བློའི་དོན་འཆད་པར། རྣམ་འགྲེལ་ཚད་མ་གྲུབ་པའི་ལེའུ་ལས། ལུས་
ཀྱི་ཕུལ་བྱུང་འགྲིབ་མེད་པར། །བློ་ཡི་བྱེད་པའི་ཁྱད་པར་གྱིས། །ཤེས་རབ་ལ་སོགས་ཕུལ་
བྱུང་དང་། །འགྲིབ་པ་དག་ཏུ་གྱུར་པ་ཡིན། །ཞེས་བྱུང་། གཉིས་པ་ལ། མཚན་ཉིད། རྣམ་གྲངས།
དབྱེ་བ་གསུམ་ལས། དང་པོ་ནི། རིག་པ་དེ་བློའི་མཚན་ཉིད། མཚན་གཞི་ནི། ཤེས་རབ་
དང་ཚད་མ་ལྟ་བུ། དེ་གཉིས་ཆོས་ཅན། རིག་པའི་དོན་ཡོད་དེ། ཡུལ་འཆར་བ་དང་སྣང་བ་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དེ་ཡུལ་དེ་རིག་པའི་དོན་ཡིན་པའི་ཕྱིར། གཉིས་པ་ནི། རྣམ་གྲངས་ཡོད་དེ། བློ་དང་ཤེས་པ་
དང་རིག་པ་དང་གསལ་བ་རྣམས་དོན་གཅིག་པའི་ཕྱིར། ཤེས་པའི་མཚན་ཉིད་ཡོད་དེ།
གསལ་བའི་བེམ་མིན་དེ་དེ་ཡིན་པའི་ཕྱིར་ཏེ། རྣམ་འགྲེལ་ལས། དེའི་ཕྱིར་ངེད་ཀྱི་བློ་རང་ཉིད། །
གསལ་བའི་ངོ་བོ་རབ་གསལ་ཞིང་། །ཞེས་བྱུང་། ཡང་རྒྱས་པར་བརྗོད་ན་རང་ཡུལ་སྣང་
བའི་རིག་པ་ཡིན་པ་དེ། རང་བློ་ཡིན་པའི་མཚན་ཉིད། རྣམ་འགྲེལ་ལས། དེ་ལྟར་བློ་ལ་བློ་
འདོད་ན། །བློ་ནི་རང་ཉིད་རིག་པར་གྲུབ། །ཅེས་སོ། །རང་ཡུལ་གསལ་བའི་བེམ་མིན་
ཡིན་པ་དེ། རང་ཤེས་པ་ཡིན་པའི་མཚན་ཉིད། རྣམ་འགྲེལ་ལས། རང་ཉིད་རབ་ཏུ་གསལ་
ཕྱིར་དོན། །དེ་ཡི་ངོ་བོ་རབ་གསལ་ཡིན། །ཞེས་དང་། དབུ་མ་རྒྱན་རང་འགྲེལ་ལས། ཤེས་
པ་ནི་གསལ་བ་ཡིན་ན་གསལ་བར་མ་གྱུར་ཏེ། ཞེས་གསུངས་པའི་ཕྱིར་རོ། །བེམ་མིན་ཞེས་
པ་འགལ་ཟླའི་ཚིག་ཡིན་ཏེ། སྤྱོད་འཇུག་ལས། ཤེས་པ་བེམ་མིན་ལོག་པ་སྟེ། །ཞེས་དང་།
དབུ་མ་རྒྱན་ལས། རྣམ་ཤེས་བེམ་པོའི་རང་བཞིན་ལས། །བཟློག་པར་རབ་ཏུ་སྐྱེ་བ་སྟེ། །
ཞེས་གསུངས་པའི་ཕྱིར་རོ། །འདིར་ཁ་ཅིག་ན་རེ། རིག་པའི་མཚན་ཉིད་ཡུལ་གྱི་རྣམ་པ་
ཤར་བའི་བློ་ཞེས་ཟེར་བ་དང་། རང་རིག་ལ་ཡུལ་གྱི་རྣམ་པ་མི་འཆར་ཟེར་བ་ནང་འགལ་ལ།
ཁ་ཅིག་ན་རེ། རང་རིག་ཆོས་ཅན། རང་ཡུལ་སྣང་བའི་བློ་ཡིན་པར་ཐལ། རིག་པ་ཡིན་
པའི་ཕྱིར། དེར་ཐལ། རང་རིག་ཡིན་པའི་ཕྱིར། རྟགས་ཁས། འདོད་ན། རང་ཡུལ་གྱི་རྣམ་
པ་ཤར་བར་ཐལ། རང་ཡུལ་སྣང་བའི་ཕྱིར་ན་མ་ཁྱབ། ཁྱབ་བར་ཐལ། རང་ཡུལ་གྱི་རྣམ་
པ་སྣང་བའི་ཕྱིར། དེར་ཐལ། རང་ཡུལ་སྣང་བའི་ཕྱིར་ན་ཡང་མ་ཁྱབ། དེ་གསུམ་ལ་འདོད་
མི་ནུས་ཏེ། ཡུལ་གྱི་འདྲ་རྣམ་མ་ཤར་བའི་ཕྱིར། དེར་ཐལ། ཡུལ་ཡུལ་ཅན་གྱི་གཉིས་སྣང་
ནུབ་པའི་བློ་ཡིན་པའི་ཕྱིར། དེར་ཐལ། རང་རིག་ཡིན་པའི་ཕྱིར། ཁྱབ་སྟེ། དབུ་མ་རྒྱན་ལས།



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
དེ་ཡི་རང་གི་རིག་པ་ནི། །བྱ་དང་བྱེད་པའི་དངོས་པོར་མིན། །ཞེས་གསུངས་པའི་ཕྱིར།
བྱས་པ་ལ་ཁོ་ན་རེ། དེ་ལ་རང་གི་ཡང་རྣམ་པ་མ་ཤར་བར་ཐལ། རྣམ་མེད་ཀྱི་ཤེས་པ་ཡིན་
པའི་ཕྱིར། དེར་ཐལ། རྒྱན་རང་འགྲེལ་ལས། རྣམ་པ་དང་བཅས་པའི་ཤེས་པའི་ཚུལ་ལས་
བརྗོད་པ་ལྟ་བུར། རང་རིག་པ་ལ་ནི་དེ་ལྟ་བུའི་རྣམ་པར་བཞག་པ་མི་འཐད་དེ། ཞེས་
གསུངས་པའི་ཕྱིར་ན་མ་ཁྱབ་སྟེ། ཡུལ་ཡུལ་ཅན་གྱི་གཉིས་སྣང་མེད་པའི་དོན་ཡིན་པའི་ཕྱིར།
གཞན་དུ་ན་རྣམ་བཅས་ཀྱི་ཤེས་པ་མ་ཡིན་པར་ཐལ། རང་ངམ་ཡུལ་གང་གི་ཡང་རྣམ་པ་མི་
སྣང་བའི་ཕྱིར། རྟགས་ཁས། འདོན་ན། འཛིན་རྣམ་ཡང་མ་ཡིན་པར་ཐལ་ལོ། འདོད་པའི་ཕྱིར།
འདོད་མི་ནུས་ཏེ། སྔོ་སྣང་དབང་ཤེས་ཀྱི་སྔོན་པོའི་རྣམ་པ་ལྟ་བུ་བཟུང་རྣམ་དང་གཞན་རིག་
གི་ཤེས་པ་དང་། མྱོང་ཙམ་རང་རིག་དང་འཛིན་རྣམ་ཡིན་པའི་ཕྱིར་ཏེ། རིགས་རྒྱན་ལས། སྔོ་
སྣང་དབང་ཤེས་ལྟ་བུ་ལ་ཡུལ་གྱི་རྣམ་པ་ཤར་བའི་ཆ་དང་། མྱོང་ཙམ་གྱི་ཆ་གཉིས་ཡོད་པའི་
དང་པོ་བཟུང་རྣམ་དང་། གཉིས་པ་ནི་རང་རིག་མངོན་སུམ་མོ། །ཞེས་གསུངས་པའི་ཕྱིར་རོ། །དེ་
སོགས་ཞིབ་ཆ་མང་། ཡང་བོད་ཀྱི་རྟོག་གེའི་དབང་པོ་ཁ་ཅིག་གི་གསུང་ལས། ཡུལ་རིག་
པར་བྱ་བ་བློའི་མཚན་ཉིད་ཟེར་ན། སྐྱེས་བུ་ཆོས་ཅན། བློ་ཡིན་པར་ཐལ། མཚན་ཉིད་དེའི་ཕྱིར།
རྟགས་སླ། །
གསུམ་པ་ནི། དབྱེ་བ་དྲུག་ཡོད་དེ། རྟོགས་བློ་དང་མ་རྟོགས་པའི་བློ་གཉིས་སུ་དབྱེ་
བ་དང་། བློ་རིག་བདུན་དུ་དབྱེ་བ་དང་། ཚད་མ་དང་ཚད་མིན་གཉིས་སུ་དང་། རྟོག་བཅས་
རྟོག་མེད་གཉིས་སུ་དང་། མངོན་རྗེས་གཉིས་སུ་དང་། སེམས་སེམས་བྱུང་གཉིས་སུ་དབྱེ་
བ་དང་དྲུག་ལས། དང་པོ་ལ། རྟོགས་པའི་བློ་ནི་ཚད་མ་རྣམ་འགྲེལ་ལས། ངེས་པ་རྣམས་
ཀྱིས་མ་ངེས་ལ། །དེ་ནི་ཇི་ལྟར་དེ་ཡུལ་ཡིན། །ཞེས་བྱུང་། རྟོགས་པའི་བློ་ལ་མཚན་
༡5



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཉིད། དབྱེ་བ། སོ་སོའི་དོན་བཤད་པ་གཉིས། དང་པོ་ནི། བློ་དེའི་བྱེད་པ་ལ་བརྟེན་ནས་
ཆོས་དེ་ལ་ངེས་པ་འདྲེན་ནུས་པ། བློ་དེས་ཆོས་དེ་རྟོགས་པའི་མཚན་ཉིད་ཡིན་ཏེ། བློ་དེས་
ཆོས་དེ་ངེས་པ་ན་རང་གི་བཟློག་ཟླའི་སྒྲོ་འདོགས་གཅོད་པའི་ཕྱིར་ཏེ། དཔེར་ན་སྒྲ་མི་རྟག་
པར་ངེས་པའི་རྗེས་དཔག་གིས་སྒྲ་ལ་རྟག་འཛིན་གྱི་སྒྲོ་འདོགས་གཅོད་པ་བཞིན་ཡིན་པའི་
ཕྱིར་ཏེ། རྣམ་འགྲེལ་ལས། ངེས་པ་དང་ནི་སྒྲོ་འདོགས་ཡིད། །གནོད་བྱ་གནོད་བྱེད་ངོ་
བོའི་ཕྱིར། །ཞེས་གསུངས་སོ། །
གཉིས་པ་ནི། དེ་ལ་དབྱེ་ན། དངོས་རྟོགས་དང་། ཤུགས་རྟོགས་གཉིས་ལས། བློ་དེ་
ལ་ཡུལ་དེའི་རྣམ་པ་ཤར་བའི་སྒོ་ནས་རྟོགས་པ་དེ། བློ་དེས་ཡུལ་དེ་དངོས་སུ་རྟོགས་པའི་
མཚན་ཉིད། མཚན་གཞི་ནི། སྔོན་འཛིན་དབང་མངོན་གྱིས་སྔོན་པོ་རྟོགས་པ་དང་། སྒྲ་
བྱས་པར་དངོས་སུ་རྟོགས་པའི་རྗེས་དཔག་གིས་སྒྲ་བྱས་པར་རྟོགས་པ་ལྟ་བུ་ཡིན་ནོ། །
དངོས་སུ་རྟོགས་པ་ལ་མངོན་སུམ་དུ་རྟོགས་པས་མ་ཁྱབ་སྟེ། སྒྲ་མི་རྟག་པར་དངོས་སུ་
རྟོགས་པའི་རྟོག་པ་ཡོད་པའི་ཕྱིར། ཁྱབ་སྟེ། མངོན་སུམ་དུ་རྟོགས་ན་ཡུལ་དེ་གསལ་བར་
སྣང་བས་ཁྱབ་པའི་ཕྱིར། རྣམ་འགྲེལ་ལས། གསལ་བར་སྣང་བ་ཅན་བློ་གང་། །དེ་ནི་དེ་ལ་
རྟོག་མེད་འདོད། །ཅེས་གསུངས་པའི་ཕྱིར། གོང་གི་མ་ཁྱབ་མཚམས་ཀྱི་རྟགས་གྲུབ་སྟེ། དེ་
རྟོགས་པའི་རྗེས་དཔག་ཡོད་པའི་ཕྱིར། ཁྱབ་སྟེ། རྣམ་འགྲེལ་ལས། ཤེས་གང་གང་ལ་སྒྲ་
དོན་འཛིན། །དེ་ནི་དེ་ལ་རྟོག་པ་ཡིན། །ཞེས་དང༌། མངོན་སུམ་ལེའུ་ལས་ཀྱང་། རྟོག་པའི་
དྲ་བ་རྣམ་བསལ་བས། །གསལ་བ་ཉིད་དུ་སྣང་བ་ཡིན། །ཞེས་གསུངས་པའི་ཕྱིར། དངོས་
རྟོགས་ཤུགས་རྟོགས་ཀྱི་ཚུལ་ལ་ཡང་། ཚད་མ་དང་ཚད་མིན་གྱིས་དངོས་རྟོགས་ཤུགས་
རྟོགས་ཀྱི་ཚུལ་གཉིས་ཡོད། ཚད་མས་དངོས་དང་ཤུགས་ལ་རྟོགས་ཚུལ་ལ་ཡང་གསུམ་
26



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས། །
ཡོད་དེ། སྤྱིར་ཚད་མས་དངོས་སུ་དང་ཤུགས་ལ་རྟོགས་ཚུལ་དང་། མངོན་སུམ་ཚད་མས་
དངོས་སུ་དང་ཤུགས་ལ་རྟོགས་ཚུལ། རྗེས་དཔག་ཚད་མས་དངོས་སུ་དང་ཤུགས་ལ་རྟོགས་
ཚུལ་གསུམ་ཡོད་པའི་ཕྱིར། དང་པོ་ཡོད་དེ། ཚད་མ་དེ་ཡུལ་དེ་ལ་བློ་ཁ་ཕྱོགས་ཤིང་རྣམ་པ་
ཤར་བའི་སྟོབས་ཀྱིས་རྗེས་སུ་བློ་གཞན་ལ་ལྟོས་མེད་དུ་ངེས་པ་རང་སྟོབས་ཀྱིས་འདྲེན་
པ་ནི། ཚད་མ་དེས་ཡུལ་དེ་དངོས་སུ་རྟོགས་པའི་དོན་ཡིན། ཡུལ་དེ་ལ་ད་ལྟ་བློ་ཁ་མ་
ཕྱོགས་ཀྱང་། ཚད་མ་དེས་རང་གི་གཞལ་བྱ་དངོས་སུ་འཇལ་སྟོབས་ཀྱིས་ཡུལ་དེ་ལ་
སྐབས་དང་མཐུན་པར་སྒྲོ་འདོགས་བཅད་ཚར་བས་ཕྱིས་བློ་ཁ་ཕྱོགས་ཙམ་གྱིས་ཚད་མ་
གཞན་ལ་ལྟོས་མེད་དུ་ངེས་པ་འདྲེན་པ་དེ། ཚད་མ་དེས་ཡུལ་དེ་ཤུགས་རྟོགས་ཀྱི་དོན་ཡིན་
པའི་ཕྱིར། འདི་ལའང་ཞིབ་ཆ་དགོས་སོ། །
གཉིས་པ་ནི། མངོན་སུམ་ཚད་མས་དངོས་རྟོགས་དང་ཤུགས་རྟོགས་ཀྱི་དོན་གཉིས་
ཡོད་དེ། མངོན་སུམ་དེ་ལ་རང་གི་གཞལ་བྱ་དེའི་རྣམ་པ་དངོས་སུ་ཤར་ནས་གཞལ་བྱ་དེ་ལ་
སྒྲོ་འདོགས་གཅོད་པ་ནི། མངོན་སུམ་གྱི་ཚད་མས་གཞལ་བྱ་དེ་དངོས་སུ་རྟོགས་པའི་
མཚན་ཉིད། དཔེར་ན་མཚན་གཞི་སྔོན་འཛིན་མངོན་སུམ་ཚད་མ་ལ་སྔོན་པོའི་རྣམ་པ་
གསལ་བར་ཤར་ནས་སྔོན་པོ་ལ་སྒྲོ་འདོགས་གཅོད་པ་ལྟ་བུ་ཡིན། མངོན་སུམ་གྱི་ཚད་མ་
དེས་རང་གི་གཞལ་བྱ་དེའི་རྣམ་པ་དངོས་སུ་ཤར་ནས་དངོས་སུ་གཞལ་བྱ་དེ་ལ་སྒྲོ་འདོགས་
བཅད་སྟོབས་ཀྱིས་རང་ལ་རྣམ་པ་མ་ཤར་བའི་ཆོས་གཞན་ལའང་སྒྲོ་འདོགས་གཅོད་པ་དེ། ཆོས་
གཞན་དེ་མངོན་སུམ་གྱི་ཚད་མ་དེས་ཤུགས་ལ་རྟོགས་པའི་མཚན་ཉིད། མཚན་གཞི་དཔེར་
ན་བུམ་པས་དག་པའི་ས་ཕྱོགས་ཀྱི་རྣམ་པ་དངོས་སུ་ཤར་ནས་ངེས་པ་དྲངས་སྟོབས་ཀྱིས་
དེའི་བུམ་མེད་ཀྱི་རྣམ་པ་མ་ཤར་ཡང་བུམ་པ་ཡོད་པའི་སྒྲོ་འདོགས་བཅད་ཅིང་བློ་ཁ་ཕྱོགས་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཙམ་གྱིས་བུམ་མེད་དུ་ངེས་པར་འགྱུར་བ་ལྟ་བུ་ཡིན་པའི་ཕྱིར།
གསུམ་པ་ནི། རྗེས་དཔག་གིས་དངོས་རྟོགས་དང་ཤུགས་རྟོགས་ཀྱི་དོན་གཉིས་
ཡོད་དེ། རྗེས་དཔག་དེས་རང་གི་གཞལ་བྱ་དེའི་དོན་སྤྱི་ཤར་བའི་སྒོ་ནས་གཞལ་བྱ་དེ་ལ་
སྒྲོ་འདོགས་གཅོད་པ་ནི། རྗེས་དཔག་དེའི་དངོས་གཞལ་གྱི་མཚན་ཉིད། མཚན་གཞི་ནི། སྒྲ་
མི་རྟག་རྟོགས་ཀྱི་རྗེས་དཔག་ལ་སྒྲ་མི་རྟག་པའི་དོན་སྤྱི་དངོས་སུ་ཤར་བའི་སྒོ་ནས་སྒྲ་རྟག་
འཛིན་གྱི་སྒྲོ་འདོགས་གཅོད་པ་ལྟ་བུ། དེ་ལ་རང་གི་གཞལ་བྱ་དེའི་དོན་སྤྱི་ཤར་བ་ལ་སྒྲོ་
འདོགས་བཅད་སྟོབས་ཀྱིས་རྗེས་དཔག་དེ་ལ་དོན་སྤྱི་མ་ཤར་བའི་ཆོས་གཞན་ལའང་སྒྲོ་
འདོགས་གཅོད་པ་དེ། རྗེས་དཔག་དེས་ཤུགས་ཀྱིས་ཆོས་གཞན་དེ་རྟོགས་པའི་མཚན་
ཉིད། མཚན་གཞི་ནི། སྒྲ་མི་རྟག་རྟོགས་ཀྱི་རྗེས་དཔག་གིས་སྒྲ་རྟག་པར་མེད་པའི་དོན་སྤྱི་
མ་ཤར་ཡང་སྒྲ་ལ་རྟག་པ་ཡོད་པའི་སྒྲོ་འདོགས་བཅད་ཅིང་བློ་ཁ་ཕྱོགས་ཙམ་གྱིས་ཚད་མ་
གཞན་ལ་ལྟོས་མེད་དུ་སྒྲ་རྟག་པར་མེད་པར་ངེས་པ་ལྟ་བུ་ཡིན་པའི་ཕྱིར། རྟོག་པ་དེ་ལ་
ཆོས་དེའི་དོན་སྤྱི་ཤར་བ་ནི། རྟོག་པ་དེ་ལ་ཆོས་དེའི་རྣམ་པ་ཤར་བའི་དོན་ཡིན་ནོ། །
གཉིས་པ་ལ་མཚན་ཉིད་དང༌། དབྱེ་བ་གཉིས། དང་པོ་ནི། ཚད་མིན་གྱིས་དངོས་
ཤུགས་ཀྱི་རྟོགས་ཚུལ་གཉིས་ཡོད་དེ། སྒྲོ་འདོགས་གསར་དུ་མི་གཅོད་ཀྱང་ལྷག་མ་རྣམ་པ་
ཤར་བའི་སྒོ་ནས་རྟོགས་པ་དེ་དངོས་སུ་རྟོགས་པ་དང་། རྣམ་པ་མ་ཤར་ཀྱང་རྟོགས་པ་
ཤུགས་རྟོགས་ཀྱི་དོན་ཡིན་པའི་ཕྱིར། གཉིས་པ་ནི། དེ་ལ་དབྱེ་ན། ཡིད་དཔྱོད་དང་བཅད་
ཤེས་གཉིས་སོགས་ཡོད་དེ། བློ་ལྔར་དབྱེ་བའི་སྐབས་སུ་འཆད་པར་འགྱུར་རོ། །མཐའ་
དཔྱད་པ་ལ་ཁ་ཅིག་ན་རེ། བློ་དེས་ཆོས་དེ་རང་དུས་སུ་རྟོགས་ན་ཆོས་དེ་ལ་རང་དུས་སུ་
ངེས་པ་འདྲེན་པས་ཁྱབ་ཟེར་ན། བུམ་པས་དག་པའི་ས་ཕྱོགས་འཛིན་པའི་དབང་མངོན་



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
ཆོས་ཅན། ཁྱོད་ཀྱིས་བུམ་མེད་ལ་རང་དུས་སུ་ངེས་པ་འདྲེན་པར་ཐལ། ཁྱོད་ཀྱིས་དེ་
རྟོགས་པའི་ཕྱིར་ཏེ། ཁྱོད་ཀྱིས་དེ་ཤུགས་ལ་རྟོགས་པའི་ཕྱིར། འདོད་ན། སེམས་ཅན་གྱིས་
ངེས་ཤེས་ཀྱིས་ཀྱང་དེ་ལྟར་འདྲེན་པར་ཐལ། སེམས་ཅན་གྱི་རྒྱུད་ཀྱི་དེ་ཡིན་པའི་ཕྱིར།
འདོད་མི་ནུས་ཏེ། ཁྱོད་ཀྱི་བྱེད་པས་རང་གི་རྗེས་སུ་བར་མ་ཆོད་པར་ངེས་ཤེས་འདྲེན་
པའི་ཕྱིར། དེར་ཐལ། ངེས་ཤེས་མི་འདྲ་བ་གཉིས་ཅིག་ཅར་དུ་རྒྱུད་གཅིག་ལ་མི་རུང་
བའི་ཕྱིར། རྣམ་འགྲེལ་ལས། རྟོག་གཉིས་ཅིག་ཅར་མཐོང་བ་མེད། །ཅེས་གསུངས་
པའི་ཕྱིར། དེ་བཞིན་དུ་སྒྲ་མི་རྟག་རྟོགས་པའི་རྗེས་དཔག་གིས་སྒྲ་རྟག་མེད་ལ་ཡང་རང་
དུས་སུ་ངེས་པ་འདྲེན་པར་ཐལ་ལོ། །དེས་དེ་རྟོགས་པའི་ཕྱིར། འདོད་ན་སྔར་ལྟར་རོ། །
ཡང་ཁ་ཅིག་ན་རེ། བློ་དེ་ལ་ཡུལ་དེའི་རྣམ་པ་ཤར་ནས་རྟོགས་པ་ནི། དེས་ཡུལ་དེ་རྟོགས་
པའི་དོན་ཟེར་ན། བློ་དེས་རྟོགས་ན་དེའི་དངོས་རྟོགས་ཀྱིས་ཁྱབ་པར་ཐལ་ལོ། འདོད་པའི་ཕྱིར།
འདོད་མི་ནུས་ཏེ། དེའི་ཤུགས་རྟོགས་ཡོད་པའི་ཕྱིར། ཡང་ཁ་ཅིག་ན་རེ། བློ་དེས་ཡུལ་དེ་
རྟོགས་ན་དེ་ལ་སྒྲོ་འདོགས་གཅོད་པའམ་བཅད་པས་ཁྱབ་ཟེར་ན། བཅད་ཤེས་གཉིས་
ཆོས་ཅན། རང་གི་གཞལ་བྱ་ལ་སྒྲོ་འདོགས་གཅོད་པར་ཐལ་ལོ། །དེ་རྟོགས་པའི་
ཕྱིར། རྟགས་སླ། འདོད་ན། ཡུལ་དེ་ལ་སྒྲོ་འདོགས་ཁྱོད་ཀྱིས་མི་གཅོད་པར་ཐལ། ཚད་མ་
སྔ་མས་བཅད་ཟིན་པའི་ཕྱིར། གཞན་ཡང་། ཡིད་དཔྱོད་ཆོས་ཅན། དེར་ཐལ། རང་གི་
རྟོགས་བྱ་རྟོགས་པའི་ཕྱིར། འདོད་མི་ནུས་ཏེ། ཁྱོད་ཀྱིས་ཐེ་ཚོམ་གྱི་སྒྲོ་འདོགས་མི་གཅོད་
པའི་ཕྱིར། དེར་ཐལ། ཡིད་དཔྱོད་ཡིན་པའི་ཕྱིར། ཡང་ཁ་ཅིག་ན་རེ། མ་འཁྲུལ་པའི་བློ་
ཡིན་ན་རང་གི་གཞལ་བྱ་རྟོགས་པས་ཁྱབ་ཟེར་ན། སྣང་ལ་མ་ངེས་པའི་མངོན་སུམ་གསུམ་
པོ་རེ་རེ་ནས་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར།



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
གཉིས་པ་མ་རྟོགས་པའི་བློ་ལ་མཚན་ཉིད། དབྱེ་བ། སོ་སོའི་དོན་བཤད་པ་
གསུམ། དང་པོ་ནི། རང་གི་གཞལ་བྱ་ལ་ངེས་པ་འདྲེན་མི་ནུས་པའི་བློ་ཡིན་པ་དེ། རང་མ་
རྟོགས་པའི་བློའི་མཚན་ཉིད། དེ་ལ་དབྱེ་ན་མ་རྟོག །ལོག་རྟོག །ཐེ་ཚོམ་གསུམ་ཡོད། དང་
པོ་ལ་དབྱེ་ན། སྣང་ལ་མ་ངེས་པའི་བློ་དང་། རྟོག་མེད་ལོག་ཤེས་གཉིས་ཡོད། རང་གི་
འཇུག་ཡུལ་དུ་གྱུར་པའི་རང་མཚན་གསལ་བར་སྣང་བ་ཡང་ཡིན། འཇུག་ཡུལ་རང་མཚན་
ལ་ངེས་པ་འདྲེན་མི་ནུས་པ་ཡང་ཡིན་པའི་གཞི་མཐུན་པར་གྱུར་པའི་རིག་པ་ཡིན་པ་དེ། རང་
ཉིད་སྣང་ལ་མ་ངེས་ཀྱི་བློ་ཡིན་པའི་མཚན་ཉིད། དེ་ལ་དབྱེ་ན། སྣང་ལ་མ་ངེས་པའི་
དབང་མངོན། ཡིད་མངོན། རང་རིག་མངོན་སུམ་གསུམ་ཡོད། དང་པོ་ནི། རང་གི་འཇུག་
ཡུལ་རང་མཚན་གསལ་བར་སྣང་ཡང་ངེས་པ་འདྲེན་མི་ནུས་པའི་དབང་མངོན་ཡིན་པ་དེ། རང་
ཉིད་སྣང་ལ་མ་ངེས་ཀྱི་དབང་མངོན་ཡིན་པའི་མཚན་ཉིད། དབྱེ་ན་གཟུགས་འཛིན་གྱི་དང་།
སྒྲ་འཛིན་གྱི་དང་། དྲི་འཛིན་གྱི་དང་། རོ་འཛིན་གྱི་དང༌། རེག་འཛིན་གྱི་དབང་མངོན་སྣང་
ལ་མ་ངེས་ཀྱི་བར་ཡང་ཡོད་དེ། རྣམ་འགྲེལ་ལས། རྣམ་ཤེས་དོན་གཞན་ཞུགས་པ་ཡིས། །
ནུས་མེད་དོན་གཞན་མི་འཛིན་ཕྱིར། །ཞེས་དང༌། རྣམ་འགྲེལ་མངོན་སུམ་ལེའུ་ལས། །
གཅིག་ཅར་རིགས་མི་མཐུན་སྐྱེ་ཡང་། །ཤིན་ཏུ་གསལ་བའི་སེམས་གཅིག་གིས། །ནུས་པ་
ཉམས་པར་བྱ་བའི་ཕྱིར། །ཀུན་གཞི་ལས་གཞན་མཐོང་བ་མེད། །ཅེས་སོ། །
གཉིས་པ་བློ་རིག་བདུན་དུ་དབྱེ་བ་ལ། ཡིད་དཔྱོད། སྣང་ལ་མ་ངེས། བཅད་ཤེས། ལོག་
ཤེས། ཐེ་ཚོམ། མངོན་སུམ། རྗེས་དཔག་དང་བདུན་ཡོད། དང་པོ་ཡིད་དཔྱོད་ཀྱི་རྣམ་
གཞག་འཆད་པ་ལ། སློབ་དཔོན་ཕྱོགས་གླང་གི་ཚད་མ་མདོའི་སྒྲ་བྱུང་འགོག་པའི་ལེའུ་ལས། སྒྲ་
ཡིས་བརྗོད་པར་བྱ་བའི་དོན། །ཇི་བཞིན་དོན་ནི་བརྟགས་པ་གང་། །ཞེས་པའི་དོན་དེ་སློབ་



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
དཔོན་ཞི་འཚོའི་ཚད་ཆེན་སྒྲ་བྱུང་འགོག་པའི་ལེའུ་ལས། སྒྲ་ལས་བྱུང་བ་གང་ཡིན་པ། །ཞེས་
པ་ནས། རྗེས་སུ་དཔག་པའང་མ་ཡིན་ཏེ། །དེ་ཡི་མཚན་ཉིད་བྲལ་ཕྱིར་རོ། ། ཞེས་པའི་གཞུང་
འདི་བྱུང་། རང་ལུགས་ལ། ཡིད་དཔྱོད་ཀྱི་མཚན་ཉིད་བཤད་པ་དང་། དོགས་པ་བཅད་
པ་གཉིས། དང་པོ་ནི། མྱོང་སྟོབས་དང་རང་གི་རྟེན་གཏན་ཚིགས་གཉིས་གང་རུང་ལ་བརྟེན་
ནས་དངོས་སུ་སྒྲོ་འདོགས་གཅོད་པའི་ངེས་པ་གཉིས་གང་རུང་དང་བྲལ་ཞིང་། རང་ཡུལ་བདེན་
པ་ལ་མཐའ་གཅིག་ཏུ་གསར་དུ་ཞེན་པའི་བློ་ཡིན་པ་དེ། ཡིད་དཔྱོད་ཀྱི་མཚན་ཉིད། མྱོང་
སྟོབས་ཞེས་པས་མངོན་སུམ་དང་ཡིད་དཔྱོད་ཀྱི་གཞི་མཐུན་ཡོད་པ་གཅོད། རང་གི་རྟེན་གཏན་
ཚིགས་ལ་བརྟེན་ནས་དངོས་སུ་སྒྲོ་འདོགས་གཅོད་པའི་ངེས་པ་དང་བྲལ་ཞེས་པས་རྗེས་
དཔག་དང་དེའི་གཞི་མཐུན་ཡོད་པ་གཅོད། རང་ཡུལ་བདེན་པ་ཞེས་པས་ལོག་ཤེས་དང་
དེའི་གཞི་མཐུན་ཡོད་པ་གཅོད། མཐའ་གཅིག་ཏུ་ཞེས་པས་ཐེ་ཚོམ་དང་དེའི་གཞི་མཐུན་
ཡོད་པ་གཅོད། གསར་དུ་ཞེས་པས་བཅད་ཤེས་དང་དེའི་གཞི་མཐུན་ཡོད་པ་གཅོད་པ་ཡིན་
པའི་ཕྱིར། དེ་ལ་དབྱེ་ན་རྒྱུ་མཚན་ཅན་གྱི་ཡིད་དཔྱོད་དང་། རྒྱུ་མཚན་མེད་པའི་ཡིད་དཔྱོད་
གཉིས་ཡོད། ཆ་པས་མཚན་ཉིད་དེ་ལྟར་དུ་བཞེད་པ་ལ། བོད་གངས་ཅན་གྱི་མཁས་པ་ཁ་
ཅིག་ན་རེ། ཡིད་དཔྱོད་ཀྱིས་རང་ཡུལ་ངེས་པ་དང་། རྒྱུ་མཚན་ལ་བརྟེན་ཟེར་བ་དེ་གཉིས་
མི་འཐད་པར་ཐལ། དེ་ལྟར་འཐད་ན་མངོན་སུམ་དང་རྗེས་དཔག་གང་རུང་ལས་མ་འདས་
པའི་སྐྱོན་དུ་འགྱུར་བའི་ཕྱིར་ཟེར། དེ་མི་འཐད་པར་ཐལ། རྒྱུ་མཚན་ལ་བརྟེན་ནས་ངེས་པ་
ཡིན་ན། མངོན་སུམ་དང་རྗེས་དཔག་གང་རུང་ཡིན་མི་དགོས་པའི་ཕྱིར། དེར་ཐལ། རྒྱུ་མཚན་
ལ་བརྟེན་ནས་ངེས་པ་དེ་ལ་རྒྱུ་མཚན་ཡང་དག་ལ་བརྟེན་ནས་ངེས་པ་དང་། རྒྱུ་མཚན་ལྟར་
སྣང་ལ་བརྟེན་ནས་ངེས་པ་གཉིས་ཡོད་པའི་ཕྱིར། དེར་ཐལ། རྒྱུ་མཚན་ཡང་དག་ལ་བརྟེན་
31



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
པའི་ངེས་པ་དེ་ལ་ཡང་ངེས་པ་ཡང་དག་དང་ངེས་པ་ལྟར་སྣང་གཉིས་ཡོད་པ་གང་ཞིག །རྒྱུ་
མཚན་ལྟར་སྣང་ལ་བརྟེན་པའི་ངེས་པ་དེ་ལ་ཡང་དེ་གཉིས་ཡོད་པའི་ཕྱིར། རྟགས་དང་པོ་གྲུབ་
སྟེ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཚེ། ཕྱི་རྒོལ་གྱིས་ཚད་མའི་སྟོབས་ཀྱིས་
སྒྲ་མི་རྟག་པ་ལ་སྒྲོ་འདོགས་མ་ཆོད་པའི་སྔ་རོལ་ཏུ་ཚིག་སྤྱི་ཙམ་གྱི་གོ་བ་ལེགས་པར་ཆགས་
པའི་ངེས་པ་དེ། རྒྱུ་མཚན་ཡང་དག་ལ་བརྟེན་པའི་ངེས་པ་ལྟར་སྣང་དང་། ཚད་མའི་སྟོབས་
ཀྱིས་སྒྲོ་འདོགས་ནམ་ཆོད་པ་དང་དུས་མཉམ་དུ་རྒྱུ་མཚན་ཡང་དག་ལ་བརྟེན་པའི་ངེས་པ་
ཡང་དག་དང་རྗེས་དཔག་ཚད་མར་གྱུར་པ་ཡིན་པའི་ཕྱིར། དེར་ཐལ། སྒྲ་མི་རྟག་པ་དེ་སྤྱིར་
སྒྲ་མི་རྟག་པར་སྒྲུབ་པའི་དམ་བཅའ་བའི་ཡུལ་ཡང་དག་ཡིན་ཀྱང་རྒོལ་བ་འགའ་ཞིག་གི་བློ་
ལ་ལྟོས་ཏེ་དམ་བཅའ་ལྟར་སྣང་དུ་སོང་བ་ཡོད་པའི་ཕྱིར། དེར་ཐལ། བྱས་པ་དེ་སྤྱིར་བྱས་པའི་
རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་ཀྱང་། རྒོལ་བ་འགའ་ཞིག་གི་
བསམ་པ་ལ་ལྟོས་ཏེ་གཏན་ཚིགས་ལྟར་སྣང་དུ་སོང་ནས། དེ་རྗེས་གཏན་ཚིགས་ཡང་དག་
ཏུ་སོང་བའི་ས་མཚམས་སོ་སོ་ནས་འཇོག་རྒྱུ་ཡོད་པའི་ཕྱིར། རྩ་རྟགས་གཉིས་པ་གྲུབ་
སྟེ། རྒྱུ་མཚན་ལྟར་སྣང་ལ་བརྟེན་པའི་ངེས་པ་དེ་ལ་ཡང་ཐེ་ཚོམ་དང་བཅས་པའི་ངེས་པ་གཅིག་
དང་། ཐེ་ཚོམ་མེད་པའི་ངེས་པ་གཅིག་དང་གཉིས་ཡོད་པའི་ཕྱིར། དེར་ཐལ། ངོ་ཤེས་པའི་
རྟགས་ཀྱིས་བདག་རྟག་པར་བསྒྲུབ་པ་དང་། ལུས་སེམས་རྫས་གཅིག་པའི་རྟགས་ཀྱིས་སྐྱེ་བ་
སྔ་ཕྱི་མེད་པར་སྒྲུབ་པ་ལྟ་བུ་གཉིས་ཀྱིས་ཐེ་ཚོམ་མེད་པའི་ངེས་པ་ནམ་སྐྱེས་པ་ན་གང་ཟག་
དེ་དག་གི་རྒྱུད་ཀྱི་རྟགས་དེ་དག་ལ་བརྟེན་པའི་ཤེས་རབ་དེ་གཉིས་ཀྱི་དང་པོ་རྟག་ལྟ་དང་།
གཉིས་པ་ཆད་ལྟར་གྱུར་པ་ཡིན་པའི་ཕྱིར། བྱས་པ་ལ་ཁོ་ན་རེ། ལྟ་བ་དེ་གཉིས་པོ་གང་
རུང་གི་ངོ་བོར་གྱུར་པའི་ཡིད་དཔྱོད་ཡོད་པར་ཐལ། དེ་གཉིས་གང་རུང་གི་ངོ་བོར་གྱུར་པའི་
32



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
མོས་མནོའི་ངེས་པ་ཡོད་པའི་ཕྱིར་ན་མ་ཁྱབ། ཡང་ཁོ་ན་རེ། ལྟ་བ་དེ་གཉིས་པོ་ཆོས་
ཅན། རང་ཡུལ་ངེས་པར་ཐལ། རང་ཡུལ་ལ་ངེས་པ་འདྲེན་ནུས་པའི་ཕྱིར་ན་མ་ཁྱབ།
གཉིས་པ་སྣང་ལ་མ་ངེས་པའི་བློ་བཅད་ཤེས་སོགས་བློ་དུ་མའི་རྣམ་གཞག་འཆད་
པ་ལ། སློབ་དཔོན་ཕྱོགས་གླང་གི་ཚད་མ་མདོ་ལས། འཁྲུལ་དང་ཀུན་རྫོབ་ཤེས་པ་དང་། །
རྗེས་དཔག་རྗེས་སུ་དཔག་ལས་བྱུང༌། །དྲན་དང་མངོན་འདོད་ཅེས་བྱ་བ། །མངོན་སུམ་
ལྟར་སྣང་རབ་རིབ་བཅས། །ཞེས་བྱུང་། འདིའི་སྐབས་སུ་སྣང་ལ་མ་ངེས་པའི་བློའི་
མཚན་ཉིད། དབྱེ་བ། རྩོད་པ་སྤོང་བ་དང་གསུམ། དང་པོ་མཚན་ཉིད་ནི། རང་གི་འཇུག་
ཡུལ་རང་མཚན་གསལ་བར་སྣང་བ་ཡང་ཡིན་རང་ཡུལ་མ་ངེས་པ་ཡང་ཡིན་པའི་གཞི་
མཐུན་པར་གྱུར་པའི་རིག་པ་དེ། སྣང་ལ་མ་ངེས་པའི་བློའི་མཚན་ཉིད། དེ་ལ་དབྱེ་ན་རང་
ཡིན་པར་གྱུར་པའི་དབང་མངོན། ཡིད་མངོན། རང་རིག་མངོན་སུམ་གསུམ་ཡོད། རྣལ་
འབྱོར་མངོན་སུམ་ལ་སྣང་ལ་མ་ངེས་པ་མེད་དེ། རྣལ་འབྱོར་མངོན་སུམ་ལ་གང་སྣང་ངེས་
པས་ཁྱབ་པའི་ཕྱིར། དང་པོ་སྣང་ལ་མ་ངེས་པའི་དབང་མངོན་གྱི་མཚན་གཞི་ནི། མིག་གིས་
གཟུགས་ཡིད་འོང་མཐོང་བ་ལ་ལྷག་པར་ཆགས་པའི་གནས་སྐབས་ཀྱི་རྣ་བས་སྒྲ་ཆེན་པོ་
ཐོས་པའི་སྒྲ་འཛིན་དབང་མངོན་ལྟ་བུ་དང་། མིག་ཤེས་སོགས་ལའང་རིགས་འདྲ། སྣང་ལ་
མ་ངེས་པའི་ཡིད་མངོན་གྱི་མཚན་གཞི། དུས་མཐའི་སྐད་ཅིག་མ་གཅིག་གི་དབང་དུ་བྱས་
པའི་ཡིད་མངོན་དང་། རང་རིག་ལའང་རིགས་འདྲ། རྩོད་པ་སྤོང་བ་ལ། རིགས་གཏེར་
མཁན་པོ་རྗེས་འབྲང་དང་བཅས་པ་ཁ་ཅིག་ན་རེ། ཆ་པས་སྣང་ལ་མ་ངེས་པའི་བློའི་མཚན་
ཉིད་ཀྱི་ཟུར་དུ་མ་ངེས་ཞེས་སྨྲས་པ་དེ་མི་འཐད་པར་ཐལ། དེ་ལྟར་ན་མངོན་སུམ་ཐམས་
ཅད་སྣང་ལ་མ་ངེས་པའི་བློར་འགྱུར་བ་ཡིན་པའི་ཕྱིར། དེར་ཐལ། མངོན་སུམ་གྱིས་རང་
33



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཡུལ་ངེས་པ་མེད་པའི་ཕྱིར། ཞེས་འཆད་པར་བྱེད་པ་ལ། རང་འགྲེལ་ལས་མངོན་སུམ་ནི་
གང་གིས་ཀྱང་ངེས་པར་བྱེད་པ་མ་ཡིན་ནོ། །ཞེས་གསུངས་པའི་ཕྱིར་ན་མ་ཁྱབ་སྟེ། ལུང་
དེའི་དོན་ནི་མངོན་སུམ་རྟོག་བྲལ་ཡིན་པས་ངེས་ཤེས་ངེས་རྟོག་གིས་ངེས་མི་ནུས་ཞེས་པ་
ལུང་དེའི་དོན་ཡིན་པའི་ཕྱིར། ཞེས་འཆད་པར་བྱེད་པ་ལ། མཛོད་ལས། ངེས་པར་རྟོག་
དང་རྗེས་དྲན་པའི། །རྣམ་པར་རྟོག་པས་རྣམ་མི་རྟོག །ཅེས་གསུངས་བའི་ཕྱིར། དེ་ལྟར་མ་
ཡིན་པར་ཁྱེད་རང་ལྟར་ན་དཔལ་ལྡན་ཆོས་གྲགས་ལ་ནང་འགལ་ཡོད་པར་འགྱུར་ཚུལ་
འདི་ལྟར། སྡུག་བདེན་མི་རྟག་པར་མངོན་སུམ་དུ་རྟོགས་པའི་རྣལ་འབྱོར་མངོན་སུམ་
ཆོས་ཅན། ཁྱོད་ཀྱིས་སྡུག་བདེན་མི་རྟག་པ་དང་གྲུབ་བདེ་དབྱེར་མེད་ཀྱི་རྫས་གཅིག་པ་
ཐམས་ཅད་མངོན་སུམ་དུ་མ་ངེས་པར་ཐལ། ཁྱོད་མངོན་སུམ་ཡིན་པའི་ཕྱིར། ཁྱབ་པ་ཁས།
རྟགས་ཁྱོད་ཀྱི་རང་འགྲེལ་གྱི་ལུང་དོན་ལ་ཁས། གོང་དུ་འདོད་མི་ནུས་ཏེ། རྣལ་འབྱོར་
མངོན་སུམ་ལ་སོ་སྐྱེ་ལྟར་རང་ཡུལ་སྣང་ལ་མ་ངེས་པ་ཅིག་མེད་པའི་ཕྱིར། དེར་ཐལ། རྣལ་
འབྱོར་མངོན་སུམ་ཡིན་ན། རང་ཡུལ་དེ་དང་གྲུབ་བདེ་དབྱེར་མེད་ཀྱི་རྫས་གཅིག་པ་ཐམས་
ཅད་མངོན་སུམ་དུ་ངེས་པས་ཁྱབ་པའི་ཕྱིར། ཁྱབ་སྟེ། རྣམ་འགྲེལ་ལས། བློ་གྲོས་ཆེན་
པོས་མཐོང་ཉིད་ལས། །རྣམ་པ་ཐམས་ཅད་ངེས་པར་བྱེད། །ཅེས་པའི་ཚིག་ཟུར་གྱི་བློ་གྲོས་
ཆེན་པོས་ཞེས་པ་དང་། རྣམ་པ་ཐམས་ཅད་ཅེས་པ་དང་། ངེས་པར་བྱེད་པ་གསུམ་གྱི་དོན་
སོ་སོ་ནས་བསྡུས་ནས་འཆད་ཚུལ་ཅིག་ཡོད་པའི་ཕྱིར། ཁ་ཅིག །རང་ཡུལ་དུ་གྱུར་པའི་
འདུས་བྱས་མངོན་སུམ་དུ་མཐོང་བའི་མངོན་སུམ་ཡིན་ན། རང་ཡུལ་དེ་དང་གྲུབ་བདེ་རྫས་
གཅིག་པ་མཐའ་དག་མངོན་སུམ་དུ་མཐོང་པས་ཁྱབ་པར་ཐལ། བློ་གྲོས་ཆེན་པོས་མཐོང་
ཉིད་ལས། ཞེས་གསུངས་པའི་ཕྱིར་ན་མ་ཁྱབ། འདོད་ན། དེའི་ཚིག་ཟུར་གྱི་བློ་གྲོས་ཆེན་



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
པོས་ཞེས་སྨྲས་པ་ལ་དགོས་པ་མེད་པར་ཐལ། ཁྱོད་ཀྱིས་དེ་སེམས་ཅན་ཐམས་ཅད་ཀྱི་རྒྱུད་
ཀྱི་མངོན་སུམ་ལ་སྦྱོར་རིགས་པའི་ཕྱིར། ཁ་ཅིག །རང་ཡུལ་དུ་གྱུར་པའི་འདུས་བྱས་
མངོན་སུམ་དུ་མཐོང་བའི་མངོན་སུམ་ཡིན་ན། རང་ཡུལ་དེ་དང་གྲུབ་བདེ་དབྱེར་མེད་ཀྱི་
རྫས་གཅིག་པ་ཐམས་ཅད་མངོན་སུམ་དུ་རྟོགས་པས་ཁྱབ་པར་ཐལ། རྣམ་འགྲེལ་ལས། ཚད་
མ་གཞན་གྱིས་བརྟགས་བྱ་གང་། །མ་མཐོང་ཆ་གཞན་ཅི་ཞིག་ཡོད། །ཅེས་གསུངས་པའི་
ཕྱིར་ཟེར་ན་མ་ཁྱབ། འདོད་ན། གྲངས་ཅན་གྱི་རྒྱུད་ཀྱི་སྒྲ་འཛིན་དབང་མངོན་ཆོས་ཅན། ཁྱོད་
ཀྱིས་སྒྲ་དང་གྲུབ་བདེ་རྫས་གཅིག་པ་ཐམས་ཅད་མངོན་སུམ་དུ་རྟོགས་པར་ཐལ། འདོད་
པའི་ཕྱིར། འདོད་ན། དེ་ཆོས་ཅན། སྒྲ་མི་རྟག་པར་མངོན་སུམ་དུ་རྟོགས་པར་ཐལ། འདོད་
པའི་ཕྱིར། འདོད་ན། དེ་ཆོས་ཅན། ཁྱོད་ལ་སྔ་རྒོལ་མཁས་པས་སྒྲ་མི་རྟག་པར་སྒྲུབ་མི་
དགོས་པར་ཐལ། འདོད་པའི་ཕྱིར། འདོད་ན། ཆོས་དེ་མངོན་སུམ་དུ་མཐོང་ན་ཆོས་དེ་
མངོན་སུམ་དུ་རྟོགས་པས་ཁྱབ་པར་ཐལ། འདོད་པའི་ཕྱིར། འདོད་ན། གྲངས་ཅན་གྱི་རྒྱུད་ཀྱི་
སྒྲ་འཛིན་དབང་མངོན་ཆོས་ཅན། དེར་ཐལ། དེའི་ཕྱིར། གཞན་ཡང་། ཟླ་གཅིག་ཟླ་གཉིས་
སུ་སྣང་བའི་དབང་ཤེས་ཆོས་ཅན། ཁྱོད་ཀྱིས་ཟླ་གཅིག་ཟླ་གཉིས་སུ་མངོན་སུམ་དུ་རྟོགས་
པར་ཐལ། ཁྱོད་ཀྱིས་ཟླ་གཅིག་ཟླ་གཉིས་སུ་མངོན་སུམ་དུ་མཐོང་བའི་ཕྱིར། དེར་ཐལ། ཁྱོད་
ཀྱིས་དེ་ལྟར་གསལ་བར་མཐོང་བའི་ཕྱིར། དེར་ཐལ། ཆོས་ཅན་དེའི་ཕྱིར། གཞན་ཡང་། བུམ་
པ་མངོན་སུམ་དུ་རྟོགས་པའི་དབང་མངོན་ཚད་མ་ཆོས་ཅན། ཚད་མ་མ་ཡིན་པར་ཐལ། རང་
ཡུལ་ཡོད་མེད་གང་རུང་དུ་མ་ངེས་པའི་ཕྱིར། ཁྱབ་སྟེ། རང་ཡུལ་ཡོད་མེད་གང་རུང་དུ་མ་
ངེས་ན་ཚད་མ་མ་ཡིན་པས་ཁྱབ་པའི་ཕྱིར། དེར་ཐལ། ཚད་མ་ཡིན་ན། རང་ཡུལ་ཡོད་མེད་
གང་རུང་དུ་ངེས་པས་ཁྱབ་པའི་ཕྱིར། དེར་ཐལ། རྣམ་འགྲེལ་ལས། ཡོད་མེད་ངེས་པའི་
35



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
འབྲས་ཅན་མིན། །དེས་ན་ཚད་མ་ཉིད་མི་ལྡན། །ཞེས་གསུངས་པའི་ཕྱིར་ན་མ་ཁྱབ་
སྟེ། དབང་མངོན་གྱིས་ཡོད་པའོ་མེད་པའོ་སྙམ་དུ་ངེས་རྟོག་མེད་པའི་དོན་ཡིན་པའི་ཕྱིར། །
གསུམ་པ་བཅད་ཤེས་ཀྱི་རྣམ་གཞག་འཆད་པ་ལ། སློབ་དཔོན་ཕྱོགས་གླང་གི་ཚད་
མ་མདོ་ལས། ཡང་ཡང་ཤེས་པ་མ་ཡིན་ཏེ། །ཐུག་པ་མེད་འགྱུར་དྲན་སོགས་བཞིན། །ཞེས་དང་།
རྣམ་འགྲེལ་ལས། བྱ་བ་གྲུབ་ཅན་ལས་ལ་ནི། །གང་ཞིག་རང་གི་ལས་མི་བྱེད། །ཅེས་དང་།
པཎ་ཆེན་ཆོས་མཆོག་གི་འཐད་ལྡན་ཆེ་བ་ལས། མངོན་སུམ་དང་རྗེས་སུ་དཔག་པ་དག་གི་
སྐད་ཅིག་མ་དང་པོ་ནི་ཚད་མ་ཡིན་ལ། གྲུབ་པ་དང་བདེ་བ་ཐ་མི་དད་པས་སྐད་ཅིག་མ་
གཉིས་པ་དག་ནི་ཚད་མ་ཡིན་པ་སྤངས་པའོ། །ཞེས་གསུངས། འདིའི་སྐབས་སུ་བཅད་
ཤེས་ཀྱི་མཚན་ཉིད། དབྱེ་བ། རྩོད་པ་སྤོང་པ་དང་གསུམ། དང་པོ་མཚན་ཉིད་ནི། རྟོགས་
ཟིན་རྟོགས་པའི་རིག་པ་བཅད་ཤེས་ཀྱི་མཚན་ཉིད། གཉིས་པ་ནི་དེ་ལ་དབྱེ་ན། མངོན་སུམ་
གྱི་རྒྱུན་དུ་གྱུར་པའི་དེ་དང་། རྗེས་དཔག་གི་རྒྱུན་དུ་གྱུར་པའི་དེ་དང་། དེ་གཉིས་གང་རུང་
མ་ཡིན་པར་གྱུར་པའི་དེ་དང་གསུམ་ཡོད། དང་པོ་མངོན་སུམ་གྱི་བཅད་ཤེས་དེ་ལ་དབྱེ་ན་
དུ་མ་ཡོད་དེ་། དབང་མངོན་གྱི་བཅད་ཤེས། ཡིད་མངོན་གྱི་བཅད་ཤེས། རང་རིག་མངོན་
སུམ་གྱི་བཅད་ཤེས། རྣལ་འབྱོར་མངོན་སུམ་གྱི་བཅད་ཤེས། དེ་གང་རུང་མ་ཡིན་པའི་
བཅད་ཤེས་དང་ལྔ་ཡོད། དང་པོའི་མཚན་གཞི་ནི། དབང་མངོན་ལྔའི་སྐད་ཅིག་གཉིས་པ་
ལྟ་བུ། གཉིས་པ་ནི། གཞན་སེམས་ཤེས་པའི་མངོན་ཤེས་ཡིད་མངོན་ལ་བྱས་ནས་དེ་སྐད་
ཅིག་གཉིས་པ་ལྟ་བུའོ། །འོ་ན། ཡིད་མངོན་སྔར་དུས་མཐའི་སྐད་ཅིག་མར་བཤད་པ་ལྟར་
རྣམ་འགྲེལ་རིགས་ཐིག་སོགས་ནས་ཀྱང་བཤད་པ་མ་ཡིན་ནམ་ཞེ་ན། དེ་ནི་དབང་མངོན་
དང་པོ་ལྔས་དྲངས་པའི་ཡིད་མངོན་ལ་དགོངས་པ་ཡིན་གྱི། འདིར་ཐེག་དམན་པའི་གཞན་
36



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
སེམས་ཤེས་པའི་མངོན་ཤེས་ཡིད་མངོན་ལ་བྱས་ནས་དེའི་དབང་དུ་བྱས་ནས་བཤད་པ་
ཡིན་པའི་ཕྱིར། དེར་ཐལ། རིགས་ཐིག་དར་ཊིཀ་ལས། གཞན་སེམས་ཤེས་པའི་མངོན་
ཤེས་མངོན་སུམ་ཡིན་མོད་ཀྱི། ཞེས་པ་ནས། གལ་ཏེ་སྡད་ན་ཡིད་ཀྱི་མངོན་སུམ་ལ་མི་འདྲ་
བ་གཉིས་སུ་དབྱེ་ནས་ཡིད་ཀྱི་མངོན་སུམ་དུ་སྡུད་པར་རིགས་སམ་ཤིན་ཏུ་ཕྲ་བའི་བློ་གྲོས་
ཅན་གྱིས་དཔྱད་པར་བྱའོ། །ཞེས་གསུངས་པའི་ཕྱིར། གསུམ་པ་དེ་གང་རུང་མ་ཡིན་པའི་
བཅད་ཤེས་དེ་ལ་དབྱེ་ན། མངོན་སུམ་གྱིས་དྲངས་པའི་རྟོག་པ་བཅད་ཤེས་དང༌། རྗེས་
དཔག་གིས་དྲངས་པའི་རྟོག་པ་བཅད་ཤེས་དང༌། དེ་གང་རུང་མ་ཡིན་པའི་དེ་དང་
གསུམ་ཡོད། དང་པོ་ནི། གཟུགས་འཛིན་དབང་པོའི་མངོན་སུམ་གྱིས་དྲངས་པའི་ངེས་ཤེས་
ལྟ་བུ་དང་། གཉིས་པ་ནི། བྱས་པའི་རྟགས་ཀྱིས་སྒྲ་མི་རྟག་པར་རྟོགས་པའི་རྗེས་དཔག་
གིས་དྲངས་པའི་ངེས་ཤེས་ལྟ་བུ། གསུམ་པ་ནི། ཚད་མ་དང་གསར་དུ་མི་སླུ་བའི་རིག་པ་
སྐད་ཅིག་གཉིས་པ་ལྟ་བུ། གསུམ་པ་སྒྲུབ་བྱེད་འགོད་པ་ལ། ལུང་གི་སྒྲུབ་བྱེད་འགོད་པ་དང་།
རིགས་པའི་སྒྲུབ་བྱེད་འགོད་པ་གཉིས་ལས། དང་པོ་ནི། ལུང་གི་སྒྲུབ་བྱེད་འགོད་པ་སྔར་
བཞིན་སློབ་དཔོན་ཕྱོགས་གླང་གི་ཚད་མ་མདོ་དང༌། སློབ་དཔོན་ཆོས་གྲགས་ཀྱི་རྣམ་
འགྲེལ་དང་། ཆོས་མཆོག་གི་འཐད་ལྡན་ཆེ་བ་དག་ལས་ལུང་དྲངས་ནས་བཤད་མ་ཐག་
ཡིན་པའི་ཕྱིར། གཉིས་པ་ནི། སྔོན་འཛིན་མངོན་སུམ་སྐད་ཅིག་གཉིས་པ་ཆོས་ཅན། སྔོན་
པོ་ལ་ཚད་མ་མ་ཡིན་པར་ཐལ། དེ་ལ་བཅད་ཤེས་ཡིན་པའི་ཕྱིར་ཟེར་ན། འོ་ན་ཤེས་པ་དེ་
ཡུལ་དེ་ལ་བཅད་ཤེས་ཡིན་ན། ཤེས་པ་དེ་ཡུལ་དེའི་ཆོས་གང་ལ་ཡང་ཚད་མ་མ་ཡིན་པས་
ཁྱབ་པར་ཐལ། སྔོན་པོ་ལ་དེའི་ཕྱིར། རྟགས་དོན་གྱིས་ཁས། འདོད་ན། ཤེས་པ་དེ་སྒྲ་ལ་
བཅད་ཤེས་ཡིན་ན། ཤེས་པ་དེ་སྒྲའི་ཆོས་གང་ལ་ཡང་ཚད་མ་མ་ཡིན་པས་ཁྱབ་པར་ཐལ།
37



སྒྲི
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
འདོད་པའི་ཕྱིར། འདོད་ན། སྒྲ་མི་རྟག་པར་རྟོགས་པའི་རྗེས་དཔག་ཚད་མ་ཆོས་ཅན། ཁྱོད་
སྒྲའི་ཆོས་གང་ལ་ཡང་ཚད་མ་མ་ཡིན་པར་ཐལ། ཁྱོད་སྒྲ་ལ་བཅད་ཤེས་ཡིན་པའི་ཕྱིར། ཁྱབ་
པ་ཁས། རྟགས་གྲུབ་སྟེ། སྒྲ་ལ་རྟོགས་ཟིན་རྟོགས་པའི་རིག་པ་ཡིན་པའི་ཕྱིར། དེར་ཐལ། སྒྲ་
བྱས་པར་ཚད་མས་ངེས་ནས་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཚུལ་གསུམ་
ལ་སྒྲོ་འདོགས་ཆོད་པའི་དྲན་པ་མ་ཉམས་པའི་སྒོ་ནས་སྒྲ་མི་རྟག་པར་རྟོགས་པའི་རྗེས་
དཔག་ཡིན་པའི་ཕྱིར། ཞེས་འཆད་པར་བྱེད་པ་ལ། ཕྱོགས་གླང་གི་ཚད་མ་མདོ་ལས། རྗེས་
དཔག་རྗེས་སུ་དཔག་ལས་བྱུང་། །ཞེས་གསུངས་པའི་ཕྱིར། ཁྱབ་སྟེ། རྗེས་དཔག་ཅེས་
པས་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱོགས་ཆོས་དང་རྟགས་འཛིན་སེམས་དེ་
བསྟན། རྗེས་སུ་དཔག་ལས་བྱུང་ཞེས་པས་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་
རྟགས་ཅན་རྗེས་དཔག་དེ་སྐྱེ་ཚུལ་བསྟན་པ་ཡིན་པའི་ཕྱིར། བྱས་པ་ལ་ཁོ་ན་རེ། སྒྲ་མི་རྟག་
པར་སྒྲུབ་པའི་ཡིད་དཔྱོད་སྐད་ཅིག་གཉིས་པ་ཆོས་ཅན། ཚད་མ་མ་ཡིན་པར་ཐལ། བཅད་
ཤེས་ཡིན་པའི་ཕྱིར། དེར་ཐལ། རྟོགས་ཟིན་རྟོགས་པའི་རིག་པ་ཡིན་པའི་ཕྱིར། དེར་ཐལ། དེ་
སྐད་ཅིག་དང་པོས་ཁྱོད་རྟོགས་པ་གང་ཞིག །དེ་སྐད་ཅིག་གཉིས་པས་ཀྱང་ཁྱོད་རྟོགས་པའི་
ཕྱིར་ཟེར་ན་མ་ཁྱབ། འདོད་ན། ཡིད་དཔྱོད་སྐད་ཅིག་དང་པོ་ཆོས་ཅན། ཁྱོད་ཀྱིས་སྒྲ་མི་
རྟག་པ་ལ་རྟག་འཛིན་གྱི་སྒྲོ་འདོགས་ཆོད་པར་ཐལ། ཁྱོད་ཀྱི་དབང་གིས་དྲངས་པའི་ཁྱོད་
སྐད་ཅིག་གཉིས་པ་བཅད་ཤེས་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་སྒྲ་མི་
རྟག་པ་ལ་ཐེ་ཚོམ་གྱི་སྒྲོ་འདོགས་ཆོད་པར་ཐལ། འདོད་པའི་ཕྱིར། འདོད་མི་ནུས་ཏེ། སྒྲ་
ཡིད་དཔྱོད་ཙམ་གྱིས་ངེས་པའི་བློ་ཡིན་པའི་ཕྱིར། ཡང་ཁ་ཅིག །རྟོགས་ཟིན་རྟོགས་པའི་
རིག་པ་ལ་འཁྲུལ་ནས་ཉན་ཐོས་ཀྱི་མཐོང་ལམ་བར་ཆད་མེད་ལམ་མངོན་སུམ་ཚད་མ་
38



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
ཡིན་གྱི། དེ་ཕན་ཆད་ཉན་ཐོས་ཀྱི་མཐོང་ལམ་རྣམ་གྲོལ་ལམ་དང་། ཉན་ཐོས་ཀྱི་སྒོམ་ལམ་
བར་ཆད་མེད་ལམ་དང་། སྒོམ་ལམ་རྣམ་གྲོལ་ལམ་སོགས་བཅད་ཤེས་ཡིན་ཟེར་ན། འོ་ན། རྒྱུན་
ཞུགས་རིགས་ནས་རིགས་སུ་སྐྱེ་བའི་སྐྱེ་བ་གཉིས་པ་བའི་རྒྱུད་ཀྱི་སྒོམ་ལམ་བར་ཆད་མེད་
ལམ་ཆོས་ཅན། རང་འདྲེན་བྱེད་ཉན་ཐོས་མཐོང་ལམ་བར་ཆད་མེད་ལམ་གྱིས་གང་ཟག་གི་
བདག་མེད་དང་ཕུང་པོ་མི་རྟག་པ་མངོན་སུམ་དུ་རྟོགས་པ་ལ་བྱེད་པ་མ་ཉམས་པའི་བློ་ཡིན་
པར་ཐལ། དེའི་དབང་གིས་དྲངས་པའི་བཅད་ཤེས་ཡིན་པའི་ཕྱིར། འདོད་ན། རང་གི་སྔ་
རོལ་དེ་མ་ཐག་ཏུ་ཉན་ཐོས་ཀྱི་མཐོང་ལམ་བར་ཆད་མེད་ལམ་གྱིས་གང་ཟག་གི་བདག་
མེད་མངོན་སུམ་དུ་རྟོགས་པ་ལ་བྱེད་པ་མ་ཉམས་པའི་བློ་ཡིན་པར་ཐལ། འདོད་པའི་ཕྱིར།
འདོད་མི་ནུས་ཏེ། སྐྱེ་བ་བརྗེས་ནས་བར་དུ་སྒྲོ་འདོགས་ལྷན་སྐྱེས་སོགས་དུ་མ་མངོན་དུ་
གྱུར་བའི་གང་ཟག་གི་རྒྱུད་ཀྱི་གང་ཟག་གི་བདག་མེད་དང་ཕུང་པོ་མི་རྟག་པ་མངོན་སུམ་དུ་
རྟོགས་པའི་བློ་ཡིན་པའི་ཕྱིར། གཞན་ཡང་། དེ་འདྲ་རྒྱུན་ཞུགས་རིགས་ནས་རིགས་སྐྱེས་
ཀྱི་སྐྱེ་བ་གཉིས་པ་བའི་རྒྱུད་ཀྱི་སྒོམ་ལམ་བར་ཆད་མེད་ལམ་ཆོས་ཅན། རང་འདྲེན་བྱེད་ཀྱི་
ཉན་ཐོས་མཐོང་ལམ་བར་ཆད་མེད་ལམ་གྱིས་གང་ཟག་གི་བདག་མེད་མངོན་སུམ་དུ་
རྟོགས་པ་བྱེད་པ་མ་ཉམས་པའི་སྒོ་ནས་དྲངས་པའི་བཅད་ཤེས་ཡིན་པར་ཐལ། དེས་དྲངས་
པའི་བཅད་ཤེས་ཡིན་པའི་ཕྱིར། ཁྱབ་སྟེ། བཅད་ཤེས་ལ་རང་འདྲེན་བྱེད་ཀྱི་བློ་སྔ་མས་
རྟོགས་ཟིན་བྱེད་པ་མ་ཉམས་པའི་སྒོ་ནས་དྲངས་པའི་བློ་ཡིན་དགོས་པའི་ཕྱིར། ཞེས་འཆད་
པར་བྱེད་པ་ལ། རྣམ་འགྲེལ་ལས། བྱ་བ་བསྒྲུབས་ཅན་ལས་ལ་ནི། །ཁྱད་པར་ཅུང་ཟད་མི་
བྱེད་པའོ། །ཞེས་གསུངས་པའི་ཕྱིར། གོང་དུ་འདོད་ན། རྒྱུན་ཞུགས་རིགས་ནས་རིགས་སུ་
སྐྱེ་བའི་སྐྱེ་བ་གཉིས་པ་བས་ཉན་ཐོས་ཀྱི་སྒོམ་ལམ་བར་ཆད་མེད་ལམ་མ་ཐོབ་ཀྱི་བར་དུ་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
མཐོང་ལམ་བར་ཆད་མེད་ལམ་གྱིས་གང་ཟག་གི་བདག་མེད་མངོན་སུམ་དུ་རྟོགས་པ་ལ་
བྱེད་པ་ཉམས་པ་མི་སྲིད་པར་ཐལ། འདོད་པའི་ཕྱིར། འདོད་མི་ནུས་ཏེ། རྒྱུན་ཞུགས་སྐུ་
གཤེགས་ཁར་བདག་ཆགས་ཀྱི་སྲེད་པ་མངོན་དུ་འགྱུར་ཀྱང་དང་དུ་མི་ལེན་པ་ཡིན་པའི་ཕྱིར།
དེར་ཐལ། རྒྱུན་ཞུགས་དང་ཕྱིར་འོང་ལ་དེ་ལྟར་ཡོད་པ་བྱང་ཆུབ་ལམ་རིམ་ལས་གསུངས་
པའི་ཕྱིར་རོ། །གཞན་ཡང་། སྔོན་པོ་འཇལ་བྱེད་ཀྱི་མིག་ཤེས་ཆོས་ཅན། ཚད་མ་མ་ཡིན་
པར་ཐལ། བཅད་ཤེས་ཡིན་པའི་ཕྱིར། དེར་ཐལ། རྟོགས་ཟིན་རྟོགས་པའི་རིག་པ་ཡིན་
པའི་ཕྱིར། དེར་ཐལ། སྔོན་པོ་འཇལ་བྱེད་ཀྱི་ཚད་མ་གང་ཞིག་སྔོན་པོ་ཚད་མས་རྟོགས་
ཟིན་པའི་ཕྱིར་ཟེར་ན་མ་ཁྱབ། །
བཞི་པ་ལོག་ཤེས་ཀྱི་རྣམ་གཞག་འཆད་པ་ལ། སློབ་དཔོན་ཕྱོགས་གླང་གི་ཚད་མ་
མདོ་ལས། ཡོན་ཏན་སྤྱི་ནས་གཅིག་པ་ལ། །འཁྲུལ་པའི་ལོག་པའི་ཤེས་པར་གྱུར། །ཞེས་
གསུངས།
འདིའི་སྐབས་སུ་ལོག་ཤེས་ཀྱི་མཚན་ཉིད། དབྱེ་བ། རྩོད་པ་སྤོང་པ་དང་གསུམ། དང་
པོ་ལ་ཁ་ཅིག །རང་གི་ཞེན་ཡུལ་མེད་པའི་ཤེས་པ་དེ་ལོག་ཤེས་ཀྱི་མཚན་ཉིད་ཟེར་ན། ས་
གཞི་ཐམས་ཅད་ཆུས་གང་བར་མོས་པའི་ཟད་པར་གྱི་ཏིང་ངེ་འཛིན་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཆོས་ཅན་དེ་དང་གཅིག་ཡིན་པའི་ཕྱིར། མ་
ཁྱབ་ན་ས་གཞི་ཐམས་ཅད་ཆུས་གང་པ་ཡོད་པར་ཐལ། འདོད་པའི་ཕྱིར། འདོད་མི་ནུས།
གཉིས་པ་རང་གི་ལུགས་ལ་ལོག་ཤེས་ཀྱི་མཚན་ཉིད་ནི། རང་གི་འཛིན་སྟངས་ཀྱི་ཡུལ་ལ་
འཁྲུལ་བའི་རིག་པ་དེ། རང་ཉིད་ལོག་ཤེས་ཡིན་པའི་མཚན་ཉིད། དེ་ལ་དབྱེ་ན། རྟོག་མེད་
དུ་གྱུར་པའི་ལོག་ཤེས་དང་། རྟོག་པར་གྱུར་པའི་ལོག་ཤེས་གཉིས་ཡོད། དང་པོའི་མཚན་
4O.



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
ཉིད་ནི། རང་གི་འཛིན་སྟངས་ལ་འཁྲུལ་བའི་གསལ་སྣང་ཅན་གྱི་རིག་པ་དེ། རྟོག་མེད་དུ་
གྱུར་བའི་ལོག་ཤེས་ཀྱི་མཚན་ཉིད། དེ་ལ་དབྱེ་ན། དབང་ཤེས་སུ་གྱུར་བའི་དེ་དང༌། ཡིད་
ཤེས་སུ་གྱུར་བའི་དེ་གཉིས་ཡོད། དང་པོའི་མཚན་ཉིད་ནི། རང་གི་འཛིན་སྟངས་ཀྱི་ཡུལ་
ལ་འཁྲུལ་བའི་གསལ་སྣང་ཅན་གྱི་དབང་ཤེས་སུ་གྱུར་བའི་རིག་པ་དེ། རྟོག་མེད་ལོག་ཤེས་
སུ་གྱུར་བའི་དབང་ཤེས་ཀྱི་མཚན་ཉིད། དེ་ལ་དབྱེ་བ་ལྔ་ཡོད། གཉིས་པའི་མཚན་ཉིད་ནི། རང་
གི་འཛིན་སྟངས་ལ་འཁྲུལ་བའི་གསལ་སྣང་ཅན་གྱི་ཡིད་ཤེས་སུ་གྱུར་བའི་རིག་པ་དེ། རྟོག་
མེད་ལོག་ཤེས་སུ་གྱུར་བའི་ཡིད་ཤེས་ཀྱི་མཚན་ཉིད། མཚན་གཞི་ནི། སྒྲ་རྟག་པར་གསལ་
བར་སྣང་བའི་ཡིད་ཤེས་ལྟ་བུ་ཡིན། རང་གི་ཞེན་ཡུལ་ལ་འཁྲུལ་བའི་ཞེན་རིག་དེ། རྟོག་
པར་གྱུར་བའི་ལོག་ཤེས་ཀྱི་མཚན་ཉིད། མཚན་གཞི་རི་བོང་རྭ་འཛིན་དང་། གང་ཟག་གི་
བདག་འཛིན་གྱི་ཞེན་རིག་ལྟ་བུ།
ལྔ་པ་ཐེ་ཚོམ་གྱི་རྣམ་གཞག་འཆད་པ་ལ། སློབ་དཔོན་ཕྱོགས་གླང་གི་ཚད་མ་མདོ་ལས།
དེ་ཡི་ཕྱིར་དེ་དེར་སྣང་ལ། །ཐེ་ཚོམ་ཟ་བར་རིགས་ཞེ་ན། །ཞེས་པའི་གཞུང་འདི་བྱུང་།
འདིའི་སྐབས་སུ་མཐའ་དཔྱད་པ་ལ་དགག་གཞག་སྤང་གསུམ། དང་པོ་ལ་ཁ་ཅིག །རང་
ཡུལ་ལ་རྩེ་གཉིས་པའི་བློ་ཐེ་ཚོམ་གྱི་མཚན་ཉིད། ཐེ་ཚོམ་ལ་དབྱེ་ན། དོན་འགྱུར་གྱི་ཐེ་ཚོམ།
དོན་མི་འགྱུར་གྱི་ཐེ་ཚོམ། ཆ་མཉམ་པའི་ཐེ་ཚོམ་གསུམ་ཡོད། སྒྲ་རྟག་གམ་མི་རྟག་ཕལ་
ཆེར་མི་རྟག་ལས་ཆེ་སྙམ་པའི་ཐེ་ཚོམ་དེ་དོན་འགྱུར་གྱི་ཐེ་ཚོམ་ཡིན། སྒྲ་རྟག་གམ་མི་རྟག་
ཕལ་ཆེར་རྟག་ལས་ཆེ་སྙམ་པའི་ཐེ་ཚོམ་དེ་དོན་མི་འགྱུར་གྱི་ཐེ་ཚོམ་ཡིན། སྒྲ་རྟག་གམ་མི་
རྟག་སྙམ་དུ་རྩེ་གཉིས་མཉམ་པ་ལྟ་བུ་ཆ་མཉམ་པའི་ཐེ་ཚོམ་ཡིན་ཟེར་ན། འོ་ན། དེ་གསུམ་
པོ་གང་རུང་ཡིན་ན་ཐེ་ཚོམ་ཡིན་དགོས་པར་ཐལ། འདོད་པའི་ཕྱིར། འདོད་ན། ཉན་ཐོས་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དགྲ་བཅོམ་པའི་རྒྱུད་ཀྱི་གཟུགས་ཕྱི་རོལ་དོན་གྱིས་གྲུབ་བམ་མ་གྲུབ་ཕལ་ཆེར་མ་གྲུབ་
ལས་ཆེ་སྙམ་པའི་ཐེ་ཚོམ་ཆོས་ཅན། ཐེ་ཚོམ་ཡིན་པར་ཐལ། དེ་གསུམ་པོ་གང་རུང་ཡིན་
པའི་ཕྱིར། དེར་ཐལ། དོན་འགྱུར་གྱི་ཐེ་ཚོམ་ཡིན་པའི་ཕྱིར། དེར་ཐལ། དེའི་རྒྱུད་ཀྱི་དོན་
འགྱུར་གྱི་ཐེ་ཚོམ་ཡོད་པའི་ཕྱིར། དེར་ཐལ། དེ་རྟོགས་དགོས་ཀྱི་ཉན་ཐོས་དགྲ་བཅོམ་པ་
ཡོད་པའི་ཕྱིར། གོང་དུ་འདོད་ན། དེ་ཆོས་ཅན། ཉོན་མོངས་ཡིན་པར་ཐལ། ཐེ་ཚོམ་ཡིན་
པའི་ཕྱིར། ཁྱབ་སྟེ། རྩ་ཉོན་དྲུག་པོ་གང་རུང་ཡིན་ན་ཉོན་མོངས་ཡིན་པས་ཁྱབ་པ་གང་ཞིག །
རྩ་ཉོན་དྲུག་འདྲེན་ཚུལ་ཡོད་པའི་ཕྱིར། དེ་བཞིན་དུ་ཐེ་ཚོམ་དང་མཚུངས་ལྡན་གྱི་གཙོ་
སེམས་འཕེན། ཡང་ཁ་ཅིག །རང་ཡུལ་ལ་རྩེ་གཉིས་པའི་སེམས་བྱུང་དེ་དེའི་མཚན་ཉིད་
ཟེར་ན། ཐེ་ཚོམ་དང་མཚུངས་ལྡན་གྱི་ཤེས་རབ་ཅན་ཆོས་ཅན། དེར་ཐལ། དེའི་ཕྱིར།
རྟོགས་གྲུབ་སྟེ། དེ་དང་མཚུངས་ལྡན་གྱི་སེམས་བྱུང་ཡིན་པའི་ཕྱིར། འདོད་ན། ལྟ་མིན་
ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ལྟ་བ་ཡིན་པའི་ཕྱིར། གཞན་ཡང་། ཐེ་
ཚོམ་དང་མཚུངས་ལྡན་གྱི་ཚོར་བ་དང་། སེམས་པ་རེ་རེ་ནས་ཆོས་ཅན། ཐེ་ཚོམ་ཡིན་པར་ཐལ།
རྩེ་གཉིས་པའི་བློ་ཡིན་པའི་ཕྱིར། འདོད་ན། རྩ་ཉོན་ཡིན་པར་ཐལ། ཐེ་ཚོམ་ཡིན་པའི་ཕྱིར།
འདོད་མི་ནུས་ཏེ། ཀུན་འགྲོ་ཡིན་པའི་ཕྱིར། ཡང་ཁ་ཅིག་ན་རེ། རང་ཡུལ་ལ་རྩེ་གཉིས་
པའི་རྣམ་པ་ཅན་གྱི་ཉོན་མོངས་དེའི་མཚན་ཉིད་ཟེར་ན། ཐེ་ཚོམ་དང་མཚུངས་ལྡན་གྱི་ཉེ་
ཉོན་ཆོས་ཅན། དེར་ཐལ། དེའི་ཕྱིར། རྟགས་སླ། འདོད་ན། རྩ་ཉོན་ཡིན་པར་ཐལ་ལོ། ཡང་
ཁ་ཅིག །དེ་འདྲ་བའི་རྩ་ཉོན་དེ་དེའི་མཚན་ཉིད་ཟེར་ན། ཐེ་ཚོམ་དང་མཚུངས་ལྡན་གྱི་
ཆགས་པ་ཆོས་ཅན། དེར་ཐལ། དེའི་ཕྱིར། རྟགས་སླ། འདོད་མི་ནུས་ཏེ། དེ་དང་མཚུངས་
ལྡན་གྱི་བློ་ཡིན་པའི་ཕྱིར། འཁོར་གསུམ། རང་ལུགས་ལ། རང་ཡུལ་ལ་རང་སྟོབས་ཀྱིས་



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
བློ་རྩེ་གཉིས་པ་བྱེད་པའི་ཆ་ནས་བཞག་བའི་རྩ་ཉོན་དེ། ཐེ་ཚོམ་གྱི་མཚན་ཉིད། དེ་ལ་དབྱེ་
ན་དོན་འགྱུར་གྱི་ཐེ་ཚོམ། དོན་མི་འགྱུར་གྱི་ཐེ་ཚོམ། ཆ་མཉམ་གྱི་ཐེ་ཚོམ་དང་གསུམ་ཡོད། དང་
པོ་ནི། སྒྲ་རྟག་གམ་མི་རྟག་ཕལ་ཆེར་མི་རྟག་ལས་ཆེ་སྙམ་པའི་ཐེ་ཚོམ་ལྟ་བུ། གཉིས་པ་ནི། སྒྲ་
རྟག་གམ་མི་རྟག་ཕལ་ཆེར་རྟག་ལས་ཆེ་སྙམ་པའི་ཐེ་ཚོམ་ལྟ་བུ། གསུམ་པ་ནི། སྒྲ་རྟག་
གམ་མི་རྟག་ཇི་འདྲ་བ་ཞིག་ཡིན་སྙམ་པའི་ཐེ་ཚོམ་ལྟ་བུ། །
རྩ་བའི་ས་བཅད་དྲུག་པ་དང་བདུན་པ་མངོན་རྗེས་བཤད་པ་ལ། བློ་རིག་གསུམ་དུ་
དབྱེ་བ་ནི། རང་མཚན་སྣང་ཡུལ་དུ་བྱེད་པའི་མངོན་སུམ་བཤད་པ་དང་། སྤྱི་མཚན་བཟུང་
ཡུལ་དུ་བྱེད་པའི་རྟོག་པ་བཤད་པ་དང་། མེད་པ་གསལ་སྣང་ཅན་བཟུང་ཡུལ་བྱེད་པའི་
རྟོག་མེད་ལོག་ཤེས་བཤད་པ་དང་གསུམ། དང་པོ་དེ་ཉིད་འཆད་པར་བྱེད་པ་ལ། སློབ་
དཔོན་ཕྱོགས་གླང་གི་ཚད་མ་མདོ་ལས། མིང་དང་རིགས་སོགས་སྦྱོར་བ་ཡི། །རྟོག་པ་དང་
བྲལ་མངོན་སུམ་མོ། །ཞེས་པའི་གཞུང་འདི་བྱུང་། གཉིས་པ་དེ་ཉིད་འཆད་པར་བྱེད་པ་ལ། མིང་
དང་རིགས་སོགས་སྦྱོར་བ་ཡི། །རྟོག་པ་ཞེས་པའི་གཞུང་འདི་བྱུང་། གསུམ་པ་དེ་ཉིད་
འཆད་པར་བྱེད་པ་ལ། མངོན་སུམ་ལྟར་སྣང་རབ་རིབ་བཅས། །ཞེས་པའི་གཞུང་འདི་བྱུང་།
འདིའི་སྐབས་སུ་མཐའ་དཔྱད་པ་ལ། དགག་བཞག་སྤང་གསུམ། དང་པོ་ལ། ཁ་ཅིག །སྒྲ་
དོན་འདྲེས་པར་འཛིན་པའི་ཞེན་རིག་དེ། རྟོག་པའི་མཚན་ཉིད་ཟེར་ན། བ་ལང་གི་རྒྱུད་ཀྱི་
བུ་འཛིན་རྟོག་པ་ཆོས་ཅན། སྒྲ་དོན་འདྲེས་པར་འཛིན་པའི་རྟོག་པ་ཡིན་པར་ཐལ། རྟོག་པ་
ཡིན་པའི་ཕྱིར། འདོད་ན། དེ་ཆོས་ཅན། སྒྲ་སྤྱི་འཛིན་པའི་རྟོག་པ་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། བརྡ་མི་ཤེས་པའི་གང་ཟག་གི་རྒྱུད་ཀྱི་རྟོག་པ་ཡིན་པའི་ཕྱིར། ཡང་
ཁ་ཅིག །བརྡ་ཤེས་པའི་གང་ཟག་གི་རྒྱུད་ཀྱི་རྟོག་པ་ཡིན་ན། སྒྲ་དོན་འདྲེས་པར་འཛིན་པའི་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རྟོག་པ་ཡིན་པས་ཁྱབ་ཟེར་ན། ཉན་ཐོས་ཀྱི་སྦྱོར་ལམ་དྲོད་ཀྱི་སྒོམ་བྱུང་དུ་གྱུར་པའི་རྟོག་པ་
ཆོས་ཅན། སྒྲ་དོན་འདྲེས་པར་འཛིན་པའི་རྟོག་པ་ཡིན་པར་ཐལ། འདོད་པའི་ཕྱིར།
འདོད་ན། སྒྲ་སྤྱི་འཛིན་པའི་རྟོག་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སྒོམ་
བྱུང་དུ་གྱུར་བའི་བློ་ཡིན་པའི་ཕྱིར། །
གཉིས་པ་རང་གི་ལུགས་ལ། སྒྲ་དོན་འདྲེས་རུང་དུ་འཛིན་པའི་ཞེན་རིག་དེ། རྟོག་
པའི་མཚན་ཉིད་ཡིན་ཏེ། སྒྲ་དོན་འདྲེས་རུང་ཞེས་པས་སྒྲ་དོན་འདྲེས་པར་འཛིན་པས་མ་
ཁྱབ་པ་དེ་བསྟན། ཞེན་རིག་ཅེས་པས་དེ་དང་རྟོག་བྲལ་གྱི་གཞི་མཐུན་ཡོད་པ་གཅོད་པ་
ཡིན་པའི་ཕྱིར། དེ་ལ་དབྱེ་ན་རྟོག་པ་དོན་མཐུན་དང་། དོན་མི་མཐུན་གཉིས་ཡོད། རང་
ཡུལ་ཡོད་པའི་རྟོག་པ་དང་རྟོག་པ་དོན་མཐུན་དོན་གཅིག །རང་ཡུལ་མེད་པའི་རྟོག་པ་དང་
རྟོག་པ་དོན་མི་མཐུན་དོན་གཅིག །ཐབས་ཁྱད་པར་ཅན་གྱི་རྟོག་པ་དང་། ཟག་ཟད་གྱི་ཏིང་
ངེ་འཛིན་དུ་གྱུར་བའི་རྟོག་པའི་ཡུལ་མེད་ཀྱང་། རང་ཡུལ་མེད་པའི་རྟོག་པ་མ་ཡིན་ནོ། །
ཡང་དེ་ལ་དབྱེ་ན། ཐོས་བསམ་སྒོམ་གསུམ་དུ་གྱུར་བའི་དེ་གསུམ་ཡོད། སྒྲ་སྤྱི་ཙམ་གྱི་སྒོ་
ནས་འཛིན་པའི་རྟོག་པ་དེ། ཐོས་བྱུང་དུ་གྱུར་བའི་རྟོག་པའི་མཚན་ཉིད། དོན་ལ་བསམ་
ནས་ངེས་པ་རྙེད་པའི་ཞེན་རིག་དེ། བསམ་བྱུང་དུ་གྱུར་བའི་རྟོག་པའི་མཚན་ཉིད། བསམ་
བྱུང་གི་དོན་ལ་ཡང་དང་ཡང་དུ་འདྲིས་པར་བྱས་པའི་ཁམས་གོང་མའི་སས་བསྡུས་ཀྱི་ཞེན་
རིག་དེ། སྒོམ་བྱུང་དུ་གྱུར་བའི་རྟོག་པའི་མཚན་ཉིད། །
རྩ་བའི་ས་བཅད་གཉིས་པ། བློ་རིག་དྲུག་ཏུ་དབྱེ་བ་ལ་དྲུག་ལས། ཚད་མ་དང་ཚད་
མིན་གྱི་རྣམ་གཞག་འཆད་པ་ལ། སློབ་དཔོན་ཕྱོགས་གླང་གི་ཚད་མ་མདོ་ལས། ཚད་མར་
གྱུར་བ་འགྲོ་ལ་ཕན་བཞེད་པ། །ཞེས་པའི་ཚད་མར་གྱུར་ཞེས་པའི་ཚད་མ་དེའི་མཚན་ཉིད་
44



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
ཀྱི་ཟུར་གཅིག་སློབ་དཔོན་ཆོས་གྲགས་ཀྱིས་འཆད་པ་ལ། ཚད་མ་བསླུ་མེད་ཅན་ཤེས་པ། །
དོན་བྱེད་ནུས་པར་གནས་པ་ནི། །མི་བསླུ་ཞེས་པ་དང་། དེའི་མཚན་ཉིད་ཀྱི་ཟུར་གཅིག་
འཆད་པ་ལ། མ་ཤེས་དོན་གྱི་གསལ་བྱེད་ཀྱང་། །ཞེས་པའི་གཞུང་འདི་བྱུང་། ཚད་མའི་
གྲངས་ངེས་དེ་ཉིད་འཆད་པར་བྱེད་པ་ལ། སློབ་དཔོན་ཕྱོགས་གླང་གི་ཚད་མ་མདོ་ལས། མངོན་
སུམ་དང་ནི་རྗེས་སུ་དཔག །ཚད་མའོ་མཚན་ཉིད་གཉིས་གཞལ་བྱ། །ཞེས་པའི་དོན་སློབ་
དཔོན་ཆོས་གྲགས་ཀྱིས་འཆད་པ་ལ། ལེའུ་གསུམ་པ་ལས། གཞལ་བྱ་གཉིས་ཕྱིར་ཚད་
མ་གཉིས། །ཞེས་པའི་གཞུང་འདི་བྱུང་། གྲངས་ངེས་ཀྱི་དགོས་པ་དེ་ཉིད་འཆད་པར་བྱེད་པ་ལ།
རྣམ་འགྲེལ་ལེའུ་གསུམ་པ་ལས། དེའི་ཕྱིར་ཚད་མ་གཉིས་མཐོང་བའི། །གཅིག་དང་
གསུམ་ལ་སོགས་པ་སེལ། །ཞེས་དང༌། དེའི་དོན་ཐར་འབྱུང་སྦས་པས་འཆད་པ་ལ་རྟོག་
གེའི་སྐད་ལས། གཉིས་ཞེས་སྨོས་པས་གཅིག་དང་གསུམ་དང་བཞི་དང་། ལྔ་དང་དྲུག་དང་
བདུན་དུ་འདོད་པ་སེལ་བ་ཡིན་པའི་ཕྱིར། ཞེས་གསུངས། དེ་བཞིན་དུ་ཛེ་ཏཱ་རི་དང་། རིན་
ཆེན་རྡོ་རྗེ་དང་། ཀཱ་མ་ལ་ཤཱི་ལ་སོགས་ཀྱིས་བཞེད་པ་ཡིན་པའི་ཕྱིར། མཐའ་དཔྱད་པ་ལ་
དགག་གཞག་སྤང་གསུམ། དང་པོ་ནི། ཚད་མའི་ངོ་བོ་ལ་དཔྱད་པ། གྲངས་ངེས་ལ་
དཔྱད་པ། གྲངས་ངེས་ཀྱི་དགོས་པ་ལ་དཔྱད་པ་དང་བཅས་པ་གསུམ། དང་པོ་ལ་ཁ་ཅིག །
མི་བསླུ་བའི་ཤེས་པ་ཚད་མའི་མཚན་ཉིད་ཡིན་ཏེ། ཚད་མ་བསླུ་མེད་ཅན་ཤེས་པ། །ཞེས་
གསུངས་པའི་ཕྱིར་ཟེར་ན། མ་ཁྱབ། འོ་ན། བཅད་ཤེས་ཆོས་ཅན། ཚད་མ་ཡིན་པར་ཐལ། མི་
བསླུ་བའི་ཤེས་པ་ཡིན་པའི་ཕྱིར། དེར་ཐལ། བཅད་ཤེས་ཡིན་པའི་ཕྱིར། གོང་དུ་འདོད་ན། དེ་
ཆོས་ཅན། རང་འདྲེན་བྱེད་ཀྱི་བློ་སྔ་མས་མ་རྟོགས་པའི་དོན་གསར་དུ་རྟོགས་པའི་བློ་ཡིན་
པར་ཐལ། ཚད་མ་ཡིན་པའི་ཕྱིར། ཁྱབ་སྟེ། རང་འདྲེན་བྱེད་ཀྱི་བློ་སྔ་མས་ཡང་དང་ཡང་དུ་
45



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རྟོགས་ཟིན་པའི་བློ་གཅིག་ཚད་མ་ལ་འཇོག་ན་ཚད་མའི་གྲངས་ངེས་ཐུག་མེད་དུ་འགྱུར་
བའི་སྐྱོན་ཡོད་པའི་ཕྱིར། མ་ཤེས་དོན་གྱིས་གསལ་བྱེད་ཀྱང་། །ཞེས་པ་གཉིས་སྨོས་པའི་
ནུས་པ་ཞིག་ཡོད་པའི་ཕྱིར། དེར་ཐལ། ཚད་མ་མདོ་ལས། ཡང་ཡང་ཤེས་པ་མ་ཡིན་ཏེ། །
ཐུག་པ་མེད་འགྱུར་དྲན་སོགས་བཞིན། །ཞེས་གསུངས་པའི་ཕྱིར། གཞན་ཡང་། མི་བསླུ་
བའི་ཤེས་པ་ཡིན་ན། ཚད་མ་ཡིན་པས་མ་ཁྱབ་པར་ཐལ། ཚད་མའི་མཚན་ཉིད་ཀྱི་ཟུར་དུ་
གསར་དུ་ཞེས་སྨོས་པས་རྟོགས་ཟིན་རྟོགས་པའི་རིག་པ་དང་བློ་གཞན་གྱིས་བཟུང་བ་ལ་
སོགས་པ་ཚད་མ་ཡིན་པ་སེལ་བ་ཡིན་པའི་ཕྱིར། ཞེས་འཆད་པ་ལ་ཛེ་ཏཱ་རིའི་བྱིས་པ་འཇུག་
པའི་རྟོག་གེ་ལས། མ་བཟུང་བ་འཛིན་པ་སྨོས་པས་ནི་དྲན་པ་ལ་སོགས་པ་བསལ་ལོ། །ཞེས་
གསུངས་པའི་ཕྱིར། ཁ་ཅིག །མི་བསླུ་བ་དང་ཤེས་པ་ཞེས་པ་གཉིས་ཀྱིས་བསལ་བྱའི་ལོག་
རྟོག་ཐ་དད་པ་མེད་ཟེར་བ་དང་། ཁ་ཅིག །སྔ་མའི་བསལ་བྱ་ཡིན་ན་ཕྱི་མའི་བསལ་བྱ་ཡིན་
པས་ཁྱབ། ཕྱི་མའི་བསལ་བྱ་ཡིན་ན་སྔ་མའི་བསལ་བྱ་ཡིན་པས་ཁྱབ་ཟེར་ན། འོ་ན། ཤེས་
པ་ཞེས་པའི་དོན་ཚང་ན་མི་བསླུ་བ་ཞེས་བའི་དོན་ཚང་བས་ཁྱབ་པར་ཐལ། འདོད་པའི་ཕྱིར། །
འདོད་ན། སྨིག་རྒྱུ་ཆུར་འཛིན་གྱི་མིག་ཤེས་ཆོས་ཅན། ཁྱོད་ལ་མི་བསླུ་བ་ཞེས་པའི་དོན་
ཚང་བར་ཐལ། ཤེས་པ་ཞེས་པའི་དོན་ཚང་པའི་ཕྱིར། དེར་ཐལ། ཤེས་པ་ཡིན་པའི་ཕྱིར།
འདོད་མི་ནུས་ཏེ། རང་གི་བཅད་དོན་རྙེད་པའི་ཤེས་པ་མ་ཡིན་པའི་ཕྱིར། ཞེས་འཆད་པར་
བྱེད་པ་ལ། ཛེ་ཏཱ་རིས་བྱིས་པ་འཇུག་པའི་རྟོག་གེ་ལས། བསླུ་བ་མེད་པ་ཅན་ཞེས་སྨོས་པས་
བསླུ་བར་བྱེད་པའི་སྨིག་རྒྱུ་ལ་ཆུར་འཛིན་པ་ལ་སོགས་པ་བསལ་ལོ། །ཞེས་གསུངས་པའི་ཕྱིར།
གཞན་ཡང་། མི་བསླུ་བ་ཞེས་བའི་དོན་ཚང་ན་ཤེས་པ་ཞེས་པའི་དོན་ཚང་བས་ཁྱབ་པར་ཐལ།
འདོད་པའི་ཕྱིར། འདོད་ན། མེས་བཙོ་བ་དང་བསྲེགས་པ་ལ་ཆོས་ཅན། ཤེས་པ་ཞེས་པའི་



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
དོན་ཚང་བར་ཐལ། མི་བསླུ་བ་ཞེས་པའི་དོན་ཚང་བའི་ཕྱིར། དེར་ཐལ། མི་བསླུ་བ་ཡིན་
པའི་ཕྱིར། དེར་ཐལ། སྐབས་འདིར་མི་བསླུ་བ་དེ་ལ་ཡུལ་མི་བསླུ་བ་དང་ཡུལ་ཅན་མི་བསླུ་
བ་གཉིས་ཡོད་པའི་ཕྱིར་ཞེས་འཆད་པ་ལ། སློབ་དཔོན་ལྷ་དབང་བློའི་འགྲེལ་པ་ལས། དོན་གྱི་
རང་གི་ནུས་པ་གྲུབ་ནས་ཇི་ལྟར་འདོད་པའི་དོན་དེ་ལྟ་བུའི་ངོ་བོ་ནི་མི་བསླུ་བ་ནི་ཡུལ་གྱི་
ཆོས་དང་། ཞེས་དང་། ཡང་དེ་ཉིད་ལས། ཤེས་པ་མི་བསླུ་བ་ནི་ཡུལ་ཅན་གྱི་ཆོས་ཡིན་ནོ། །
ཞེས་གསུངས་པའི་ཕྱིར། ཁ་ཅིག་ན་རེ། ཡུལ་ཅན་བསླུ་བ་མེད་པ་ཅན་ཡིན་ན། ཤེས་པ་ཡིན་
པས་ཁྱབ་ཟེར་ན། མེས་བུད་ཤིང་བསྲེགས་ཞེས་པའི་ངག་ཆོས་ཅན། ཤེས་པ་ཡིན་པར་ཐལ།
ཡུལ་ཅན་བསླུ་བ་མེད་པ་ཅན་ཡིན་པའི་ཕྱིར། དེར་ཐལ། བདེན་པའི་དོན་ཅན་གྱི་ངག་ཡིན་
པའི་ཕྱིར། ཁ་ཅིག །རང་ཡུལ་ལ་མ་འཁྲུལ་བའི་ཡུལ་ཅན་བསླུ་བ་མེད་པ་ཅན་ཡིན་ན། ཤེས་
པ་ཡིན་པས་ཁྱབ་ཟེར་ན། རང་ཡུལ་དུ་གྱུར་པའི་གཟུགས་ལ་མ་འཁྲུལ་བའི་མིག་དབང་
ཆོས་ཅན། ཤེས་པ་ཡིན་པར་ཐལ། རང་ཡུལ་ལ་མ་འཁྲུལ་པའི་ཡུལ་ཅན་བསླུ་བ་མེད་པ་
ཅན་ཡིན་པའི་ཕྱིར། དེར་ཐལ། དེ་འདྲའི་མིག་དབང་ཡོད་པའི་ཕྱིར། དེར་ཐལ། དེ་འདྲའི་
མིག་དབང་དང་སྒྲ་ལ་སོགས་པ་ཤེས་པ་ཡིན་པ་བཅད་པའི་ཕྱིར་དུ་ཤེས་པ་ཞེས་སྨོས་
པའི་ཕྱིར། ཞེས་འཆད་པར་བྱེད་པ་ལ། བྱིས་པ་འཇུག་པའི་རྟོག་གེ་ལས། ཤེས་པ་ཞེས་
སྨོས་པས་ནི་ཤེས་པ་མ་ཡིན་པའི་དབང་པོ་ལ་སོགས་པ་བསལ་ལོ། །ཞེས་གསུངས་པའི་ཕྱིར།
གཉིས་པ་རང་གི་ལུགས་ལ། གསར་དུ་མི་བསླུ་བའི་རིག་པ། ཚད་མའི་མཚན་ཉིད་
ཡིན་ཏེ། གསར་དུ་ཞེས་སྨོས་པས་བཅད་ཤེས་དང་རྟོགས་ཟིན་རྟོགས་པའི་རིག་པ་རྣམས་
ཚད་མ་ཡིན་པ་གཅོད། མི་བསླུ་བ་ཞེས་སྨོས་པས་རང་ཡུལ་ལ་འཁྲུལ་བའི་ལོག་ཤེས་
སོགས་ཚད་མ་ཡིན་པ་གཅོད། རིག་པ་ཞེས་སྨོས་པས་བྱེ་བྲག་སྨྲ་བས་མིག་དབང་གཟུགས་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཅན་པ་ཚད་མར་འདོད་པ་དང་། རིག་བྱེད་པས་རིག་བྱེད་རྟག་པ་དང་རང་བྱུང་གི་ཚད་མར་
འདོད་པ་ལ་སོགས་པ་གཅོད་པ་ཡིན་པའི་ཕྱིར། །
གསུམ་པ་རྩོད་པ་སྤོང་བ་ལ་ཁོ་ན་རེ། རྣམ་མཁྱེན་ཆོས་ཅན། ཁྱོད་སྐད་ཅིག་གཉིས་
པ་ཚད་མ་མ་ཡིན་པར་ཐལ། དེ་བཅད་ཤེས་ཡིན་པའི་ཕྱིར། དེར་ཐལ། དེ་རྟོགས་ཟིན་
རྟོགས་པའི་རིག་པ་ཡིན་པའི་ཕྱིར། དེར་ཐལ། དེ་སྐད་ཅིག་དང་པོས་ཆོས་ཐམས་ཅད་
གསར་དུ་རྟོགས་པའི་ཕྱིར་ན་མ་ཁྱབ་སྟེ། དེ་སྐད་ཅིག་དང་པོས་ཆོས་ཐམས་ཅད་གསར་དུ་
རྟོགས་ཀྱང་། དེ་སྐད་ཅིག་གཉིས་པས་ཀྱང་རང་དང་དུས་མཉམ་དུ་གྲུབ་པ་དང་བྱུང་བ་
རྣམས་བྱུང་བ་ལྟར་དུ་གཅིག་ཅར་དུ་གསར་དུ་རྟོགས་པའི་ཕྱིར། རྟོག་གེའི་སྐད་ལས། དེའི་
སྤྱོད་ཡུལ་སྔར་མེད་པ་ཡིན་པའི་སྔར་མ་རྟོགས་པའི་སྤྱོད་ཡུལ་ཅན་ནོ། །ཞེས་གསུངས་པའི་ཕྱིར།
འདོད་མི་ནུས་ཏེ། རྣམ་བཤད་ལས་ཁོ་བོས་ནི་ཇི་ཙམ་ཁ་ནང་དུ་ཕྱོགས་ཏེ་བསམ་ཀྱང་།
ཚད་མ་མ་ཡིན་པའི་ཀུན་མཁྱེན་དང་ཚད་མ་ལ་གསར་རྟོགས་ཀྱིས་མ་ཁྱབ་པ་མ་ཚོར་རོ། ཞེས་
གསུངས་པའི་ཕྱིར། ཡང་ཁ་ཅིག །ཚད་མ་ཡིན་ན་རང་གི་སྣང་ཡུལ་ལ་གསར་དུ་མི་བསླུ་
བས་ཁྱབ་པར་ཐལ། ཚད་མ་ཡིན་ན་རང་གི་གཞལ་བྱ་ལ་གསར་དུ་མི་བསླུ་བས་ཁྱབ་པའི་
ཕྱིར་ན་མ་ཁྱབ། འོ་ན། རྗེས་དཔག་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། རང་
གི་སྣང་ཡུལ་ལ་འཁྲུལ་བའི་ཕྱིར། དེར་ཐལ། དོན་སྤྱི་དོན་དུ་འཁྲུལ་ནས་འཛིན་པའི་བློ་
ཡིན་པའི་ཕྱིར། དེར་ཐལ། རྟོག་པ་ཡིན་པའི་ཕྱིར། གཞན་ཡང་། མངོན་སུམ་སྐད་ཅིག་
གཉིས་པ་ཆོས་ཅན། བཅད་ཤེས་མ་ཡིན་པར་ཐལ། ཚད་མ་ཡིན་པའི་ཕྱིར་སྟེ། གསར་དུ་མི་
བསླུ་བའི་རིག་པ་ཡིན་པའི་ཕྱིར་། དེར་ཐལ། དེས་གསར་དུ་འཇལ་རྒྱུའི་གཟུགས་ཡོད་
པའི་ཕྱིར། དེར་ཐལ། དེ་དང་དུས་མཉམ་དུ་གྲུབ་པའི་གཟུགས་ཡོད་པའི་ཕྱིར་ན། མ་
48



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
ཁྱབ་སྟེ། དེ་དང་དུས་མཉམ་དུ་གྲུབ་པའི་ཆོས་ཐམས་ཅད་དེས་ཅིག་ཅར་དུ་གསར་དུ་
རྟོགས་མི་ནུས་པའི་ཕྱིར། གཞན་ཡང་། སྒྲ་མི་རྟག་པར་རྟོགས་པའི་རྗེས་དཔག་གིས་དྲངས་
པའི་ངེས་ཤེས་ཆོས་ཅན། ཚད་མ་ཡིན་པར་ཐལ། དེའི་ཚད་མ་དེ་ཡིན་པའི་ཕྱིར། དེར་ཐལ། སྒྲ་
མི་རྟག་པ་གསར་དུ་བྱུང་བ་གང་ཞིག །ཁྱོད་དེ་འཇལ་བའི་ཚད་མ་ཡིན་པའི་ཕྱིར་ན་མ་ཁྱབ། དང་
པོ་གྲུབ་སྟེ། དངོས་པོ་ཡིན་པའི་ཕྱིར། ཡང་ཁོ་ན་རེ། ཚད་མ་ཡིན་ན། རང་གིས་གསར་དུ་
གཅོད་རྒྱུའི་སྒྲོ་འདོགས་མེད་པས་ཁྱབ་པར་ཐལ། རྗེས་དཔག་ལ་དེའི་ཕྱིར། དེར་ཐལ། སྒྲ་
མི་རྟག་རྟོགས་ཀྱི་རྗེས་དཔག་ལ་དེའི་ཕྱིར། དེར་ཐལ། སྒྲ་མི་རྟག་པར་སྒྲུབ་པའི་རྗེས་ཁྱབ་
འཇལ་བའི་ཚད་མས་སྒྲ་རྟག་འཛིན་ལ་སྒྲོ་འདོགས་བཅད་ཟིན་པའི་ཕྱིར་ན་ཁ་ཅིག་མ་
ཁྱབ་ཟེར། དེར་ཐལ། སྒྲ་ལ་རྟག་པར་མཐའ་གཅིག་ཏུ་འཛིན་པའི་སྒྲོ་འདོགས་བཅད་ཟིན་
པའི་ཕྱིར་ན་མ་ཁྱབ་སྟེ། དེས་གསར་དུ་གཅོད་རྒྱུའི་རྩེ་གཉིས་པ་ཅན་གྱི་སྒྲོ་འདོགས་ཡོད་
པའི་ཕྱིར། དེ་ལ་ཁ་ཅིག་ན་རེ། སྒྲ་མི་རྟག་རྟོགས་ཀྱི་རྗེས་དཔག་གིས་སྒྲ་རྟག་འཛིན་གྱི་སྒྲོ་
འདོགས་ལྷན་སྐྱེས་ལ་མི་གནོད་པར་ཐལ། དེས་དེ་ལྷན་སྐྱེས་ཀྱི་སྒྲ་རྟག་འཛིན་ལ་སྒྲོ་
འདོགས་བཅད་པའི་ཕྱིར་ཟེར་ན་མ་ཁྱབ། དེས་དེ་ལྷན་སྐྱེས་ཀྱི་ཞེན་ཡུལ་མེད་པར་རྟོགས་
ཀྱང་དེ་ལ་མི་གནོད་པའི་ཁྱད་པར་འཐད་པའི་ཕྱིར། དེར་ཐལ། རྣམ་བཤད་ལས། སྒྲ་མི་
རྟག་རྟོགས་ཀྱི་རྗེས་དཔག་གིས་སྒྲ་རྟག་འཛིན་གྱི་སྒྲོ་འདོགས་ལྷན་སྐྱེས་ཀྱི་ཞེན་ཡུལ་མེད་
པར་རྟོགས་ཀྱང་། ཀུན་བཏགས་མངོན་གྱུར་ལ་གནོད་ཀྱི། ལྷན་སྐྱེས་ལ་མི་གནོད་པ་
བཞིན་ནོ། །ཞེས་གསུངས་པའི་ཕྱིར་ན་ཤིན་ཏུ་མ་ཁྱབ་སྟེ། རྗེས་དཔག་དེས་ཀུན་བཏགས་
མངོན་དུ་གྱུར་བ་རེ་ཞིག་ལྡོག་ཀྱང་ལྷན་ཅིག་ཡང་ཡང་སྐྱེ་བ་ལ་མི་གནོད་པའི་དོན་ཡིན་
པའི་ཕྱིར། ཡང་རྒྱ་གར་བ་ཁ་ཅིག་གིས་ཀྱང་། ཆོས་གྲགས་ཀྱི་ལུགས་ལ་ཐལ་འགྱུར་བ་



)
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ལྟར་མི་བསླུ་བའི་ཤེས་པ་ཙམ་ཚད་མའི་མཚན་ཉིད་དུ་འཇོག་རིགས་པར་ཐལ། ཚད་མ་
བསླུ་མེད་ཅན། ཞེས་གསུངས་པའི་ཕྱིར་ན་མ་ཁྱབ་སྟེ། ལུང་དེ་ཚད་མའི་མཚན་ཉིད་མི་བསླུ་
བའི་ཤེས་པ་བསྟན་པ་ལ། དེ་ཙམ་གྱིས་ཆོག་གམ་ཞེ་ན་མི་ཆོག་ཅེས་དོན་གྱིས་འཕངས་པའི་
སྔར་མ་བཅད་པའམ་མ་བཟུང་བའི་དོན་གསར་རྟོགས་དེ་ཡང་དགོས་ཞེས་འཆད་པ་ལ། མ་
ཤེས་དོན་གྱི་གསལ་བྱེད་ཀྱང་། །ཞེས་གསུངས་པའི་ཕྱིར། དེས་ཀྱང་སྒྲ་སྨོས་པ་ལ་དགོས་
པ་ཡོད་པའི་ཕྱིར། དེར་ཐལ། དེ་གཉིས་ཀྱིས་ཚད་མའི་མཚན་ཉིད་ཀྱི་ཆ་རེ་བསྟན་པའི་
ཕྱིར་ཏེ། ལྷ་དབང་བློས། ཚད་མ་བསླུ་མེད་ཅན་ཤེས་པ། །ཞེས་པས་ཚད་མའི་མཚན་ཉིད་
གཅིག་བསྟན་ཏེ། མ་ཤེས་དོན་གྱི་གསལ་བྱེད་ཀྱང་། །ཞེས་པས་ཚད་མའི་མཚན་ཉིད་
གཅིག་བསྟན་ཏོ། །ཞེས་གསུངས་པའི་ཕྱིར། དེ་ལ་ཁ་ཅིག་ན་རེ། དེ་གཉིས་ཀྱིས་ཚད་མའི་
མཚན་ཉིད་མི་འདྲ་བ་གཉིས་བསྟན་པར་ཐལ། ལུང་དེའི་ཕྱིར་ན་མ་ཁྱབ། དེ་གཉིས་ཀྱིས་
ཚད་མའི་མཚན་ཉིད་ཀྱི་ཆ་རེ་བསྟན་པ་ལུང་དེའི་དོན་ཡིན་པའི་ཕྱིར། ཡང་ཁ་ཅིག །རྒྱན་
མཁན་པོའི་ལུགས་ལ། ཚད་མ་བསླུ་མེད་ཅན་ཤེས་པ། །མི་བསླུ་ཞེས་པས་དོན་དམ་པའི་
ཚད་མའི་མཚན་ཉིད་དངོས་སུ་བསྟན། མ་ཤེས་དོན་གྱི་གསལ་བྱེད་ཀྱང་། །ཞེས་པས་ཀུན་
རྫོབ་པའི་ཚད་མའི་མཚན་ཉིད་བསྟན་པ་ཁོ་ན་ཡིན་ཟེར་ན། འོ་ན། ཚད་མ་བསླུ་མེད་ཅན་
ཤེས་པ། །ཞེས་སོགས་རྒྱན་མཁན་པོའི་ལུགས་ཀྱི་ཚད་མ་སྤྱིའི་མཚན་ཉིད་འཆད་བྱེད་མ་ཡིན་
པར་ཐལ། འདོད་པའི་ཕྱིར། འདོད་མི་ནུས་ཏེ། དེས་དེའི་ལུགས་ལ་དོན་དམ་པའི་ཚད་
མའི་མཚན་ཉིད་དངོས་སུ་བསྟན་པའི་སྟེང་དུ་ཚད་མ་སྤྱིའི་མཚན་ཉིད་ཀྱང་དངོས་སུ་
བསྟན་པའི་ཕྱིར། །
ཚད་མའི་དབྱེ་བ་དེ་འཆད་པ་ལ། རང་ལས་རང་གི་ངོ་བོ་རྟོགས། །ཞེས་སོགས་རྐང་
5O



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
པ་བཞི་བྱུང་། འདིའི་སྐབས་སུ་མཐའ་དཔྱད་པ་ལ་གསུམ། དང་པོ་ལ་ཁ་ཅིག །ཚད་མ་
ཡིན་ན་རང་ལས་ངེས་ཀྱི་ཚད་མ་ཡིན་པས་ཁྱབ་ཟེར་ན། རྒྱང་རིང་པོ་ནས་ཡལ་འདབ་ཅན་
གྱི་ཤིང་རང་གི་ངོ་བོ་ངེས་ལ་ཁྱད་པར་མ་ངེས་པའི་དབང་པོའི་མངོན་སུམ་ཆོས་ཅན།
དེར་ཐལ། དེའི་ཕྱིར། དེ་མངོན་སུམ་ཚད་མ་ཡིན་པའི་ཕྱིར། གོང་དུ་འདོད་མི་ནུས་ཏེ། དེ་
གཞན་ལས་ངེས་ཀྱི་ཚད་མ་ཡིན་པའི་ཕྱིར། དེར་ཐལ། སྤྱི་རང་ལས་ངེས་ཤིང་ཁྱད་པར་
གཞན་ལས་ངེས་ཀྱི་ཚད་མ་ཡིན་པའི་ཕྱིར། དེར་ཐལ། དེ་འདྲ་བའི་ཤིང་རིང་པོའི་ངོ་བོའི་སྤྱི་
དེ་ངེས་ནས་ཁྱད་པར་རམ་བྱེ་བྲག་ཚད་མ་གཞན་ལ་བརྟེན་ནས་ངེས་དགོས་ཀྱི་མངོན་སུམ་
ཚད་མ་ཡིན་པའི་ཕྱིར་ཏེ། དེ་འདྲ་བའི་མངོན་སུམ་ཚད་མ་ཡོད་པའི་ཕྱིར། འཐད་ལྡན་ལས། ཤིང་
གི་ཁྱད་པར་ཉིད་མེད་ན་མི་འབྱུང་བ་ནི་གཞན་ལས་ངེས་སོ། །ཞེས་གསུངས་པའི་ཕྱིར། ཡང་
ཁ་ཅིག །རང་ཉིད་ཚད་མ་ཡིན་པར་ངེས་པ་ལ་བློ་གཞན་ལ་ལྟོས་མི་དགོས་པའི་རིག་པ་རང་
ལས་ངེས་ཀྱི་ཚད་མའི་མཚན་ཉིད། དེ་ལྟར་ལྟོས་དགོས་པའི་རིག་པ་གཞན་ལས་ངེས་ཀྱི་
ཚད་མའི་མཚན་ཉིད་ཟེར་ན། དང་པོ་ལ། ཕའི་རྒྱུད་ཀྱི་བུའི་གཟུགས་འཛིན་དབང་མངོན་
གོམས་པ་ཅན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཆོས་ཅན་
དེ་ཡིན་པའི་ཕྱིར། འདོད་ན། རང་ཉིད་ཚད་མ་ཡིན་པར་ངེས་པར་ཐལ། འདོད་པའི་ཕྱིར།
འདོད་མི་ནུས་ཏེ། དེའི་གཟུང་དོན་གྱི་ཡུལ་ཡིན་ན་ཤེས་པ་མ་ཡིན་དགོས་པའི་ཕྱིར་ཏེ། རྣམ་
འགྲེལ་ལས། དབང་པོའི་སེམས་ནི་ངེས་ཕྱིར་རོ། །ཞེས་གསུངས་པའི་ཕྱིར། བྱས་པ་ལ་ཁོ་
ན་རེ། ངེད་ཀྱི་དམ་བཅའ་འཐད་པར་ཐལ། རང་ལས་ངེས་ཀྱི་ཚད་མ་ཡིན་ན། རང་ཚད་མ་
ཡིན་པའི་ཆ་ལ་ཚད་མར་སོང་བས་ཁྱབ་པའི་ཕྱིར། དེར་ཐལ། དེ་ལ་རང་ལས་ངེས་ཞེས་
པའི་གོ་དོན་ཡོད་པའི་ཕྱིར་ན་མ་ཁྱབ་སྟེ། རང་གི་གཞལ་བྱའི་དོན་ཡུལ་སྟེང་དུ་འགྲུབ་པ་
51



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
མེད་ན། རང་ཉིད་མི་འབྱུང་བའི་འབྲེལ་པ་ལ་ངེས་པ་རང་སྟོབས་ཀྱིས་འདྲེན་ནུས་པ་ཅིག་
གི་སྟེང་ནས་འཇོག་དགོས་པའི་ཕྱིར་ཏེ། རྣམ་ངེས་ལས། མངོན་སུམ་ཡང་ནི་དོན་མེད་ན། །
མི་འབྱུང་བ་ལ་ཚད་མ་ཡིན། །ཞེས་གསུངས་པའི་ཕྱིར། ཁྱབ་སྟེ། མངོན་སུམ་ཡང་ནི་ཞེས་
པས་རང་ལས་ངེས་ཀྱི་མངོན་སུམ་གོམས་པ་ཅན་སོགས་དུ་མ་ཡོད་པར་མ་ཟད། རྗེས་
དཔག་ཡིན་ན་རང་ལས་ངེས་ཀྱི་ཚད་མ་ཡིན་པས་ཁྱབ་པ་དེ་བསྟན། དོན་མེད་ན་ཞེས་པས་
རང་གི་གཞལ་བྱའི་སྟེང་ན་དོན་གྲུབ་པ་མེད་ན་ཞེས་བསྟན། མི་འབྱུང་བ་ལ་ཞེས་པས་རང་
གི་གཞལ་བྱའི་ཡུལ་སྟེང་དུ་དོན་གྲུབ་པ་མེད་ན་རང་ཉིད་མི་འབྱུང་བའི་འབྲེལ་བ་དེ་དེའི་
ཡུལ་དུ་བསྟན། ཚད་མ་ཡིན་ཞེས་པས་རང་གི་གཞལ་བྱའི་བསྟན་དོན་གྲུབ་པ་མེད་ན་རང་
ཉིད་མི་འབྱུང་བའི་འབྲེལ་བ་ལ་ཚད་མར་འགྲོ་ཚུལ་བསྟན་པའི་ཕྱིར། དེས་ན་རང་
ལུགས་ལ། རང་གི་གཞལ་བྱའི་ཡུལ་སྟེང་དུ་དོན་གྲུབ་པ་མེད་ན་རང་ཉིད་མི་འབྱུང་བའི་
འབྲེལ་བ་ལ་ངེས་པ་རང་སྟོབས་ཀྱིས་འདྲེན་ནུས་པའི་ཚད་མ་དེ། རང་ལས་ངེས་ཀྱི་ཚད་
མའི་མཚན་ཉིད་ཡིན་ཏེ། རྣལ་འབྱོར་མངོན་སུམ་ཐམས་ཅད་དང་། རང་རིག་མངོན་སུམ་
དུ་གྱུར་བའི་ཚད་མ་དང་། མངོན་སུམ་གོམས་པ་ཅན་དང་། རྗེས་དཔག་ཚད་མ་ཐམས་ཅད་
དེ་ཡིན་པའི་ཕྱིར་ཏེ། རྟོག་གེའི་སྐད་ལས། རྣལ་འབྱོར་བའི་ཤེས་པ་དང་། རང་རིག་པའི་
ཤེས་པ་ནི་རང་ཉིད་ཁོ་ན་ལས་ཚད་མ་ཉིད་དོ། །རྗེས་སུ་དཔག་པ་ནི་ངེས་པའི་བདག་ཉིད་
ཀྱི་ཕྱིར་རང་ཉིད་ཁོ་ན་ལས་ཚད་མའོ། །ཞེས་སློབ་དཔོན་གྱིས་གསུངས་སོ། །ཞེས་གསུངས་
པའི་ཕྱིར། རང་གི་གཞལ་བྱའི་ཡུལ་སྟེང་ན་དོན་མ་གྲུབ་ན་རང་ཉིད་མི་འབྱུང་བ་ལ་ངེས་པ་
གཞན་སྟོབས་ཀྱིས་འདྲེན་པར་བྱེད་པའི་ཚད་མ་གཞན་ལས་ངེས་ཀྱི་ཚད་མའི་མཚན་ཉིད་
ཡིན་ཏེ། རྟོག་གེའི་སྐད་ལས། དེ་ཉིད་ཀྱི་ཕྱིར་མངོན་སུམ་ནི་རང་ཉིད་ཁོ་ན་ལས་ཚད་མ་སྟེ། ཁ་
52



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
ཅིག་ནི་གཞན་ལས་སོ། །ཞེས་གསུངས། དེ་ལ་དབྱེ་ན། མངོན་སུམ་དང་པོ་བ། མངོན་
སུམ་ཡིད་མ་གཏད། འཁྲུལ་རྒྱུ་ཅན་དང་གསུམ་ཡོད་དེ། ཨུཏྤལ་ངོ་མི་ཤེས་པའི་གང་ཟག་
གི་རྒྱུད་ཀྱི་དེ་འཛིན་པའི་མངོན་སུམ་ལྟ་བུ་དང་པོ་ཡིན། ཡིད་གཟུགས་མཛེས་པ་ལ་ལྷག་
པར་ཆགས་དུས་ཀྱི་མངོན་སུམ་ཡིད་མ་གཏད་ལྟ་བུ་གཉིས་པ་ཡིན། རྒྱང་རིང་པོ་ནས་མེའི་
ཁ་དོག་མཐོང་བ་ལ་དེ་ཡིན་མིན་གྱི་ཐེ་ཚོམ་འདྲེན་པའི་མངོན་སུམ་ལྟ་བུ་གསུམ་པ་ཡིན་
པའི་ཕྱིར། ཚད་མའི་གྲངས་ངེས་ཀྱི་རྒྱུ་མཚན་ལ་དགག་གཞག་སྤང་གསུམ། དང་པོ་ལ་ཁོ་
ན་རེ། ཚད་མ་མངོན་སུམ་དང་རྗེས་དཔག་གི་ཚད་མ་གཉིས་སུ་གྲངས་ངེས་པའི་རྒྱུ་མཚན་
ཡོད་དེ། ཚད་མ་གཉིས་ཀྱི་གཞལ་བྱ་ལ་རང་སྤྱི་གཉིས་སུ་གྲངས་ངེས་པའི་རྒྱུ་མཚན་གྱིས་
ཡིན་པའི་ཕྱིར། དེར་ཐལ། གཞལ་བྱ་གཉིས་ཕྱིར་ཚད་མ་གཉིས། །ཞེས་གསུངས་པའི་ཕྱིར་
ཟེར་ན་མ་ཁྱབ། འོ་ན། ཚད་མ་གཉིས་ཀྱི་གཞལ་བྱ་ལ་རང་སྤྱི་གཉིས་སུ་སོ་སོར་ངེས་པར་ཐལ།
འདོད་པའི་ཕྱིར། འདོད་ན། རྗེས་དཔག་ཚད་མའི་གཞལ་བྱ་ལ་སྤྱི་མཚན་གྱིས་ཁྱབ་པ་དང་།
མངོན་སུམ་ཚད་མའི་གཞལ་བྱ་ལ་རང་མཚན་གྱིས་ཁྱབ་པར་ཐལ་ལོ། འདོད་པའི་ཕྱིར།
འདོད་མི་ནུས་ཏེ། དེ་གཉིས་རེ་རེའི་གཞལ་བྱ་ལ་རང་སྤྱི་གཉིས་གཉིས་ཡོད་པའི་ཕྱིར། དེར་ཐལ།
རང་སྤྱི་གང་རུང་ཡིན་ན། རང་ཉིད་རྟོགས་པའི་ཚད་མ་གཉིས་པོ་རེ་རེ་ནས་ཡོད་པས་ཁྱབ་
པའི་ཕྱིར། དེར་ཐལ། ཚད་མ་དེ་གཉིས་ཀྱི་གཞལ་བྱ་ལ་རང་རང་གི་བཟུང་ཡུལ་དུ་གྱུར་
བའི་གཞལ་བྱ་དང་། དེ་མ་ཡིན་པའི་འཇུག་ཡུལ་དུ་གྱུར་བའི་གཞལ་བྱ་གཉིས་གཉིས་ཡོད་
པའི་ཕྱིར་ཏེ། བྱིས་པ་འཇུག་པའི་རྟོག་གེ་ལས། དེ་ལྟར་ན་ནི་ཚད་མའི་ཡུལ་ནི་རྣམ་པ་
གཉིས་ཏེ། བཟུང་བར་བྱ་བ་དང་། ཞེན་པར་བྱ་བའོ། །ཞེས་གསུངས་པའི་ཕྱིར། གཞན་ཡང་།
ཚད་མ་གཉིས་ཀྱི་གཞལ་བྱ་ལ་རང་སྤྱི་སོ་སོར་མི་འཇོག་པར་ཐལ། མངོན་སུམ་ཚད་མའི་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
བཟུང་ཡུལ་ལ་རང་མཚན་གྱིས་ཁྱབ། དེའི་འཇུག་ཡུལ་དངོས་གཞལ་རྙེད་དོན་སོགས་ལ་
སྤྱི་མཚན་ཀྱང་ཡོད་པའི་ཕྱིར་ཏེ། འཐད་ལྡན་ཆུང་བ་ལས། མངོན་སུམ་གྱི་བཟུང་བར་བྱ་བ་
ནི་སྐད་ཅིག་མ་གཅིག་ཡིན་ལ། མངོན་སུམ་གྱི་སྟོབས་ཀྱིས་བསྐྱེད་པའི་ངེས་པས་ཞེན་པར་
བྱ་བ་ནི་རྒྱུན་ཉིད་ཡིན་ནོ། །ཞེས་གསུངས་པའི་ཕྱིར། གཞན་ཡང་། རྗེས་དཔག་ཚད་མའི་
གཞལ་བྱ་ལ་དེའི་བཟུང་ཡུལ་གྱིས་མ་ཁྱབ་པར་ཐལ། དེའི་བཟུང་ཡུལ་ལ་སྤྱི་མཚན་གྱིས་ཁྱབ།
དེའི་འཇུག་ཡུལ་ཞེན་ཡུལ་དངོས་གཞལ་ལ་རང་མཚན་ཡང་ཡོད་པའི་ཕྱིར་ཏེ། འཐད་ལྡན་
ཆུང་བ་ལས། དེས་ན་རྗེས་སུ་དཔག་པ་འདི་འཇུག་པའི་ཡུལ་ནི་རང་གི་མཚན་ཉིད་ཡིན་ལ།
བཟུང་བར་བྱ་བ་དོན་མེད་པ་ཡིན་ནོ། །ཞེས་གསུངས་པའི་ཕྱིར། ཡང་ཁ་ཅིག །རྟོག་པ་ལ་
སྣང་ན་རྟོག་པའི་སྣང་ཡུལ་ཡིན་པས་ཁྱབ་ལ། རང་མཚན་ཡིན་ན་རྟོག་བ་ལ་མི་སྣང་བས་
ཁྱབ་སྙམ་པ་དང་། དངོས་པོ་ཡིན་ན་རྟོག་པ་ལ་ལྐོག་ན་མོ་ཡིན་པས་ཁྱབ་པ་གཉིས་ལ་
འཁྲུལ་ནས་རྟོག་པའི་དངོས་གཞལ་ཡིན་ན། དེའི་བཟུང་ཡུལ་ཡིན་པས་ཁྱབ་ཟེར་ན། འོ་ན།
རྟོག་པ་ལ་དེ་ལྟར་ཁྱབ་པར་ཐལ། འདོད་པའི་ཕྱིར། འདོད་ན། བུམ་པ་ཆོས་ཅན། དེར་ཐལ།
དེའི་ཕྱིར། དེར་ཐལ། རྗེས་དཔག་ལ་ཁྱོད་ཀྱི་རྣམ་པ་ཤར་བ་གང་ཞིག །ཁྱོད་དེའི་འཛིན་
སྟངས་ཀྱི་ཡུལ་དུ་བྱས་ནས་བཟུང་བའི་ཕྱིར། དང་པོ་གྲུབ་སྟེ། གཞི་གྲུབ་ན་ཁྱོད་འཛིན་རྟོག་
པ་ལ་ཁྱོད་ཀྱི་རྣམ་པ་ཤར་བས་ཁྱབ་པའི་ཕྱིར། གོང་དུ་འདོད་ན། དེ་ཆོས་ཅན། དེའི་སྣང་
ཡུལ་ཡིན་པར་ཐལ། དེའི་བཟུང་ཡུལ་ཡིན་པའི་ཕྱིར། འདོད་ན། རྟོག་པའི་སྣང་ཡུལ་ཡིན་
པར་ཐལ། འདོད་པའི་ཕྱིར། འདོད་ན། སྤྱི་མཚན་ཡིན་པར་ཐལ། འདོད་པའི་ཕྱིར། ཁྱབ་སྟེ།
རྟོག་པའི་སྣང་ངོར་གྲུབ་པ། སྤྱི་མཚན་གྱི་མཚན་ཉིད། མངོན་སུམ་གྱི་སྣང་ངོར་གྲུབ་པ་རང་
མཚན་གྱི་མཚན་ཉིད་ཡིན་པའི་ཕྱིར། གཞན་ཡང་། ཚད་མ་དེ་གཉིས་ཀྱི་གཞལ་བྱ་ལ་རང་
54



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
མཚན་ཡོད་པར་ཁྱད་པར་མེད་པར་ཐལ། དེའི་འཇུག་ཡུལ་རྙེད་དོན་སོགས་ལ་རང་མཚན་
ཡོད་པའི་ཕྱིར་ཏེ། འཐད་ལྡན་ལས། དེ་གཉིས་ཀྱིས་ཀྱང་འཇུག་ཡུལ་ལ་རང་མཚན་ཐོབ་པ་
ཁྱད་པར་མེད་དོ། །ཞེས་གསུངས་པའི་ཕྱིར། ཡང་རིགས་གཏེར་གྱི་ཚིག་ཟིན་ཙམ་ལ་
བརྟེན་ནས་ཁ་ཅིག་ན་རེ། ཡུལ་དང་གཞལ་བྱ་གཉིས་དོན་མི་གཅིག་སྟེ། གཞལ་བྱ་ལ་རང་
མཚན་གྱིས་ཁྱབ་པའི་ཕྱིར་ཏེ། རྣམ་བཤད་ལས། གཞལ་བྱ་རང་མཚན་ཁོ་ནའོ། །ཞེས་
གསུངས་པའི་ཕྱིར་ཟེར་ན་མ་ཁྱབ་སྟེ། གཞལ་བྱ་ལ་རང་མཚན་དང་སྤྱི་མཚན་གཉིས་ཡོད་
པའི་ཕྱིར་ཏེ། རྣམ་འགྲེལ་ལས། གཞལ་བྱ་གཉིས་ཕྱིར་ཚད་མ་གཉིས། །ཞེས་གསུངས་
པའི་ཕྱིར། ཚད་མ་དེས་དངོས་ཤུགས་ལ་དངོས་པོ་མ་གཞལ་ཀྱང་མཐར་གཏུགས་ན་དངོས་
པོ་ལ་བརྟེན་པས་ཁྱབ་སྟེ། ཚད་མ་ཐམས་ཅད་དངོས་པོ་ལ་བརྟེན་པའི་ཕྱིར། དེར་
ཐལ། རྣམ་འགྲེལ་ལས། རང་གི་མཚན་ཉིད་སྤྱད་ཕྱིར་རོ། །ཞེས་དང་། ལྷ་དབང་བློའི་
འགྲེལ་པ་ལས། །ཐམས་ཅད་དུ་དངོས་པོ་ལ་རེག་པ་ཡིན་ནོ། །ཞེས་གསུངས་པའི་ཕྱིར་དང་།
དེའི་དོན་ནི་རིགས་ཐིག་དར་ཊིཀ་ལས། མཐར་རང་མཚན་ལ་མ་བརྟེན་པའི་ཚད་མ་མི་
སྲིད་པར་སྟོན་པ་ཡིན་ནོ། །ཞེས་སོ། །
ཡང་ཁོ་ན་རེ། ཚད་མའི་རྙེད་དོན་ཡིན་ན་སྐྱེས་བུའི་དོན་དུ་གཉེར་བྱ་ཡིན་པས་ཁྱབ། ཚད་
མའི་འཇུག་ཡུལ་ཡིན་ན་དངོས་པོ་ཡིན་པས་ཁྱབ་ཟེར་ན། མི་འཐད་པར་ཐལ། ཚད་མ་གང་
གི་ཡང་རྙེད་དོན་དང་འཇུག་ཡུལ་དོན་གཅིག་པའི་ཕྱིར་ཏེ། །འཐད་ལྡན་ལས། དེའི་ཕྱིར་
ཚད་མ་ཐམས་ཅད་ནི་འཇུག་པའི་ཡུལ་ཅན་ནོ། །ཞེས་གསུངས་པའི་ཕྱིར། གཞན་ཡང་།
ཚད་མའི་འཇུག་ཡུལ་ཡིན་ན་སྐྱེས་བུའི་དོན་དུ་གཉེར་བྱ་དང་། དངོས་པོ་ཡིན་པས་མ་ཁྱབ་
པར་ཐལ། དེ་ལ་སྐྱེས་བུའི་དོན་དུ་གཉེར་བྱ་དང་དེ་མ་ཡིན་པར་ཚད་མས་ཡོངས་སུ་བཅད་
55



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ནས་མཐོང་བའི་འཇུག་ཡུལ་གཉིས་ཡོད་པའི་ཕྱིར་ཏེ། སྡེ་བདུན་ཡིད་ཀྱི་མུན་སེལ་ལས། ཚད་
མའི་ཡུལ་ནི་རྣམ་པ་གཉིས་ཏེ། སྐྱེས་བུའི་དོན་དུ་གཉེར་བྱ་མ་ཡིན་ཡང་ཚད་མས་ཡོངས་སུ་
བཅད་ནས་མཐོང་བའི་འཇུག་ཡུལ་ཏེ། ཞེས་གསུངས་པའི་ཕྱིར་དང་། ཡང་དེ་ཉིད་ལས།
འདུས་མ་བྱས་དངོས་མེད་ཡིན་པས་འདུས་མ་བྱས་དངོས་མེད་རྟོགས་པའི་རྗེས་དཔག་ཚད་
མས་ཡོངས་སུ་བཅད་ནས་མཐོང་བའི་འཇུག་ཡུལ་ཡིན་པ་དེ་བཞིན་དུ་དགག་གཞག་
གཞན་རྣམས་ལ་རིགས་འདྲ། ཞེས་གསུངས་པའི་ཕྱིར། ཡང་ཁ་ཅིག །རྟོག་པའི་ཞེན་ས་
ཡིན་ན་དེའི་ཞེན་ཡུལ་ཡིན་པས་ཁྱབ། དེའི་ཞེན་ཡུལ་ཡིན་ན་དེའི་ཞེན་ས་ཡིན་པས་ཁྱབ་
ཟེར་ན། དམ་བཅའ་དང་པོ་ལ། བུམ་འཛིན་རྟོག་པ་ལ་དེ་ལྟར་ཁྱབ་པར་ཐལ། འདོད་པའི་ཕྱིར།
འདོད་ན། དེའི་སྣང་ཡུལ་ཆོས་ཅན། དེར་ཐལ། དེའི་ཕྱིར། དེར་ཐལ། ཚད་མའི་ལམ་སྒྲིག་ལས།
རྟོག་པའི་དངོས་ཀྱི་ཞེན་ས་ནི་སྣང་བ་དོན་དུ་མེད་པ་དེ་ཉིད་ཡིན་ལ། ཞེས་གསུངས་པའི་ཕྱིར།
འདོད་ན། དེ་ཆོས་ཅན། རང་གི་ཞེན་ཡུལ་ལ་འཁྲུལ་བར་ཐལ། དེ་ཁྱོད་ཀྱི་ཞེན་ཡུལ་
གང་ཞིག །ཁྱོད་དེ་ལ་འཁྲུལ་བའི་ཕྱིར། དང་པོ་དངོས། གཉིས་པ་གྲུབ་སྟེ། རང་གི་སྣང་
ཡུལ་ལ་འཁྲུལ་བའི་ཞེན་རིག་དེ་རྟོག་པའི་མཚན་ཉིད་ཡིན་པའི་ཕྱིར། འདོད་ན། ལོག་ཤེས་
ཡིན་པར་ཐལ་ལོ། །ཚད་མའི་གྲངས་ངེས་ཀྱི་གོ་དོན་ལ་ཁ་ཅིག །ཚད་མ་ཡིན་ན་རང་ཡིན་
པར་གྱུར་བའི་མངོན་རྗེས་གང་རུང་ཡིན་པས་ཁྱབ་པར་ཐལ། དེ་ལ་དེ་གཉིས་སུ་གྲངས་
ངེས་པའི་ཕྱིར་ཟེར་ན། འོ་ན། གྲངས་ངེས་ཡིན་ན་ཕུང་སུམ་འགོག་པའི་གྲངས་ངེས་ཡིན་
དགོས་པར་ཐལ། འདོད་པའི་ཕྱིར། འདོད་མི་ནུས་ཏེ། གྲངས་ངེས་དེ་ལ་ལོག་རྟོག་སེལ་
པའི་གྲངས་ངེས། དགོས་པ་ཅན་ཀྱི་གྲངས་ངེས། རིགས་བསྡུས་ཀྱི་གྲངས་ངེས། ཕུང་སུམ་
འགོག་པའི་གྲངས་ངེས་དང་བཞི་ཡོད་པའི་ཕྱིར། དང་པོ་གྲུབ་སྟེ། ཚད་མ་ལ་རང་ཡིན་པར་
56



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
གྱུར་བའི་མངོན་རྗེས་གཉིས་སུ་གྲངས་ངེས་པ་དེ་ཕུང་སུམ་སེལ་བའི་གྲངས་ངེས་མ་ཡིན་པ་
གང་ཞིག །ལོག་རྟོག་སེལ་བའི་གྲངས་ངེས་ཡིན་པའི་ཕྱིར། དང་པོ་གྲུབ་སྟེ། ཚད་མ་ཡིན་
ན་དེ་གཉིས་གང་རུང་ཡིན་པས་མ་ཁྱབ་པའི་ཕྱིར། ཁྱབ་སྟེ། ཕུང་སུམ་སེལ་བའི་གྲངས་
ངེས་ལ་ནི། ཤེས་བྱ་ལ་རྟག་མི་རྟག་གཉིས་སུ་གྲངས་ངེས་པས། དེ་གཉིས་གང་རུང་མ་ཡིན་
པའི་ཤེས་བྱ་མེད་པ་ལྟ་བུ་ཞིག་དགོས་པའི་ཕྱིར། གཉིས་པ་གྲུབ་སྟེ། ཚད་མ་ལ་གཅིག་དང་
གསུམ་དང་བཞི་དང་ལྔ་སོགས་འདོད་པའི་ལོག་རྟོག་སེལ་བའི་གྲངས་ངེས་ཡིན་པའི་
ཕྱིར་ཏེ། རྟོག་གེའི་སྐད་ལས། རྣམ་པ་གཉིས་ཞེས་པའི་ཚིག་གིས་གཅིག་དང་གསུམ་དང་
བཞི་དང་ལྔ་དང་དྲུག་ཅེས་ལོག་པར་རྟོག་པ་རྣམས་བསལ་བའོ། །ཞེས་གསུངས་པའི་ཕྱིར།
གཉིས་པ་གྲུབ་སྟེ། རྗེས་དཔག་ལ་རང་དོན་རྗེས་དཔག་དང་གཞན་དོན་རྗེས་དཔག་གཉིས་
སུ་གྲངས་ངེས་པར་བཤད་པ་དེ་དགོས་པ་ཅན་གྱི་གྲངས་ངེས་སུ་བཤད་པའི་ཕྱིར། དེར་ཐལ།
རྗེས་དཔག་ཡིན་ན་རང་དོན་རྗེས་དཔག་ཡིན་པས་ཁྱབ་ཀྱང་། དེ་ལ་གཉིས་པོ་དེར་གྲངས་
ངེས་པར་བཤད་པ་དེ་གཞན་དོན་རྗེས་དཔག་སྒྲུབ་ངག་གིས་ཀྱང་གཞན་ལ་རྗེས་དཔག་གི་
བྱ་བ་བྱེད་པར་ཤེས་པའི་ཕྱིར་དུ་རྗེས་དཔག་ཏུ་བསྡུས་ནས་བསྟན་པའི་ཕྱིར་ཏེ། ཚད་མ་
མདོ་ལས། རྗེས་དཔག་རྣམ་གཉིས་རང་དོན་ནི། །ཚུལ་གསུམ་རྟགས་ལས་དོན་མཐོང་ཡིན། །
ཞེས་སོགས་ཀྱིས་བསྟན་པའི་གྲངས་ངེས་དེ་དགོས་པ་ཅན་གྱི་གྲངས་ངེས་ཡིན་པའི་ཕྱིར།
གསུམ་པ་གྲུབ་སྟེ། སངས་རྒྱས་ཀྱི་ལམ་ལ་སྦྱིན་པ་ལ་སོགས་པ་དྲུག་ཏུ་གྲངས་ངེས་པར་
བཤད་པ་དེ་རིགས་བསྡུས་ཀྱི་གྲངས་ངེས་ཀྱི་དབང་དུ་བྱས་ནས་བཤད་པའི་ཕྱིར་ཏེ། མདོ་
སྡེ་རྒྱན་ལས། སངས་རྒྱས་ཀྱི་ལམ་ལ་སྦྱིན་པ་ལ་སོགས་པ་དྲུག་ཏུ་གྲངས་ངེས་པར་བཤད་
པ་མངོན་མཐོ་ལ་ལྟོས་པའི་གྲངས་ངེས། ཚོགས་གཉིས་བསྒྲུབ་པ་ལ་ལྟོས་པའི་གྲངས་ངེས་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
གཉིས་སོགས་དྲུག་བཤད་པའི་ཕྱིར། བཞི་པ་གྲུབ་སྟེ། ཤེས་བྱ་ལ་བདེན་པ་གཉིས་སུ་
གྲངས་ངེས་པ་དེ་ཕུང་སུམ་སེལ་བའི་གྲངས་ངེས་ཡིན་པའི་ཕྱིར་ཏེ། དེ་གཉིས་གང་རུང་མ་
ཡིན་པའི་ཤེས་བྱ་མེད་པའི་ཕྱིར་ཏེ། མདོ་ལས། ཤེས་པར་བྱ་བ་ཡང་ཀུན་རྫོབ་དང་དོན་
དམ་པའི་བདེན་པ་གཉིས་པོ་འདིར་ཟད་དོ། །ཞེས་གསུངས་པའི་ཕྱིར། །
གཉིས་པ་རང་ལུགས་ལ། ཚད་མ་ལ་གཉིས་སུ་གྲངས་ངེས་ཏེ། དེ་ལ་མངོན་སུམ་
ཚད་མ་དང་། རྗེས་དཔག་ཚད་མ་གཉིས་སུ་གྲངས་ངེས་པའི་ཕྱིར། གཉིས་པ་དེ་ལ་དེ་
གཉིས་སུ་གྲངས་ངེས་པའི་དགོས་པ་ཡོད་དེ། དེ་ལ་གཅིག་ཏུ་གྲངས་ངེས་པ་དང་། གསུམ་
དུ་གྲངས་ངེས་པ་སོགས་འདོད་པའི་ལོག་རྟོག་སེལ་བའི་ཆེད་ཡིན་པའི་ཕྱིར། གསུམ་པ་
དེའི་རྒྱུ་མཚན་ཡོད་དེ། དེའི་གཞལ་བྱ་ལ་སྣང་ཡུལ་ལམ། གཟུང་ཡུལ་གྱི་གཞལ་བྱ་ལ་རང་
སྤྱི་གཉིས་སུ་གྲངས་ངེས་པའི་རྒྱུ་མཚན་གྱིས་ཡིན་པའི་ཕྱིར། དེར་ཐལ། གཞལ་བྱ་རང་
མཚན་སྣང་ཡུལ་དུ་བྱེད་པའི་སྒོ་ནས་མངོན་སུམ་ཚད་མ་དང་། སྤྱི་མཚན་སྣང་ཡུལ་དུ་བྱེད་
པའི་སྒོ་ནས་རྗེས་དཔག་གཉིས་སུ་གྲངས་ངེས་པ་ཡིན་པའི་ཕྱིར།
གཉིས་པ་སོ་སོའི་རྣམ་གཞག་བྱེ་བྲག་ཏུ་བཤད་པ་ལ། མངོན་སུམ་བཤད་པ་དང་།
རྗེས་དཔག་བཤད་པ་གཉིས། དང་པོ་ལ། ངོ་བོའི་ཁྱད་པར། གྲངས་ངེས་ཀྱི་ཁྱད་པར། སྒྲ་
དོན་གྱི་ཁྱད་པར། སྤྱོད་ཡུལ་གྱི་ཁྱད་པར་དང་བཞི་ལས། དང་པོ་འཆད་པར། ཚད་མ་
མདོ་ལས། རྟོག་པ་དང་བྲལ་མངོན་སུམ་མོ། །ཞེས་གསུངས་པའི་ཕྱིར་དང་། རྣམ་
འགྲེལ་ལས། མངོན་སུམ་རྟོག་བྲལ་མ་འཁྲུལ་བ། །ཞེས་གསུངས་པའི་ཕྱིར། འདིའི་
སྐབས་སུ་མཐའ་དཔྱད་པ་ལ། དགག་གཞག་སྤང་གསུམ། དང་པོ་ལ་ཁ་ཅིག །རྟོག་བྲལ་
མ་འཁྲུལ་བའི་རིག་པ་མངོན་སུམ་གྱི་མཚན་ཉིད་མ་ཡིན་པར་ཐལ། དེའི་ཚིག་ཟུར་དུ་རྟོག་
58



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས། །
བྲལ་ཙམ་སྨོས་པས་ཆོག་པའི་ཕྱིར་ཏེ། རྟོག་པ་དང་བྲལ་མངོན་སུམ་མོ། །ཞེས་གསུངས་
པའི་ཕྱིར་ན་མ་ཁྱབ་སྟེ། མ་འཁྲུལ་གོང་དུ་བཤད་པའི་དབང་དུ་བྱས་ནས་འདིར་མ་སྨོས་
པའི་ཕྱིར། གཞན་ཡང་། མངོན་སུམ་ལྟར་སྣང་རབ་རིབ་བཅས། །ཞེས་པའི་དངོས་བསྟན་
གྱི་མངོན་སུམ་ཡིན་ན། མངོན་སུམ་མ་ཡིན་པས་ཁྱབ་པར་ཐལ། དེ་མངོན་སུམ་ལྟར་སྣང་
ལ་སྦྱར་ནས་འཆད་རིགས་པའི་ཕྱིར། འདོད་མི་ནུས་ཏེ། དུང་དཀར་སེར་པོར་སྣང་བའི་
དབང་ཤེས། ལྗོན་ཤིང་འགྲོ་བར་སྣང་བའི་དབང་ཤེས་དག་མངོན་སུམ་ཚད་མ་ཡིན་པའི་ཕྱིར།།
དེར་ཐལ། དུང་དཀར་གྱི་ཁ་དོག་ལ་འཁྲུལ་ལ་དབྱིབས་ལ་ཚད་མར་སོང་བའི་ཕྱིར། དེར་ཐལ།
འཁྲུལ་ཤེས་སུ་གྱུར་བའི་མངོན་སུམ་ཚད་མ་ཡིན་པའི་ཕྱིར་ཏེ། དེ་ལྟར་དུ་རྒྱལ་དབང་བློས་
བཞེད་པའི་ཕྱིར་ན་མ་ཁྱབ། རྟགས་གྲུབ་སྟེ། ཚད་མའི་ལམ་སྒྲིག་ལས། སློབ་དཔོན་རྒྱལ་
དབང་བློས་ཞེས་པ་ནས། དུང་དཀར་སེར་པོར་སྣང་བའི་དབང་ཤེས་དང་། གྲུར་ཞུགས་པ་
ན་ལྗོན་ཤིང་འགྲོ་བར་སྣང་བའི་དབང་ཤེས་དག་ནི་འདོད་པའི་དོན་ཐོབ་པས། ཞེས་པ་དང་།
འཁྲུལ་ཤེས་ཡིན་པས་ཚད་མར་མི་འགྲོ་ན་རྗེས་དཔག་ཀྱང་ཚད་མ་མ་ཡིན་པར་འགྱུར་རོ། །
ཞེས་གསུངས་པའི་ཕྱིར། དེ་ལ་གཞན་དག་ན་རེ། ཚད་མ་མདོ་ལས། མངོན་སུམ་ལྟར་སྣང་
རབ་རིབ་བཅས། །ཞེས་པའི་ལུང་དོན་མ་གྲུབ་པར་ཐལ། འཕྲལ་གྱི་འཁྲུལ་རྒྱུས་བསླད་
པའི་གྲུར་ཞུགས་པ་ན་ལྗོན་ཤིང་འགྲོ་བར་སྣང་བའི་དབང་ཤེས་རབ་རིབ་ཅན་སོགས་མངོན་
སུམ་ལྟར་སྣང་མ་ཡིན་པའི་ཕྱིར། དེ་ལ་སློབ་དཔོན་རྒྱལ་དབང་བློ་ན་རེ། དེའི་སྐྱོན་མེད་དེ། དུང་
དཀར་སེར་པོར་སྣང་བའི་དབང་ཤེས་དུང་དཀར་སེར་པོ་ལ་མངོན་སུམ་ལྟར་སྣང་དང་ལྗོན་
ཤིང་འགྲོ་བར་སྣང་བའི་དབང་ཤེས་ལྗོན་ཤིང་ལ་མ་འཁྲུལ་བས་འདོད་པའི་དོན་ཐོབ་
པའི་ཕྱིར། དེར་ཐལ། མངོན་སུམ་ཡིན་པའི་ཕྱིར་ཏེ། དེས་མཛད་པའི་འགྲེལ་པར་དེ་ལྟ་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
མོད་ཀྱང་སེར་པོ་ལ་འཁྲུལ་ཞིང་དབྱིབས་ལ་མ་འཁྲུལ་པས་འདོད་པའི་དོན་ཐོབ་པའི་ཕྱིར་
མངོན་སུམ་ཉིད་དུ་རྣམ་པར་བཞག་སྟེ། ཞེས་གསུངས་པའི་ཕྱིར་ཟེར་ན། སློབ་དཔོན་ཆོས་
མཆོག་ན་རེ། དེ་མི་འཐད་པར་ཐལ། དུང་དཀར་སེར་པོར་སྣང་བའི་དབང་ཤེས་དེ་ལ་སེར་
པོས་མ་བསླད་པའི་ཆ་གཅིག་མེད་པའི་ཕྱིར། དེར་ཐལ། ལྗོན་ཤིང་འགྲོ་བར་སྣང་བའི་
དབང་ཤེས་དེ་ལྗོན་ཤིང་གི་ཆ་གང་ལ་ཡང་ཚད་མར་མ་སོང་བའི་ཕྱིར་ཏེ། འཐད་ལྡན་ཆུང་
བ་ལས། ལོག་ཤེས་ཡིན་ན་ཤིང་དང་ཇི་ལྟར་འཕྲད་ཅེ་ན། ཅུང་ཟད་ཀྱང་འཕྲད་པ་མེད་དེ། གང་
ཡོངས་སུ་བཅད་པའི་ཤིང་ནི་རྣམ་པ་སྣ་ཚོགས་སུ་འགྲོ་བ་དེ་ཡིན་ལ། ཤིང་ནི་འགྲོ་བ་མེད་
པས་ཅུང་ཟད་ཀྱང་ཕྲད་པ་མེད་དོ། །ཞེས་གསུངས་པའི་ཕྱིར། འོ་ན། དེ་གཉིས་པོ་གང་གི་
རྗེས་སུ་འབྲང་ཞེ་ན། དེ་གཉིས་ཀྱི་དགོངས་པ་ཟབ་པས་ཁ་ཚོན་བཅད་དཀའ་ཡང་མཉམ་
མེད་ཙོང་ཁ་པའི་རྒྱལ་ཚབ་ཀྱི་བཞེད་པ་ལྟར་ཕྱི་མའི་རྗེས་སུ་འབྲང་རིགས་ཏེ། ཚད་མ་
མདོའི་དར་ཊཱིཀ་ལས། དེ་དག་གང་གི་རྗེས་སུ་འབྲང་ཞེ་ན། ཆེན་པོ་གཉིས་ཀྱི་དགོངས་པ་
ཟབ་པས། ཞེས་པ་ནས། འདྲེན་པ་རྣམས་ཀྱིས་ཕྱི་མ་ལྟར་བཞེད་པས། དེ་ལྟར་ཁས་བླང་
པར་བྱའོ། །ཞེས་གསུངས་པའི་ཕྱིར། ཡང་ཁ་ཅིག །རྒྱན་མཁན་པོའི་རྗེས་སུ་འབྲངས་ནས།
སྒོ་སྟེང་གི་ནོར་བུའི་འོད་ལ་ནོར་བུར་འཛིན་པའི་བློ་མངོན་སུམ་ཚད་མ་དང་། ཁ་ཅིག །ལྷ་
ཤཱཀ་གཉིས་ཀྱི་རྗེས་སུ་འབྲངས་ནས་དེ་ལྟར་འཛིན་པའི་བློ་རྗེས་དཔག་ཚད་མ་ཡིན་ཟེར་ན། མི་
འཐད་པར་ཐལ། དེ་ལོག་ཤེས་ཡིན་པའི་ཕྱིར། དེར་ཐལ། ཡུལ་ངོ་བོ་རྣམ་པ་གསུམ་ལ་
འཁྲུལ་བའི་ལོག་ཤེས་ཡིན་པའི་ཕྱིར། དང་པོ་གྲུབ་སྟེ། ཡུལ་ནོར་བུ་སྒོ་སྟེང་དུ་མེད་པའི་ཕྱིར།
གཉིས་པ་དེར་ཐལ། ནོར་བུའི་འོད་དེ་ངོ་བོ་ནོར་བུ་མ་ཡིན་པའི་ཕྱིར། གསུམ་པར་དེར་ཐལ། དེ་
ནོར་བུའི་རྣམ་པ་མ་ཡིན་པའི་ཕྱིར། གཞན་ཡང་། ཁྱོད་ཀྱིས་སློབ་དཔོན་དེ་གསུམ་གྱི་འདོད་



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
པ་འཆད་ཚུལ་དེ་མི་འཐད་པར་ཐལ། དེ་རྣམས་ཀྱི་སྒོ་སྟེང་གི་ནོར་བུའི་འོད་འཛིན་པའི་
དབང་ཤེས་དེ་མངོན་སུམ་དང་། དེ་ལ་བརྟེན་ནས་སྒོ་ཅན་དེའི་ནང་དུ་ནོར་བུ་ཡོད་པར་
རྟོགས་པའི་བློ་དེ་རྗེས་དཔག་ཡིན་ནོ། །ཞེས་འཆད་པ་ལ། ཚད་མ་རྒྱན་ལས། དེའི་ཕྱིར་
ནོར་བུའི་འོད་ལས་ནི་ནོར་བུ་འཛིན་པའི་བློ་དེ་ཉིད་དུ་ན་མངོན་སུམ་མམ། ཡང་ན་རྗེས་
དཔག་ཉིད་དུ་ངེས་སོ། །ཞེས་གསུངས་པའི་ཕྱིར། རིགས་གཏེར་རྗེས་འབྲང་ཁ་ཅིག་ན་རེ།
མངོན་སུམ་གྱི་གྲངས་ངེས་དེ་ལ་བྱེ་སྨྲས་གསུམ་ཁོ་ནར་འདོད། མདོ་སྡེ་པས་བཞི་ཁོ་ནར་འདོད།
དངོས་སྨྲ་པས་གཉིས་ཁོ་ནར་འདོད་ཟེར་ན། འོ་ན། རིགས་གཏེར་ལས། མངོན་སུམ་བཞི་
པོ་མདོ་སྡེའི་ལུགས། །བྱེ་བྲག་སྨྲ་གསུམ་རྣམ་རིག་གཉིས། །ཞེས་རྣམ་རིག་པས་དེ་ལ་རང་
རིག་དོན་རིག་གམ། རང་རིག་རྣལ་འབྱོར་མངོན་སུམ་གཉིས་ཁོ་ནར་གྲངས་ངེས་ཞེས་
བསྟན་པར་ཐལ། འདོད་པའི་ཕྱིར་། འདོད་མི་ནུས་ཏེ། རིགས་གཏེར་དར་ཊཱིཀ་ལས། དེ་
ནི་བཞི་པོ་དབང་པོ་ལ་བརྟེན་ནས་ཞེས་སོགས་ཀྱིས་མདོ་སེམས་ཐུན་མོང་བའི་ལུགས་ལ་
ཆོག་པ་ལྟར་དེ་ལ་བཞིར་གྲངས་ངེས་པར་བསྟན་པའི་ཕྱིར། ཡང་ཁ་ཅིག །སྐབས་འདིར་
མངོན་སུམ་བཞི་བཤད་པ་དེ་ཕུང་སུམ་སེལ་བའི་གྲངས་ངེས་ཀྱི་དབང་དུ་བྱས་པ་ཡིན་ཟེར་ན།
གཞན་སེམས་ཤེས་པའི་མངོན་ཤེས་དེ་འདིར་བསྟན་མངོན་སུམ་བཞི་པོ་གང་རུང་ཡིན་པར་ཐལ།
མངོན་སུམ་ཡིན་པའི་ཕྱིར། འདོད་མི་ནུས་ཏེ། སྐབས་འདིར་གྲུབ་མཐའ་ལ་རྩོད་པ་སྤོང་
བའི་སྐབས་ཡིན་པས། དེ་བཞི་པོ་གང་རུང་གི་ནང་དུ་བསྡུས་ནས་མ་བསྟན་པའི་ཕྱིར་ཏེ། རྣམ་
འགྲེལ་ལས། རྣལ་འབྱོར་རྟོགས་པ་བསམ་མི་ཁྱབ། །ཅེས་གསུངས་པའི་ཕྱིར་དང༌། རིགས་
ཐིག་དར་ཊཱིཀ་ལས། གཞན་སེམས་ཤེས་པའི་མངོན་ཤེས་མངོན་སུམ་ཡིན་ཀྱང་བཞི་པོ་འདི་
གང་གི་ནང་དུ་ཡང་དབྱེ་བར་མ་བཀོད་ལ། ཞེས་པ་ནས། རྣལ་འབྱོར་རྟོགས་པ་བསམ་མི་ཁྱབ། །



སྒྲི
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཅེས་གསུངས་པའི་ཕྱིར། གཞན་ཡང་། སྐབས་འདིར་མངོན་སུམ་ལ་བཞིར་བཤད་པ་ནི་ཕུང་
སུམ་སེལ་བའི་གྲངས་ངེས་ཀྱི་དབང་དུ་བྱས་ནས་བཤད་པ་མ་ཡིན་པར་ཐལ། དེ་ལོག་རྟོག་
སེལ་བའི་དབང་དུ་བྱས་པའི་ཕྱིར། དེར་ཐལ། བྱེ་བྲག་སྨྲ་བས་མིག་དབང་སོགས་ཁོ་ན་ལྟ་
བྱེད་དང་། མདོ་སྡེ་པས་ཡིད་མངོན་བཤད་པ་ལ་དགག་པ་བྱས་ཤིང་། བྱེ་སྨྲས་རང་རིག་མི་
བཞེད་པ་དང་། མུ་སྟེགས་དཔྱོད་པ་བས་རྣལ་འབྱོར་མངོན་སུམ་མི་འདོད་པ་སོགས་ཀྱི་
ལོག་རྟོག་སེལ་བའི་ཆེད་ཡིན་པའི་ཕྱིར། དེར་ཐལ། རིགས་ཐིག་དར་ཊིཀ་ལས། བཞིར་
དབྱེ་བ་ནི། ཞེས་པ་ནས། ལོག་པར་རྟོག་པ་བསལ་བའི་ཕྱིར་དགོས་པ་ལ་ལྟོས་པའི་གྲངས་
ངེས་སོ། །ཞེས་གསུངས་པའི་ཕྱིར། ཡང་ཁ་ཅིག །སེམས་ཙམ་པའི་ལུགས་ལ། མངོན་སུམ་
ཡིན་ན་མ་འཁྲུལ་བ་ཡིན་པས་ཁྱབ་པར་ཐལ། རིགས་གཏེར་ལས། མངོན་སུམ་རྟོག་བྲལ་
མ་འཁྲུལ་པ། །ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། མངོན་སུམ་ཡིན་ན་འཕྲལ་གྱི་
འཁྲུལ་རྒྱུས་མ་བསླད་པས་ཁྱབ་ཅེས་པའི་དོན་ཡིན་པའི་ཕྱིར་ཏེ། བྱིས་པ་འཇུག་པའི་རྟོག་
གེ་ལས། འཁྲུལ་བ་ནི་རབ་རིབ་དང་གྲུར་ཞུགས་པ་དང་མགལ་མེ་བསྐོར་བ་སོགས་དབང་
པོ་ལ་གནོད་པའི་རྐྱེན་བྱེད་པ་སྟེ། ཞེས་གསུངས་པའི་ཕྱིར། གོང་དུ་འདོད་ན། སོ་སྐྱེའི་རྒྱུད་
ཀྱི་གཟུགས་འཛིན་དབང་མངོན་ཆོས་ཅན། དེར་ཐལ། དེའི་ཕྱིར། འདོད་ན། རང་གི་སྣང་
ཡུལ་ལ་མ་འཁྲུལ་བར་ཐལ། འདོད་པའི་ཕྱིར། འདོད་མི་ནུས་ཏེ། དེ་ལ་གཟུགས་གཟུགས་
སུ་སྣང་། གཟུགས་གཟུགས་འཛིན་རྟོག་པའི་ཞེན་གཞིར་སྣང་། དེ་ཐ་སྙད་དུ་སྣང་བ། དེ་
ཕྱི་རོལ་དོན་དུ་སྣང་བ་བཞི་ཡོད་པའི་ཕྱིར། ཚད་མ་ཀུན་བཏུས་དར་ཊཱིཀ་ལས། སེམས་ཙམ་
པས་བརྟན་བྱུང་གི་ཤེས་པ་འཁྲུལ་རྒྱུ་དེ་དག་གིས་མ་བསྐྱེད་པར་འདོད་ཀྱང་། ཤེས་པ་དེ་ལ་
མ་འཁྲུལ་བས་ཁྱབ་པ་མདོ་སྡེ་པས་འདོད་ཀྱི། སེམས་ཙམ་པས་ཁས་མི་ལེན་པའི་
62



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
ཕྱིར། ཞེས་གསུངས་པའི་ཕྱིར། དེས་ན་རིགས་གཏེར་ལས་བཤད་པ་དེ་མདོ་སེམས་ཐུན་
མོང་བའི་དབང་དུ་བྱས་པ་ཡིན་གྱི། སེམས་ཙམ་པ་རང་ལུགས་ལ། རྟོག་པ་དང་བྲལ་ཞིང་
བག་ཆགས་བརྟན་འབྱུང་གི་མི་བསླུ་བའི་རིག་པ་མངོན་སུམ་གྱི་མཚན་ཉིད་ཡིན་ཏེ། རྣམ་ངེས་
དར་ཊཱིཀ་ལས། བག་ཆགས་བརྟན་པ་ནི། འཁོར་བ་ཇི་སྲིད་ཀྱི་བར་དུ་འཇུག་པའི་ཕྱིར་
བག་ཆགས་བརྟན་པ་ལས་བྱུང་བ་ནི་མི་བསླུ་བ་ཉིད་དུ་འཇོག་གོ །ཞེས་གསུངས་པའི་ཕྱིར། ཡང་
ཁ་ཅིག །མངོན་སུམ་གྱི་སྒྲ་བཤད་འཇུག་གཉིས་གཅིག་ཟེར་ན། དེ་མི་འཐད་པར་ཐལ། སྒྲ་
བཤད་པའི་ཚེ་དབང་པོའི་སྒོ་ནས་བཤད་དགོས། འཇུག་པའི་ཚེ་དོན་དེ་མངོན་དུ་གྱུར་པ་
ཞེས་བཤད་དགོས་པའི་ཕྱིར། དང་པོ་གྲུབ་སྟེ། བྱིས་པ་འཇུག་པའི་རྟོག་གེ་ལས། དབང་པོ་
ལ་བརྟེན་པ་ནི་མངོན་སུམ་གྱི་སྒྲས་བཤད་པའི་རྒྱུ་མཚན་ཙམ་མོ། །ཞེས་གསུངས་པའི་ཕྱིར།
ཚད་མ་མདོ་ལས་ཀྱང་། ཐུན་མོང་མ་ཡིན་རྒྱུ་ཡི་ཕྱིར། །དེ་ཡི་ཐ་སྙད་དབང་པོས་བྱས། །
ཞེས་དང་། ཟླ་བ་གྲགས་པས་ཀྱང་གྲུབ་མཐའ་འོག་མའི་མངོན་སུམ་གྱི་སྒྲ་བཤད་བཀོད་
པའི་ཚེ་བཞི་བརྒྱ་པའི་འགྲེལ་བར། དབང་པོ་དང་དབང་པོ་ལ་བརྟེན་ནས་འཇུག་པ་མངོན་
སུམ་མོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རྟོག་གེའི་སྐད་ལས། མངོན་སུམ་
གྱི་སྒྲ་འཇུག་པའི་རྒྱུ་མཚན་ནི་དོན་མངོན་དུ་བྱེད་པ་ཁོ་ན་ལ་གྲགས་པའི་དབང་ལས་རྟོགས་
པར་བྱ་སྟེ། དཔེར་ན་འདམ་སྐྱེས་བཞིན་ནོ། །ཞེས་གསུངས་པའི་ཕྱིར། གཞན་ཡང་།
མངོན་སུམ་གྱི་སྒྲ་བཤད་པའི་ཚེ་དབང་པོ་ལ་བརྟེན་དགོས་པར་ཐལ། མངོན་སུམ་གྱི་སྐད་
དོད་པྲཏུ་ཀྵ་སོ་སོར་ཕྲལ་ན། པྲ་ཏི་ཞེས་པ་སོ་སོ་དང་དོན་དེ་དང་དེ་ཞེས་ཟློས་པ་སོགས་
ལ་འཇུག །ཨཀྟ་དབང་པོ་ལྔ་ལ་འཇུག་པའི་ཕྱིར། ཛེ་ཏཱ་རིས། དེས་ནི་རྣམ་པ་གང་ཅི་ཡང་
རུང་སྟེ་དོན་ནི་བདག་ཉིད་ཀྱང་རུང་མངོན་དུ་བྱེད་པའི་དོན་མངོན་སུམ་གྱི་སྒྲའི་བརྗོད་བྱར་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
གྲགས་སོ། །ཞེས་གསུངས་པའི་ཕྱིར།
རང་ལུགས་ལ། མཚན་ཉིད། དབྱེ་བ། ཕྱེ་བ་སོ་སོའི་དོན། སྒྲ་དོན། གྲངས་ངེས་ཀྱི་
དོན་དང་ལྔ། དང་པོ་ལ། མདོ་སྡེ་པའི་ལུགས། སེམས་ཙམ་པའི་ལུགས། གྲུབ་མཐའ་གོང་
མའི་ལུགས་ཅུང་ཟད་བཤད་པ་གསུམ། དང་པོ་ནི། རྟོག་བྲལ་མ་འཁྲུལ་པའི་རིག་པ། མངོན་
སུམ་གྱི་མཚན་ཉིད། དེ་ལ་དབྱེ་ན། དབང་མངོན། ཡིད་མངོན། རང་རིག་མངོན་སུམ། རྣལ་
འབྱོར་མངོན་སུམ་དང་བཞི་ཡོད། །
གཉིས་པ་དབྱེ་བ་སོ་སོའི་དོན་བཤད་པ་ལ། རང་གི་ཐུན་མོང་མ་ཡིན་པའི་བདག་
རྐྱེན་དབང་པོ་གཟུགས་ཅན་པ་ལས་བྱུང་ཞིང་རྟོག་བྲལ་མ་འཁྲུལ་པའི་གཞན་རིག་དེ། དབང་
མངོན་གྱི་མཚན་ཉིད། དེ་ལ་དབྱེ་ན། གཟུགས་འཛིན་པའི་དེ། ནས། རེག་བྱ་འཛིན་པའི་
དབང་མངོན་གྱི་བར་ལྔ་ཡོད། དེ་རེ་རེ་ལ་རང་ཡིན་པར་གྱུར་པའི་ཚད་མ་དང་། བཅད་ཤེས་དང་།
སྣང་ལ་མ་ངེས་ཀྱི་བློ་གསུམ་རེ་ཡོད། དང་པོ་གསུམ་སོ་སོའི་མཚན་གཞི་ཡོད་དེ། གཟུགས་
འཛིན་དབང་མངོན་སྐད་ཅིག་དང་པོ་ལྟ་བུ་དང་པོའི་མཚན་གཞི། དེ་སྐད་ཅིག་གཉིས་པ་
གཉིས་པའི་མཚན་གཞི། ངས་གཟུགས་མཐོང་ངམ་མ་མཐོང་སྙམ་པའི་ཐེ་ཚོམ་འདྲེན་པའི་
དབང་མངོན་ལྟ་བུ་གསུམ་པ་ཡིན་པའི་ཕྱིར། ཡང་དེ་ལྔ་པོ་རེ་རེ་ལ་རྐྱེན་གསུམ་རེ་ཡོད་དེ། རང་
རང་གི་དམིགས་རྐྱེན། བདག་རྐྱེན། དེ་མ་ཐག་རྐྱེན་གསུམ་རེ་ཡོད་པའི་ཕྱིར། གཟུགས་
འཛིན་དབང་མངོན་ལ་རང་གི་རྣམ་པ་གཏོད་བྱེད་ཀྱི་རྐྱེན་དེ། དེའི་དམིགས་རྐྱེན་གྱི་མཚན་ཉིད།
གཟུགས་དང་གྲུབ་བདེ་དབྱེར་མེད་ཀྱི་རྫས་གཅིག་པའི་མི་རྟག་པ་རགས་པ་རྣམས་དེ་ཡིན་
པའི་ཕྱིར། ཕྲ་མོ་མི་འཇོག་པའི་རྒྱུ་མཚན་ཡོད་དེ། དུས་མཐའི་སྐད་ཅིག་མ་དང་། རྡུལ་ཕྲ་
རབ་རྣམས་་ཡིན་པ་གཅོད་པའི་ཕྱིར། དེའི་དམིགས་རྐྱེན་དང་དེའི་གཟུང་དོན་གཉིས་
6k



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
སྐབས་འདིར་ཡིན་ཁྱབ་མཉམ་ཡིན་ནོ། །གཟུགས་འཛིན་དབང་མངོན་རང་དབང་དུ་སྐྱེད་
པར་བྱེད་པའི་རྐྱེན་དེ་དེའི་བདག་རྐྱེན་གྱི་མཚན་ཉིད། དེ་ལ་དབྱེ་ན། ཐུན་མོང་མ་ཡིན་པའི་
བདག་རྐྱེན་དང་། ཐུན་མོང་པའི་བདག་རྐྱེན་གཉིས་ཡོད། གཟུགས་འཛིན་དབང་མངོན་
གཟུགས་འཛིན་ནུས་སུ་ཐུན་མོང་མ་ཡིན་པར་དངོས་སུ་སྐྱེད་པར་བྱེད་པའི་རྐྱེན་དེ་དང་པོའི་
མཚན་ཉིད། མཚན་གཞི་མིག་དབང་ལྟ་བུ། དེའི་ཐུན་མོང་མ་ཡིན་པའི་བདག་རྐྱེན་ལས་
གཞན་པའི་དེ་རང་དབང་དུ་གཙོ་བོར་སྐྱེད་པའི་རྐྱེན་དེ། གཉིས་པའི་མཚན་ཉིད། མཚན་གཞི།
དེའི་བདག་རྐྱེན་གྱི་ཡིད་ལྟ་བུ། དེ་གསལ་རིག་ཏུ་བྱེད་པའི་རྐྱེན་གསུམ་པའི་མཚན་ཉིད།
མཚན་གཞི་ནི། དེའི་སྔ་ལོགས་དེ་མ་ཐག་པའི་ཡིད་ཤེས་ལྟ་བུ་ཡིན། ལྷག་མ་རྣམས་རིགས་འདྲ།
གཉིས་པ་ཡིད་མངོན་ལ་མཚན་ཉིད། དབྱེ་བ། སྐྱེ་ཚུལ་གསུམ། དང་པོ་ནི། རང་
འདྲེན་བྱེད་ཀྱི་དབང་མངོན་ལས་བྱུང་ཞིང་དེའི་བཟུང་དོན་སྐད་ཅིག་གཉིས་པ་འཛིན་པའི་
རང་ཉིད་རྟོག་བྲལ་མ་འཁྲུལ་པའི་ཆ་ནས་བཞག་པའི་གཞན་རིག་མངོན་སུམ་དེ་དེའི་
མཚད་ཉིད། སྔོར་སྣང་དབང་མངོན་གྱིས་དྲངས་བའི་སྔོན་འཛིན་ཡིད་མངོན་ལྟ་བུ་དེའི་
མཚན་གཞི། དེའི་མཚན་ཉིད་ཀྱི་ཟུར་དུ་རང་འདྲེན་བྱེད་ཀྱི་དབང་མངོན་གྱི་བཟུང་ཡུལ་
སྐད་ཅིག་གཉིས་པ་འཛིན་ཞེས་སྨོས་པས་རང་ཡུལ་ད་ལྟར་བ་འཛིན་ནམ་སྙམ་པ་དང་། དེ་
བཅད་ཤེས་ཡིན་ནམ་སྙམ་པའི་ལོག་རྟོག་སེལ་ཏེ། རྟོག་གེའི་སྐད་ལས། སྐད་ཅིག་གཉིས་
པ་འཛིན་པའི་ཕྱིར། བཟུང་ཟིན་པ་འཛིན་པ་ཉིད་བསལ་ལོ། །ཞེས་གསུངས་པའི་ཕྱིར།
མཚུངས་པ་དེ་མ་ཐག་སྨོས་པས་རྣལ་འབྱོར་མངོན་སུམ་བསལ་ཞིང་། དབང་པོའི་མངོན་
སུམ་ལས་བྱུང་ཞེས་པས་ཕྱི་རོལ་པས་ལོང་པ་དང་འོན་པ་སོགས་མེད་པར་ཐལ་བའི་ལོག་
རྟོག་བསལ་ཏེ། རྟོག་གེའི་སྐད་ལས། དབང་པོའི་ཤེས་པ་ལས་སྐྱེས་པའི་ཡིད་ཡིན་པས། ཞེས་
65



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
པ་ནས། མཚུངས་པ་དེ་མ་ཐག་པའི་རྐྱེན་གྱི་ཁྱད་པར་གྱིས་ཀྱང་རྣལ་འབྱོར་པའི་ཤེས་པ་
ཡིད་ཀྱི་མངོན་སུམ་ཉིད་དུ་ཐལ་བ་བསལ་ཏེ། ཞེས་པའི་བར་གསུངས་པའི་ཕྱིར། དེས་ན་
ཡིད་མངོན་ཡིན་ན་དབང་མངོན་གྱི་རྗེས་སུ་བྱུང་བས་ཁྱབ་སྟེ། རྟོག་གེའི་སྐད་ལས། དབང་
མངོན་འདས་མ་ཐག་ཏུ་ཡིད་མངོན་སྐྱེ་བའོ། །ཞེས་གསུངས་པའི་ཕྱིར། གཉིས་པ་དེ་ལ་
དབྱེ་ན། གཟུགས་འཛིན་ཡིད་མངོན་ནས་རེག་བྱ་འཛིན་པའི་ཡིད་མངོན་པར་ལྔ་ཡོད། གསུམ་
པ་སྐྱེ་ཚུལ་ལ་རིགས་གཏེར་རྗེས་འབྲངས་དང་བཅས་པ་ན་རེ། དང་པོར་དབང་མངོན་སྐད་
ཅིག་མ་གཅིག་སྐྱེ། དེ་རྗེས་སུ་ཡིད་མངོན་སྐད་ཅིག་མ་གཅིག་སྐྱེ། དེ་རྗེས་དབང་མངོན་
སྐད་ཅིག་མ་གཅིག་སྐྱེ་བ་སོགས་དབང་ཡིད་སྤེལ་མར་སྐྱེ་བ་རྒྱན་མཁན་པོའི་ལུགས་སུ་
བྱས་པ་དང་། ཡང་དང་པོར་དབང་མངོན་སྐད་ཅིག་མ་གཅིག་སྐྱེ། དེའི་རྗེས་དེས་དེ་མ་ཐག་
རྐྱེན་དང་དབང་པོས་བདག་རྐྱེན་བྱས་ནས་དབང་མངོན་སྐད་ཅིག་མ་གཉིས་པ་དང་། ཡིད་
མངོན་སྐད་ཅིག་དང་པོ་གཉིས་རྐྱེན་མཚུངས་པས་སྐྱེད་ལ། དབང་མངོན་སྐད་ཅིག་གཉིས་
པ་ནས་མཐར་འགག་པའི་བར་དུས་མཉམ་ཡིན་ལ། འདི་ལ་ཕྱིར་ལྟའི་མངོན་སུམ་གཉིས་དང་།
ནང་ལྟའི་རང་རིག་གི་འགྲོས་གཅིག་དང་གསུམ་སྟེ། མངོན་སུམ་འགྲོས་གསུམ་པ་འདི་
བྲམ་ཟེ་བདེ་བྱེད་དགའ་བའམ་ཤཾ་ཀ་ར་ནནྡའི་ལུགས་སུ་བྱས་པ། ཡང་དབང་མངོན་གྱི་རྒྱུན་
མཐའ་ཁོ་ནར་སྐྱེ་བ་སློབ་དཔོན་ཆོས་མཆོག་གི་ལུགས་གསུམ་གྱི་སྔ་ཕྱི་གཉིས་མི་འཐད་ལ། བར་
མ་དག་འཐད་ཟེར་ཏེ། རིགས་གཏེར་ལས། སྤེལ་མ་དང་ནི་རྒྱུན་གྱི་མཐའ། །གཉིས་ཀ་ལ་
ཡང་གནོད་བྱེད་ཡོད། །ཅེས་སོ། །རྒྱན་གྱི་ལུགས་སྤེལ་མར་འདོད་པ་མི་འཐད་པར་ཐལ།
དེ་རྒྱན་གྱི་འགྲེལ་བ་འགྲེལ་བཤད་བོད་དུ་འགྱུར་བ་གཅིག་ལས་ཀྱང་མི་འབྱུང་པའི་ཕྱིར།
དེར་ཐལ། སྡེ་བདུན་ཡིད་གྱི་མུན་སེལ་ལས། དབང་ཡིད་སྤེལ་ནས་སྐྱེ་བར་རྒྱན་མཁན་



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
པོས་བཞེད་དོ། །ཞེས་མཁས་པ་རྣམས་ལ་གྲགས་པ་ཙམ་དུ་ཟད་ཀྱི། བོད་དུ་འགྱུར་བའི་
རྒྱན་རྗེས་འབྲངས་དང་བཅས་པའི་གཞུང་ལུགས་གང་ནའང་མི་གསལ་ལོ། །ཞེས་དང་།
རིགས་གཏེར་དར་ཊཱིཀ་ལས་ཀྱང༌། སྤེལ་མར་སྐྱེ་བ་ད་ལྟར་འགྱུར་བའི་རྒྱན་གྱི་འགྲེལ་བ་
ན་མི་སྣང་ངོ༌། །ཞེས་གསུངས་པའི་ཕྱིར། སྤེལ་མར་སྐྱེ་བ་ཐ་ཆད་ཡིན་པར་ཐལ། གནོད་
བྱེད་མང་ལ་རྣམ་འགྲེལ་ལུགས་ལས་ཕྱིར་གྱུར་ཀྱང་དེ་ལུགས་སུ་སྨྲ་བའི་ཕྱིར། མ་གྲུབ་ན།
དབང་མངོན་རིམ་གྱིས་སྐྱེ་ཚེ་བར་མ་ཆད་པར་ཡུལ་མི་འཛིན་པར་ཐལ། དབང་ཡིད་སྐད་
ཅིག་མ་སྤེལ་མ་དེའི་ཕྱིར། འདོད་མི་ནུས་ཏེ། རྣམ་འགྲེལ་ལས། རིམ་གྱིས་འཛིན་ན་དེ་མྱོང་བ། །
རྣམ་ཆད་མེད་པར་སྣང་མི་འགྱུར། ཞེས་གསུངས་པའི་ཕྱིར། དེས་ན་རྒྱན་གྱི་ལུགས་ལ་
དབང་ཡིད་སྤེལ་མར་འདོད་པ་མི་འཐད་པར་ཐལ། རྒྱན་གྱི་ལུགས་ལ་དབང་མངོན་ཡིད་
མངོན་དུས་མཉམ་པ་བཞེད་པའི་ཕྱིར། དེར་ཐལ། སློབ་དཔོན་དེས་ཡིད་མངོན་ལ་རྟོག་པ་
གཅིག་འདོད་པས། དབང་མངོན་དུས་སུ་ཡང་རྟོག་པ་སྐྱེ་བ་མི་འགལ་པའི་ཕྱིར། དེར་ཐལ།
རྒྱན་ལས། གོམས་ལས་མདུན་ན་གནས་པ་ལ། །འདི་འོ་ཞེས་ནི་ཤེས་པ་གང་། །མངོན་
སུམ་བྱེད་ཕྱིར་དེ་ལ་ནི། །ཡིད་ཀྱི་མངོན་སུམ་ཡིན་པར་འདོད། །ཅེས་གསུངས་པའི་ཕྱིར་དང༌།
ཆོས་མཆོག་དང་བརྩད་ཚུལ་ཡང་ཡོད་མོད་ཀྱི་གཞན་དུ་སྤྲོའོ། །འདིས་འགྲོས་བརྩི་ན་
འགྲོས་གསུམ་པར་བྱའོ། །རྒྱན་གྱི་ལུགས་དེ་རྣམ་འགྲེལ་གྱི་མངོན་སུམ་དུ་མི་རུང་བར་
ཐལ་བ་དང་། དེ་ལ་སྒྲུབ་འཇུག་གི་རྟོག་པ་ཡོད་པར་ཐལ་བ་དང་། མངོན་སུམ་རྟོག་བྲལ་དུ་
མདོ་དང་སྡེ་བདུན་གྱིས་བཤད་པ་མི་འཐད་པར་ཐལ་བ་སོགས་ཀྱི་སྐྱོན་ཡོད་པའི་ཕྱིར།
ཐལ་འགྱུར་བའི་ཕྱོགས་ཡིན་ན་རུང་བར་འགྱུར་རོ། །ཡང་བྲམ་ཟེའི་བཞེད་པར་འདོད་ཚུལ་
དེ་ཡང་མི་འཐད་པར་ཐལ། དེ་བྲམ་ཟེའི་གཞུང་འགྱུར་བ་དང་། འཕགས་ཡུལ་གྱི་མཁས་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
པས་དེའི་བཞེད་པར་སྟོན་བྱེད་མེད་པས་དམ་བཅའ་ཙམ་དུ་འགྱུར་བའི་ཕྱིར། དེར་ཐལ།
སྡེ་བདུན་ཡིད་ཀྱི་མུན་སེལ་ལས། བྲམ་ཟེ་ཆེན་པོའི་བཞེད་པ་ཡིན་ཞེས་སྔ་མ་དག་ལ་
གྲགས་པ་ཙམ་མ་གཏོགས་བྲམ་ཟེའི་བོད་དུ་འགྱུར་བའི་གཞུང་ལུགས་གང་ནའང་ཁུངས་
མེད་ཅིང་། ཞེས་གསུངས་པའི་ཕྱིར། གཞན་ཡང་། ཁྱོད་ཀྱིས་དེ་ལ་འགྲོས་གསུམ་ངེས་ཅན་
བྱས་ནས་རྩི་དགོས་པར་འདོད་པ་མི་འཐད་པར་ཐལ། འགྲོས་བདུན་ཀྱང་རྩི་འདོད་ན་
བརྩིས་ཆོག་པའི་ཕྱིར། དེར་ཐལ། ཡུལ་གྱི་སྒོ་ནས་འགྲོས་ལྔ་དང་དབང་བོ་དང་ཡིད་བྱེད་
ཀྱི་འགྲོས་གཉིས་དང་བདུན་ཡོད་པའི་ཕྱིར་ཏེ། རིགས་གཏེར་དར་ཊིཀ་ལས། ཡུལ་གྱི་
འགྲོས་སྦྱར་ན་ལྔར་འགྱུར་ལ། དབང་བོ་དང་ཡིད་ཀྱི་འགྲོས་བསྣན་ན་བདུན་དུ་འགྱུར་རོ། །
ཞེས་དང་། སྡེ་བདུན་ཡིད་ཀྱི་མུན་སེལ་ལས། སྐྱེ་ཚུལ་འདི་ལ་འགྲོས་དུ་ཡོད་བརྩིས་པ་ལ་
དགོས་པ་ཆེན་པོ་ཡོད་པར་མ་གོ་བས། འགྲོས་དུ་ཡོད་རྩི་དགོས་པའི་ངེས་པ་མེད་ལ། ཞེས་
གསུངས་པའི་ཕྱིར། གཞན་ཡང་། མིག་གི་དབང་མངོན་ཡུལ་གཟུགས་ལ་འཇུག་བཞིན་
པའི་དུས་སུ་སོ་སྐྱེ་དེའི་རྒྱུད་ལ་གཟུགས་གསལ་བར་མཐོང་བའི་ཡིད་མངོན་འདོད་པ་ཤིན་
ཏུ་ཐ་ཆད་ཡིན་པར་ཐལ། དེ་ནི་སྡེ་བདུན་རྩ་འགྲེལ་སོགས་ཡིད་མངོན་གྱི་མཚན་ཉིད་སྟོན་
པའི་གཞུང་ཐམས་ཅད་དང་འགལ་བ་གང་ཞིག །དེར་མ་ཟད། རྣམ་འགྲེལ་ལས། གཅིག་
ཅར་རིགས་མི་མཐུན་སྐྱེ་ཡང་། །ཤིན་ཏུ་གསལ་བའི་སེམས་གཅིག་གིས། །ཞེས་སོགས་དང་།
རྣམ་ཤེས་དོན་གཞན་ཞུགས་པ་ཡི། །ཞེས་སོགས་དུ་མ་དང་དངོས་སུ་འགལ་བའི་ཕྱིར།
དང་པོ་གྲུབ་སྟེ། དབང་པོས་རྒྱུ་བྱས་པ་དང་། དབང་མངོན་གྱི་བཟུང་དོན་སྐད་ཅིག་གཉིས་
པ་བཟུང་བར་བཤད་པའི་རྒྱུ་མཚན་ཐམས་ཅད་དང་འགལ་བའི་ཕྱིར་ཤིན་ཏུ་རྟོགས་སླ།
གཞན་ཡང་། བྲམ་ཟེའི་ལུགས་ལ་ཁྱོད་དང་པོར་དབང་མངོན་སྐད་ཅིག་མ་གཅིག་ཁོ་ན་དང་།
68



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
དེ་རྗེས་དབང་མངོན་དང་ཡིད་མངོན་གཉིས་སྐྱེ་བར་འདོད་པ་དང་། དེའི་ལུགས་ལ་མངོན་
སུམ་འགྲོས་གསུམ་པ་ཁོ་ནར་བྱེད་པ་མི་འཐད་པར་ཐལ། དེ་ལྟར་ན་མངོན་སུམ་འགྲོས་
གཉིས་པ་དང་འགྲོས་གསུམ་པ་གཉིས་ཀར་འདོད་དགོས་པའི་ཕྱིར། དེར་ཐལ། མངོན་
སུམ་འགྲོས་གཉིས་པ་གཅིག་དགོས་པ་གང་ཞིག །འགྲོས་གསུམ་པ་ཁྱོད་ཀྱིས་ཁས་བླངས་
ཟིན་པའི་ཕྱིར། དང་པོ་གྲུབ་སྟེ། དང་པོར་དབང་མངོན་སྐད་ཅིག་མ་གཅིག་ཁོ་ན་སྐྱེ་དུས་
མངོན་སུམ་འགྲོས་གཉིས་པ་ཡིན་པའི་ཕྱིར། དེར་ཐལ། དེ་དུས་དབང་མངོན་དང་རང་
རིག་གཉིས་ལས་མངོན་སུམ་གཞན་མེད་པའི་ཕྱིར། མ་གྲུབ་ན། མངོན་སུམ་འགྲོས་གཉིས་
པར་དེའི་ཚེ་འགྱུར་རོ་སོགས་སྐྱོན་དུ་མ་འཕེན་ཤེས་པར་བྱ། དེས་ན་རང་ལུགས་ལ། སྡེ་
བདུན་གྱི་ཡིད་མངོན་སྐྱེ་ཚུལ་པཎ་ཆེན་ཆོས་མཆོག་ལྟར་དབང་མངོན་གྱི་རྒྱུན་མཐར་སྐྱེ་བ་
ཡིན་ཏེ། དེ་སྐྱེ་བ་གང་ཞིག །དབང་མངོན་སྐད་ཅིག་གཉིས་པ་ཕན་ཆད་ཡིད་མངོན་ཡིན་པ་དང་།
སྤེལ་མར་སྐྱེ་བ་དང༌། རྟོག་བྲལ་གྱི་མངོན་སུམ་འགྲོས་གསུམ་དུ་སྐྱེ་བ་དང་། མངོན་སུམ་
རྟོག་བཅས་རྒྱན་ལྟ་བུ་རྣམས་མི་འཐད་པར་སྒྲུབ་ཟིན་པའི་ཕྱིར། རྟགས་ཕྱི་མ་རྣམས་སླ། དང་
པོ་གྲུབ་སྟེ། ཡིད་དབང་གིས་བདག་རྐྱེན་བྱས་པའི་གཞན་རིག་མངོན་སུམ་མི་བཞེད་པའི་
ཕྱིར་ཏེ། མདོ་ལས། གཟུགས་ཤེས་པ་ནི་རྣམ་པ་གཉིས་ཏེ། །མིག་དང་ཡིད་ལ་བརྟེན་པའོ། །
ཞེས་དང་། ཚད་མ་ཀུན་བཏུས་ལས་ཀྱང་། ཡིད་ཀྱང་དོན་དང་། ཞེས་གསུངས་པའི་ཕྱིར།
དབང་མངོན་དུས་སུ་ཡིད་མངོན་མི་སྐྱེ་ལ་དེ་རྫོགས་རྗེས་དེ་མ་ཐག་ཏུ་སྐྱེ་སྟེ། དེ་དག་གི་
དུས་སུ་དབང་མངོན་སྐྱེ་བའི་རྒྱུ་ཚོགས་ཚང་མ་ཚང་མཚུངས་ཀྱང་འགལ་རྐྱེན་ཡོད་མེད་
དབང་གིས་ཡིན་པའི་ཕྱིར། སྡེ་བདུན་ཡིད་ཀྱི་མུན་སེལ་ལས། འདི་རྒྱུན་དང་རྒྱུན་མ་རྫོགས་
གོང་ལ་རྒྱུ་ཚོགས་ཚང་མ་ཚང་མཚུངས་ཀྱང་འགལ་རྐྱེན་ཡོད་མེད་མི་མཚུངས་ཏེ། རྒྱུན་མ་
69



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རྫོགས་གོང་དུ་དབང་ཤེས་བར་མ་ཆད་བར་འབྱུང་བས་ཡིད་མངོན་སྐྱེ་བའི་གོ་བཀག་པའི་
ཕྱིར་རོ། །ཞེས་གསུངས་པའི་ཕྱིར། ཡིད་མངོན་སྐད་ཅིག་མ་གཅིག་ལས་མི་སྐྱེ་སྟེ། རྒྱུན་སྐྱེ་
ན་མྱོང་སྟོབས་ཀྱིས་ངེས་པར་འགྱུར་བས་མི་འཐད་དོ། །ཞེས་སྒྲོ་འདོགས་མི་བྱེད་པའི་ཕྱིར།།
ཁྱབ་སྟེ། དེས་ན་ཤིན་ཏུ་ལྐོག་གྱུར་ཡིན་པས་ལུང་གི་ཚད་མས་གྲུབ་པའི་ཕྱིར། དེར་ཐལ།
འཐད་ལྡན་ཆུང་ངུ་ལས། ཡིད་ཀྱི་མངོན་སུམ་བཤད་པ་ནི་གྲུབ་པའི་མཐའ་ལ་གྲགས་པ་
ཙམ་ཡིན་གྱི། འདི་གྲུབ་པར་བྱེད་པའི་ཚད་མ་ནི་ཡོད་པ་མ་ཡིན་ནོ། །ཞེས་དང་། རིགས་
ཐིག་དར་ཊིཀ་ལེགས་བཤད་རིན་པོ་ཆེའི་གཏེར་ལས། ཡིད་ཀྱི་མངོན་སུམ་དེ་ཡང་བདག་
ཅག་རྣམས་ཀྱིས་དཔྱད་པ་གསུམ་གྱིས་དག་པའི་ལུང་ལ་བརྟེན་ནས་རྟོགས་པར་བྱ་བ་ཡིན་གྱི།
ཚད་མ་གཞན་གྱིས་རྟོགས་པར་མི་ནུས་སོ། །ཞེས་གསུངས་པའི་ཕྱིར། དེ་ལ་ཁོ་ན་རེ། སོ་
སྐྱེའི་རྒྱུད་ཀྱི་གཟུགས་འཛིན་ཡིད་མངོན་ཆོས་ཅན། ཁྱོད་སོ་སྐྱེ་ལ་ཤིན་ཏུ་ལྐོག་གྱུར་མ་ཡིན་
པར་ཐལ། ཁྱོད་དེའི་རྒྱུད་ཀྱི་མངོན་སུམ་གྱིས་གྲུབ་པའི་ཕྱིར། དེར་ཐལ། དེའི་རྒྱུད་ཀྱི་དེ་
འཛིན་པའི་རང་རིག་མངོན་སུམ་གྱིས་གྲུབ་པའི་ཕྱིར། དེར་ཐལ། དེའི་རྒྱུད་ཀྱི་ཤེས་པ་ཡིན་
པའི་ཕྱིར་ན་མ་ཁྱབ། ཁྱབ་པར་ཐལ། ཤེས་པ་ཡིན་ན་རང་འཛིན་པའི་རང་རིག་ཡོད་པས་
ཁྱབ་པའི་ཕྱིར་ན་ཡང་མ་ཁྱབ་སྟེ། རྒྱུན་ལྡན་གྱི་ཤེས་པ་དང་། ཚད་མ་ལ་རང་རིག་མངོན་
སུམ་གྱིས་གྲུབ་པས་ཁྱབ་ཀྱང་ཤེས་པ་ཙམ་ལ་རང་རིག་གིས་གཞལ་པས་མ་ཁྱབ་པའི་ཕྱིར།
འདི་ཡང་གོ་ཐོབ་བྱས་སོ། །ཁོ་རང་ལ་འོ་ན། ཚུར་མཐོང་གི་རྒྱུད་ཀྱི་གང་ཟག་གི་བདག་
མེད་ཀྱིས་ཁྱད་པར་དུ་བྱས་པའི་ཤེས་པ་ཆོས་ཅན། ཁྱོད་ཚུར་མཐོང་གི་རྒྱུད་ཀྱི་མངོན་སུམ་
གྱིས་རྟོགས་པར་ཐལ། དེའི་རྒྱུད་ཀྱི་རང་རིག་མངོན་སུམ་གྱིས་རྟོགས་པའི་ཕྱིར། དེར་ཐལ།
དེའི་རྒྱུད་ཀྱི་གཞན་རིག་གི་ཤེས་པ་ཡིན་པའི་ཕྱིར། ཁྱབ་པ་ཁས། འདོད་ན། འཕགས་པར་ཐལ།
70



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
འདོད་པའི་ཕྱིར། དེས་ལྷག་མ་རྣམས་རྟོགས་སླའོ། །
གསུམ་པ་རང་རིག་ནི། ཚད་མ་མདོ་ལས། ཆགས་ལ་སོགས། །རང་རིག་རྟོག་པ་མེད་
པ་ཡིན། །ཞེས་དང་། རང་འགྲེལ་ལས། འདོད་ཆགས་དང་། ཞེ་སྡང་དང་། གཏི་མུག་དང་།
བདེ་བ་དང་། སྡུག་བསྔལ་ལ་སོགས་པ་ནི་རང་རིག་པ་དང་དབང་བོ་ལ་མི་ལྟོས་པའི་ཕྱིར་
རང་རིག་པའི་མངོན་སུམ་མོ། །ཞེས་པའི་དོན་འཆད་པར། བདེ་སོགས་བདག་ཉིད་གཞན་
མི་བསྟེན། ཞེས་པ་ནས། ཐ་དད་རྣམ་གཞག་གྲུབ་པ་མིན། ཞེས་བྱུང་། འདིར་རང་རིག་གི་
མཚན་ཉིད། དབྱེ་བ། སྒྲུབ་བྱེད་དང་གསུམ། དང་པོ་ནི། འཛིན་རྣམ། རང་རིག་གི་
མཚན་ཉིད། རྟོག་བྲལ་མ་འཁྲུལ་བའི་འཛིན་རྣམ། རང་རིག་མངོན་སུམ་གྱི་མཚན་ཉིད།
འཛིན་རྣམ་དུ་གྱུར་པའི་རྟོག་བྲལ་མ་འཁྲུལ་པའི་གསར་དུ་མི་བསླུ་བའི་ཤེས་པ་དེ། རང་
རིག་མངོན་སུམ་གྱི་ཚད་མའི་མཚན་ཉིད། གཉིས་པ་ནི་དེ་ལ་དབྱེ་ན། རང་ཡིན་པར་གྱུར་
པའི་ཚད་མ། བཅད་ཤེས། སྣང་ལ་མ་ངེས་ཀྱི་བློ་གསུམ་ཡོད་དེ། མཚན་གཞི་རིམ་པ་
བཞིན་དུ། མིག་ཤེས་ཉམས་སུ་མྱོང་བའི་རང་རིག་སྐད་ཅིག་དང་པོ་ལྟ་བུ་ཚད་མ་དང་། དེ་
འདྲ་བའི་རང་རིག་སྐད་ཅིག་གཉིས་པ་ལྟ་བུ་བཅད་ཤེས་དང་། སོ་སྐྱེའི་རྒྱུད་ཀྱི་དུས་མཐའི་
སྐད་ཅིག་མའི་ངོ་བོར་གྱུར་བའི་ཡིད་མངོན་འཛིན་པའི་རང་རིག་དང་། བྱེ་བྲག་པའི་རྒྱུད་ཀྱི་
བདེ་བ་འཛིན་པའི་རང་རིག་དང༌། རྒྱང་ཕན་གྱི་རྒྱུད་ཀྱི་རྗེས་དཔག་ཚད་མ་འཛིན་པའི་རང་
རིག་ལྟ་བུ་སྣང་ལ་མ་ངེས་པའི་བློ་ཡིན་པའི་ཕྱིར། གསུམ་པ་སྒྲུབ་བྱེད་ནི། སྔོན་འཛིན་མིག་
ཤེས་ཆོས་ཅན། རང་མྱོང་ཅན་གྱི་ཤེས་པ་ཡིན་ཏེ། རང་དྲན་པའི་དྲན་ཤེས་ཡོད་པའི་ཤེས་པ་
ཡིན་པའི་ཕྱིར། འདོད་ན། རང་མྱོང་བྱེད་ཀྱི་རང་རིག་ཡོད་པར་ཐལ། རང་མྱོང་བྱེད་ལ་རང་རིག་
གཞན་རིག་གང་རུང་དུ་ངེས། གཞན་རིག་གི་མྱོང་བྱེད་ཐུག་མེད་ཀྱིས་ཁེགས་པའི་ཕྱིར། རྣམ་



སྒྲི
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ངེས་ལས། དུས་ཕྱིས་དྲན་པ་ལས་ཀྱང་སྟེ། །ཚུལ་གཉིས་དང་ནི་རང་རིག་གྲུབ། །མ་མྱོང་བ་
ནི་མེད་ཕྱིར་ཡང་། །ཞེས་དང་། རྣམ་འགྲེལ་ལས། དྲན་པ་ལས་ཀྱང་བདག་རིག་གྲུབ། །
ཅེས་སོ། །ཁ་ཅིག །རང་རིག་ལྡན་མིན་འདུ་བྱེད་ཡིན་ཟེར་ན། དེ་ཆོས་ཅན། མངོན་སུམ་མ་
ཡིན་པར་ཐལ། ལྡན་མིན་འདུ་བྱེད་ཡིན་པའི་ཕྱིར། འདོད་ན། རང་རིག་མངོན་སུམ་བཞིར་ཕྱེ་
བའི་ཡ་གྱལ་དུ་བགྲང་པ་དང་དངོས་སུ་འགལ་ལོ། །ཡང་ཁོ་ན་རེ། རང་རིག་ཏུ་གྱུར་པའི་བཅད་
ཤེས་མེད་ཟེར་ན། སྔོན་འཛིན་དབང་མངོན་ཉམས་མྱོང་གི་རང་རིག་མངོན་སུམ་ཆོས་ཅན། ཁྱོད་
སྐད་ཅིག་གཉིས་པ་བཅད་ཤེས་ཡིན་པར་ཐལ། ཁྱོད་རྒྱུན་དང་ལྡན་པའི་མངོན་སུམ་གྱི་ཚད་
མ་ཡིན་པའི་ཕྱིར། རྟགས་སླ། ཁྱབ་སྟེ། འཐད་ལྡན་ཆུང་བ་ལས། མངོན་སུམ་དང་རྗེས་སུ་
དཔག་པ་དག་གི་དང་པོའི་སྐད་ཅིག་མ་ཉིད་ནི་ཚད་མ་ཡིན་ལ། དེ་དག་གི་རྒྱུན་ཏུ་གྱུར་བའི་
གྲུབ་པ་དང་བདེ་བ་ཐ་མི་དད་པ་ཕྱི་མ་རྣམས་ནི་ཚད་མ་ཡིན་པ་སྤངས་པའོ། །ཞེས་གསུངས་
པའི་ཕྱིར། དེ་ལ་ཁོ་ན་རེ། རང་རིག་ཏུ་གྱུར་བའི་བཅད་ཤེས་མེད་པར་ཐལ། བཅད་ཤེས་
ཉམས་མྱོང་གི་རང་རིག་དེ་བཅད་ཤེས་ལ་ཚད་མ་ཡིན་པའི་ཕྱིར་ན་མ་ཁྱབ་སྟེ། དེ་དེ་ལ་ཚད་
མ་ཡིན་ཀྱང་། དེའི་ཡང་སྐད་ཅིག་གཉིས་པ་བཅད་ཤེས་བྱས་ཆོག་པའི་ཕྱིར། དཔེར་ན་
མངོན་སུམ་བཞིན་ནོ། །
བཞི་བ་རྣལ་འབྱོར་མངོན་སུམ་ནི། ཚད་མ་མདོ་ལས། རྣལ་འབྱོར་རྣམས་ཀྱི་བླ་
མས་བསྟན། །མ་འདྲེས་པ་ཡི་དོན་ཙམ་མཐོང་། །ཞེས་པའི་དོན་རྣམ་འགྲེལ་འདིར་འཆད་པར།
རྣལ་འབྱོར་ཤེས་པ་སྔར་བཤད་པ། །དེ་དག་གི་དེ་གོམས་བྱུང་ཡིན། །ཅེས་པ་ནས། ལྷག་མ་
ཉེ་བར་བསླད་པ་ཡིན། །ཞེས་བྱུང་། འདིར་རྣལ་འབྱོར་མངོན་སུམ་ལ་མཚན་ཉིད། དབྱེ་བ། །
སྒྲུབ་བྱེད་གསུམ། དང་པོ་ནི། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་ཞི་
72



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
ལྷག་ཟུང་འབྲེལ་གྱི་ཏིང་ངེ་འཛིན་གོམས་པའི་སྟོབས་ལས་བྱུང་ཞིང་། རང་ཡུལ་ཡང་དག་
པའི་དོན་ལ་རྟོག་བྲལ་མ་འཁྲུལ་པའི་མཁྱེན་པ་དེ་དེའི་མཚན་ཉིད། གཉིས་པ་ནི་དེ་ལ་དབྱེ་ན།
རང་ཡིན་པར་གྱུར་པའི་ཚད་མ་དང་། བཅད་ཤེས་གཉིས་ཡོད། རང་ཡིན་གྱི་ཐེག་པ་གསུམ་
གྱི་མཐོང་སྒོམ་མི་སློབ་ལམ་སོགས་ཀྱང་ཡོད། རྣལ་འབྱོར་མངོན་སུམ་ལ་སྣང་ལ་མ་ངེས་པ་
མེད་དེ། དེ་ཡིན་ན་རང་ལ་སྣང་བ་ཐམས་ཅད་ངེས་པས་ཁྱབ་པའི་ཕྱིར། རྣམ་འགྲེལ་ལས། བློ་
གྲོས་ཆེན་པོས་མཐོང་ཉིད་ལས། །རྣམ་པ་ཐམས་ཅད་ངེས་པར་བྱེད། །ཅེས་གསུངས་པའི་ཕྱིར།
གསུམ་པ་སྒྲུབ་བྱེད་ནི། བརྩེ་བ་དང་། བདག་མེད་རྟོགས་པའི་ཤེས་རབ་གཉིས་རེ་རེ་ནས་
ཆོས་ཅན། གོམས་རྐྱེན་དང་མ་བྲལ་བར་བསྒོམས་པ་ལས་བསྒོམ་བྱའི་དོན་ལ་གསལ་སྣང་
རབ་ཀྱི་མཐར་ཕྱིན་འབྱུང་རུང་ཡིན་ཏེ། རྟེན་བརྟན་པ་གོམས་པར་བྱས་ཟིན་འབད་རྩོལ་
བསྐྱར་མ་ལ་མི་ལྟོས་པའི་སེམས་རྒྱུད་ཀྱི་ཆོས་ཡིན་པའི་ཕྱིར། དཔེར་ན་འདོད་ཆགས་བཞིན། ཇི་
སྐད་དུ་རྣམ་འགྲེལ་ལས། དེ་ཕྱིར་ཡང་དག་ཡང་དག་མིན། །གང་གང་ཤིན་ཏུ་གོམས་གྱུར་པ། །
གོམས་པ་ཡོངས་སུ་རྫོགས་པ་ན། །དེ་གསལ་མི་རྟོག་བློ་འབྲས་ཅན། །ཞེས་གསུངས་པའི་ཕྱིར།
དེས་ན་རྟེན་སེམས་གསལ་རིག་ཙམ་ཡིན་ལ། དེ་བརྟན་པར་རིག་པ་ཙམ་གྱི་ཡ་མཐའ་དང་
མ་མཐའ་ཐུག་མེད་དུ་སྒྲུབ་པའི་རིགས་པས་གྲུབ་པའི་ཕྱིར་ཏེ། །རྒྱན་ལས། དབང་བོ་ཡིད་
ཀྱི་ཤེས་པ་ལས། །ཡིད་ཀྱི་ཤེས་པའང་དེ་ལས་ཡིན། །དེ་ལས་ཀྱང་ཡང་དེར་འགྱུར་ཕྱིར། །སྲིད་
པ་ཐོག་མཐའ་མེད་པར་གནས། །ཞེས་གསུངས་པའི་ཕྱིར། །
གཉིས་པ་སེམས་ཙམ་པའི་ལུགས་ཀྱང་ཕལ་ཆེར་དེ་དང་འདྲ་ཡང་ཅུང་ཟད་བཤད་ན།
མངོན་སུམ་རང་གི་ངོ་བོ་དང་། རྐྱེན་གསུམ་གྱི་ཁྱད་པར་དང་། མངོན་སུམ་ལྟར་སྣང་བཤད་
པ་དང༌། མཚོན་བྱ་རྗེས་བརྗོད་མཚན་ཉིད་སྒྲུབ་པའི་སྒྲ་དོན་བཤད་པ་དང་བཞི། དང་པོ་ལ་
73



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
མཚན་ཉིད། དབྱེ་བ། སོ་སོའི་དོན་བཤད་པ་གསུམ། དང་པོ་ནི། རྟོག་པ་དང་བྲལ་ཞིང་
བག་ཆགས་བརྟན་བྱུང་གི་མི་བསླུ་བའི་ཤེས་པ་དེ། མངོན་སུམ་གྱི་མཚན་ཉིད་ཡིན་ཏེ། རྣམ་
ངེས་ལས། གཞན་བག་ཆགས་བརྟན་པའི་ཕྱིར་འཁོར་བ་ཇི་སྲིད་བར་རྗེས་སུ་འབྲེལ་བ་དེ་
ནི་ཐ་སྙད་དུ་མི་བསླུ་བ་ལ་ལྟོས་ཏེ་འདིར་ཚད་མ་ཡིན་ནོ། །ཞེས་དང་། དེའི་འཐད་ལྡན་ལས།
རྣམ་པར་རིག་པ་ཙམ་དུ་སྨྲ་བ་ལ་ནི་སློབ་དཔོན་གྱིས་བག་ཆགས་བརྟན་པ་དང་མི་བརྟན་པ་
དག་གི་རྣམ་པར་བཞག་པ་མཐོང་ལ། ཞེས་སོགས་གསུངས་པའི་ཕྱིར། མདོ་སེམས་ཐུན་
མོང་བ་སྔར་ལྟར་ཡིན་ལ། སེམས་ཙམ་པའི་ཐུན་མོང་མ་ཡིན་པར་བྱེད་ན་དེ་ལྟར་སྦྱར་དགོས།
གཉིས་པ་དབྱེ་ན་དབང་མངོན། ཡིད་མངོན། རང་རིག །རྣལ་འབྱོར་མངོན་སུམ་བཞི་ཡོད།
དང་པོ་ལ། གཟུགས་འཛིན་དབང་མངོན་ནས་རེག་འཛིན་དབང་མངོན་བར་ལྔ་ཡོད། དེ་རེ་
རེ་ལ་རང་ཡིན་གྱི་ཚད་མ་དང་བཅད་ཤེས་གཉིས་གཉིས་ཡོད། སྣང་ལ་མ་ངེས་པ་ཡང་ཡོད།
གཉིས་པ་ཡིད་མངོན་ཡང་སྡེ་བདུན་ལས་བཤད་པའི་ངོ་བོ་དབྱེ་བ་སྐྱེ་ཚུལ་སྔར་དང་འདྲ་ལ།
ས་སྡེ་ན་ཅུང་ཟད་ཁྱད་པར་ཡོད་ཀྱང་མ་སྨོས་པས་དེར་ལྟོས། གསུམ་པ་རང་རིག་ཀྱང་སྔར་
ལྟར་མདོ་སྡེ་བ་སེམས་ཙམ་པ་རྣལ་འབྱོར་སྤྱོད་པའི་དབུ་མ་པ་དག་འདོད་ལ། ཐལ་འགྱུར་བ་
དང་མདོ་སྡེ་སྤྱོད་པའི་དབུ་མ་པ་དག་མི་འདོད་དོ། །བཞི་པ་རྣལ་འབྱོར་མངོན་སུམ་ལ་མདོ་སྡེ་
བ་ལྟར་སྣང་ཡུལ་ལ་རང་མཚན་གྱིས་ཁྱབ་པ་དང༌། ཆོས་ཀྱི་བདག་མེད་མངོན་སུམ་དུ་རྟོགས་
པར་འདོད་པའི་ལུགས་གཉིས་ཡོད་དེ། ཕྱི་མ་ནི་ཐེག་བསྡུས་སུ་བཤད་ཅིང་། ལང་
གཤེགས་ཀྱི་དགོངས་པར་རྣལ་འབྱོར་སྤྱོད་པའི་དབུ་མ་བ་དང་གཉིས་ཀས་འདོད་པའི་ཕྱིར། །
གཉིས་པ་སེམས་ཙམ་པའི་རྐྱེན་གསུམ་ནི། དམིགས་བརྟགས་ལས། ནང་གི་ཤེས་
བྱའི་ངོ་བོ་ནི། །ཕྱི་རོལ་ལྟར་སྣང་གང་ཡིན་པ། །དོན་ཡིན་རྣམ་ཤེས་ངོ་བོའི་ཕྱིར། །དེ་རྐྱེན་



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
ཉིད་ཀྱང་ཡིན་ཕྱིར་རོ། །ཞེས་པ་འདིས་སྔོན་འཛིན་དབང་མངོན་གྱི་སྣང་བའི་དམིགས་རྐྱེན་དང་།
དེའི་དམིགས་རྐྱེན་བཏགས་པ་བ་བསྟན་ཏེ། དེས་དབང་ཤེས་ལས་ཕྱི་རོལ་ལྟ་བུར་སྣང་
བའི་སྔོན་པོ་སོགས་ནི། དབང་ཤེས་དེ་དང་དེའི་དོན་ཡིན་ཏེ། དམིགས་པ་ཡིན་ལ་དེ་དང་
དེའི་རྐྱེན་ཡང་ཡིན་པས་དམིགས་རྐྱེན་ཡིན་ཞེས་བཤད་པའི་ཕྱིར། དེར་ཐལ། དེ་རྣམ་ཤེས་
དེའི་རྣམ་པར་ཤེས་པར་བྱ་བའི་ངོ་བོ་ཡིན་པས་ན་དེའི་དམིགས་པ་ཡིན་པའི་ཕྱིར་ཏེ། རང་
འགྲེལ་ལས། ནང་གི་རྣམ་པར་ཤེས་པ་ནི་དོན་དུ་སྣང་བ་དང་དེ་ལས་སྐྱེ་བའི་ཕྱིར་ཆོས་
གཉིས་དང་ལྡན་པ་ནང་ན་ཡོད་པ་ཁོ་ན་དམིགས་པའི་རྐྱེན་ཡིན་ནོ། །ཞེས་གསུངས་པའི་ཕྱིར།
དེས་སྣང་བའི་རྐྱེན་བཤད་དོ། །དེར་མ་ཟད་དབང་ཤེས་ལ་སྣང་བའི་སྔོན་པོ་དེ་དབང་ཤེས་
གཅིག་པུ་དེའི་བདག་ཉིད་དུ་གྱུར་བའི་དུས་མཉམ་ཡིན་ཀྱང་འདིར་རྐྱེན་དུ་འདོད་དེ། དེ་
ཡུལ་དུ་ཡོད་ན་དབང་ཤེས་དེ་སྐྱེ་ལ་མེད་ན་མི་སྐྱེ་བའི་ཕྱིར། ཇི་སྐད་དུདམིགས་བརྟགས་ལས།
གཅིག་ཆའང་མི་འཁྲུལ་ཕྱིར་ན་རྐྱེན། །ཞེས་དང་། དེའི་རང་འགྲེལ་ལས། རེ་ཞིག་དེ་ལྟར་
སྣང་བ་ཉིད་རྐྱེན་ཡིན་ལ་བཏགས་ན་དེའི་ཕྱོགས་ལྷན་ཅིག་སྐྱེ་པ་ཀོ་ཇི་ལྟར་རྐྱེན་ཡིན་ཞེ་ན།
གཅིག་ཆའང་ཞེས་སོགས་ནས། རྐྱེན་ཉིད་ཡིན་པར་སྨྲའོ། ཞེས་གསུངས་པའི་ཕྱིར། འདི་
ནི་ཆོས་མངོན་པའི་སློབ་དཔོན་དག་གིས་རྒྱུ་དྲུག་འདོད་པ་དང་བསྟུན་ཙམ་ཡིན་གྱི་རང་
ལུགས་མིན་ཏེ། དེ་ནི་དམིགས་རྐྱེན་བཏགས་པ་བ་ཡིན་པའི་ཕྱིར། དེར་ཐལ། སྡེ་བདུན་
ཡིད་ཀྱི་མུན་སེལ་ལས། དམིགས་རྐྱེན་གྱི་ཚུལ་འདི་ཡང་རྒྱུ་འབྲས་དུས་མཉམ་སྲིད་པ་དང་།
རྒྱུ་འབྲས་ལ་རྫ་ས་གཞན་གྱིས་མ་ཁྱབ་པར་འདོད་པའི་ཆོས་མངོན་པ་བའི་སློབ་དཔོན་
དབྱིག་གཉེན་ལ་སོགས་པ་སྔ་མ་དག་གི་འདོད་པ་བརྗོད་པ་ཙམ་ཡིན་གྱི་ཞེས་སོགས་
གསུངས་པའི་ཕྱིར། སློབ་དཔོན་རང་ལུགས་ཀྱི་དམིགས་རྐྱེན་གྱི་མཚན་ཉིད་པ་བཤད་པ་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ལ་དུས་མཉམ་པ་མི་རུང་ཞིང་། དམིགས་རྐྱེན་ནི་ཤེས་པ་དེའི་སྔ་ལོགས་སུ་བྱུང་བའི་ཤེས་པ་
དང་དེ་གཉིས་རིམ་ཅན་དུ་གྲུབ་པ་དགོས་ཀྱི། གཅིག་ཅར་མི་རུང་བའི་ཕྱིར་ཏེ། དམིགས་
བརྟགས་ལས། ཡང་ན་ནུས་པ་འཇོག་ཕྱིར་རིམ་གྱིས་ཡིན། །ཞེས་གསུངས་པའི་ཕྱིར། དེས་
ན་དབང་ཤེས་སྔ་མ་སྔ་མའི་སྟེང་གི་རང་འབྲས་དབང་ཤེས་ཕྱི་མ་ཕྱི་མ་ཡུལ་གྱི་རྣམ་ལྡན་དུ་
སྐྱེད་པའི་ནུས་པ་དེ་དང་དེ་ཆོས་ཅན། རིམ་གྱིས་དབང་ཤེས་ཕྱི་མ་ཕྱི་མའི་དམིགས་རྐྱེན་
ཡིན་ཏེ། རང་འབྲས་དབང་ཤེས་ཕྱི་མ་ཕྱི་མ་དེ་དག་ལ་ཡུལ་གྱི་རྣམ་པ་འཇོག་པའི་རྐྱེན་ཡིན་
པའི་ཕྱིར། དེར་ཐལ། ཚིག་དེའི་ནུས་པ་རྩོད་གཞི་བྱས་འཇོག་ཕྱིར་སྒྲུབ་བྱེད་ལ་བྱེད་དགོས་
པའི་ཕྱིར། དེ་ལྟར་མ་བྱས་པར་ཚིག་ཟིན་ལྟར་སྦྲེལ་ན་ཁྱབ་པ་མ་འབྲེལ་བའམ། དབང་
ཤེས་ཀྱི་རྒྱུད་རྒྱུར་ཐལ་བའི་སྐྱོན་ཡོད་པའི་ཕྱིར། དེར་ཐལ། བག་ཆགས་བརྟན་འབྱུང་ཞེས་
པའི་རྒྱུ་མཚན་ཡོད་པའི་ཕྱིར་ཏེ། སྡེ་བདུན་ཡིད་ཀྱི་མུན་སེལ་ལས། དེས་ནུས་པ་ཆོས་ཅན་
དུ་བྱས་ནས་འཇོག་པའི་ཕྱིར་ཞེས་སྒྲུབ་བྱེད་དུ་སྦྱར་བར་བྱ་བ་ཡིན་གྱི། ཞེས་གསུངས་པའི་ཕྱིར།
བཤད་ཚུལ་དེ་འཐད་པར་ཐལ། སྔོན་འཛིན་དབང་མངོན་གྱི་སྔ་ལོགས་དེ་མ་ཐག་ཏུ་བྱུང་
བའི་སྔོན་པོ་དང་སྔོན་འཛིན་དབང་པོའི་མངོན་སུམ་གྱི་དེ་མ་ཐག་རྐྱེན་གྱི་སྟེང་གི་དབང་
མངོན་ཕྱི་མ་སྔོན་པོའི་རྣམ་ལྡན་དུ་སྐྱེད་པའི་ནུས་པ་གཉིས་པོ་དེ་ཆོས་ཅན། སྔོན་འཛིན་
དབང་མངོན་ཕྱི་མའི་དམིགས་རྐྱེན་ཡིན་ཏེ། དབང་མངོན་ཕྱི་མ་སྔོན་པོའི་རྣམ་ལྡན་དུ་སྐྱེད་
བྱེད་ཀྱི་རྐྱེན་ཡིན་པའི་ཕྱིར་ཞེས་པའི་སྒྲུབ་བྱེད་བསྟན་པའི་ཕྱིར་ཏེ། རང་འགྲེལ་ལས། དོན་
དུ་སྣང་བ་དེ་ནི་རང་སྣང་བ་དང་མཐུན་པའི་འབྲས་བུ་རྣམ་པར་ཤེས་པ་སྐྱེད་པའི་ཕྱིར་ནུས་
པ་རྣམ་པར་ཤེས་པའི་རྟེན་བྱེད་པ་མི་འགལ་ལོ། །ཞེས་གསུངས་པའི་ཕྱིར། ཁྱབ་སྟེ། དོན་
དུ་སྣང་བ་དེ་ནི་ཞེས་པས། སྔོན་པོ་དམིགས་རྐྱེན་ནུས་པ་སོགས་ཀྱིས་ནུས་པ་དམིགས་རྐྱེན་



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
དུ་བསྟན་པའི་ཕྱིར། དེར་ཐལ། སྡེ་བདུན་ཡིད་ཀྱི་མུན་སེལ་ལས། དེ་ཡང་སེམས་ཙམ་པའི་
ལུགས་ལ་དབང་ཤེས་ལ་ཡུལ་གྱི་རྣམ་པ་ཤར་བ་ཐམས་ཅད་བག་ཆགས་ཀྱི་དབང་གིས་ཤར་
བའི་རྣམ་པ་ཡིན་གྱི། ཡུལ་རང་ངོས་ནས་གཏད་པའི་རྣམ་པ་མ་ཡིན་ལ། ཞེས་པ་ནས། དབང་
ཤེས་ཕྱི་མ་ཡུལ་གྱི་རྣམ་ལྡན་དུ་བསྐྱེད་པའི་རྩ་བའི་རྐྱེན་ཡིན་པའི་རྒྱུ་མཚན་གྱིས་དེའི་
དམིགས་རྐྱེན་དུ་བཞག་པའི་ཚུལ་འདི། ཞེས་གསུངས་པའི་ཕྱིར། སྔོན་འཛིན་དབང་མངོན་
གྱི་སྔ་ལོགས་དེ་མ་ཐག་ཏུ་བྱུང་བའི་སྔོན་པོ་དང་། དབང་པོ་སྔ་མའི་སྟེང་གི་ཕྱི་མ་ཡུལ་གྱི་
རྣམ་ལྡན་དུ་སྐྱེད་པའི་ནུས་པ་གཉིས་ཆོས་ཅན། སྔོན་འཛིན་དབང་མངོན་ཕྱི་མའི་དམིགས་
པ་ཡང་ཡིན་ལ་རྐྱེན་ཡང་ཡིན་པས་དབང་མངོན་ཕྱི་མའི་དམིགས་རྐྱེན་དུ་འཇོག་པ་མ་ཡིན་
པར་ཐལ། མངོན་པ་བས་དེ་ལྟར་བཤད་ཀྱང་འདིར་མི་འཐད་པའི་ཕྱིར། དེར་ཐལ། དབང་
ཤེས་ཕྱི་མ་ཡུལ་གྱི་རྣམ་ལྡན་དུ་སྐྱེད་པའི་རྐྱེན་ཅིག་དགོས་པའི་ཕྱིར། དེར་ཐལ། སྡེ་བདུན་
ཡིད་ཀྱི་མུན་སེལ་ལས། དེ་ཡང་དབང་ཤེས་ཕྱི་མ་དེའི་དམིགས་པ་ཡང་ཡིན་ལ་རྐྱེན་ཡང་
ཡིན་པས། དེའི་དམིགས་རྐྱེན་དུ་འཇོག་པ་མ་ཡིན་གྱི། དབང་ཤེས་ཕྱི་མ་འདིར་རང་གི་
དམིགས་པའི་རྣམ་ལྡན་དུ་སྐྱེད་པའི་རྐྱེན་ཡིན་པའི་ཕྱིར་དེའི་དམིགས་རྐྱེན་ཞེས་བྱའོ། །ཞེས་
གསུངས་པའི་ཕྱིར། རིགས་རྒྱན་ལས། ནུས་པ་འཇོག་པའི་དམིགས་རྐྱེན་ནི་སྔོ་སྣང་དབང་
ཤེས་ཀྱི་སྔ་ལོགས་སུ་བྱུང་བའི་སྔོན་པོ་ལྟ་བུ་ཡིན། ཞེས་གསུངས་པའི་ཕྱིར། སྔོན་པོ་དང་
དབང་མངོན་ལ་རྣམ་པ་ཤར་བའི་སྔོན་པོ་གཉིས་ཆོས་ཅན། དམིགས་རྐྱེན་ཆོས་གཉིས་དང་
ལྡན་ཏེ། དབང་མངོན་དེའི་དམིགས་པ་ཡང་ཡིན་ལ། རྐྱེན་ཡང་ཡིན་པས་དམིགས་རྐྱེན་
ཆོས་གཉིས་དང་ལྡན་ཞེས་བཤད་པའི་ཕྱིར། འདི་དམིགས་རྐྱེན་བཏགས་པ་བ་ཡིན་ནོ། །
ཡང་དབང་མངོན་གྱི་སྔ་ལོགས་དེ་མ་ཐག་གི་སྔོན་པོ་དང་། དབང་མངོན་སྔ་མའི་སྟེང་གི་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དབང་མངོན་ཕྱི་མ་ཡུལ་གྱི་རྣམ་ལྡན་ཏུ་སྐྱེད་པའི་ནུས་པ་གཉིས་ཆོས་ཅན། དམིགས་རྐྱེན་
ཆོས་གཉིས་དང་ལྡན་ཏེ། དབང་ཤེས་ལ་དམིགས་པའི་རྣམ་པ་འཇོག་བྱེད་ཡིན་པ་དང་།
དབང་ཤེས་ཀྱི་རྐྱེན་ཡིན་པ་གཉིས་དང་ལྡན་པའི་ཕྱིར། དེར་ཐལ། རང་འགྲེལ་ལས། དེ་
ལྟར་ནང་གི་དམིགས་པ་ནི་ཆོས་གཉིས་དང་ལྡན་པའི་ཕྱིར་དམིགས་རྐྱེན་དུ་འདོད། ཅེས་
གསུངས་པའི་ཕྱིར། དབང་མངོན་གྱི་རྐྱེན་གསུམ་ཡོད་དེ། དེའི་དམིགས་རྐྱེན་དང་། བདག་
རྐྱེན་དང་། དེ་མ་ཐག་རྐྱེན་གསུམ་ཡོད་པའི་ཕྱིར། དེས་ན་སྔོན་འཛིན་དབང་མངོན་དེའི་
དམིགས་རྐྱེན་ལ་དེའི་དམིགས་པས་ཀྱང་མ་ཁྱབ་ཅིང་། དེའི་དམིགས་པ་ལ་དེའི་དམིགས་
རྐྱེན་གྱིས་ཀྱང་མ་ཁྱབ་ལ། དབང་མངོན་དེའི་དམིགས་རྐྱེན་ལ་དེ་ལ་སྣང་བས་ཀྱང་མ་ཁྱབ། མི་
སྣང་བས་ཀྱང་མ་ཁྱབ། དེས་རྟོགས་པས་ཀྱང་མ་ཁྱབ། མ་རྟོགས་པས་ཀྱང་མ་ཁྱབ་ལ།
དེའི་དམིགས་རྐྱེན་དབང་མངོན་དེ་དང་རྫས་ཐ་དད་ཡིན་ཀྱང་སྔོན་འཛིན་དབང་མངོན་
གཟུང་འཛིན་རྫས་ཐ་དད་མ་ཡིན་པས་ཁྱབ་ཚུལ་སོགས་ཤེས་པར་གྱིས། དམིགས་རྐྱེན་
གཉིས་བཤད་ཟིན་ཏོ། །
དེ་མ་ཐག་རྐྱེན་མདོ་སྡེ་བ་དང་འདྲ་སྟེ། རིགས་རྒྱན་ལས། གཟུགས་འཛིན་དབང་
མངོན་མྱོང་ཙམ་དུ་གཙོ་བོར་དངོས་སུ་སྐྱེད་བྱེད་ཡིན་པ། ཞེས་གསུངས་པའི་ཕྱིར། དེ་མ་
ཐག་རྐྱེན་བྱེད་ཚུལ་དུ་མ་ཡོད་དེ། རིགས་རྒྱན་ལས། དེ་མ་ཐག་རྐྱེན་རིགས་མཐུན་ཁོ་ནས་
བྱེད་པར་མ་ངེས་ཏེ། རྟོག་པས་དབང་ཤེས་དང་། དབང་ཤེས་གྱིས་རྟོག་པ་དང་། དཀར་
འཛིན་དབང་ཤེས་ཀྱིས་སེར་འཛིན་དབང་ཤེས་ཀྱི་དེ་མ་ཐག་རྐྱེན་བྱེད་པའང་ཡོད་པའི་ཕྱིར།
ཞེས་གསུངས། གཟུགས་འཛིན་དབང་མངོན་ལ་གཟུགས་ཁོ་ན་འཛིན་ནུས་སུ་རང་དབང་
དུ་སྐྱེད་པའི་རྐྱེན་དེ། གཟུགས་འཛིན་དབང་མངོན་གྱི་ཐུན་མོང་མ་ཡིན་པའི་བདག་རྐྱེན་གྱི་
78



བློ་རིག་གི་རྣམ་གཞག་ཉུང་གསལ་ལེགས་བཤད་གསེར་གྱི་ཕྲེང་མཛེས།
མཚན་ཉིད་དུ་འཇོག །མཚན་གཞི་དེའི་བདག་རྐྱེན་དབང་པོ་གཟུགས་ཅན་པར་མདོ་
སེམས་གཉིས་ཀས་འདོད་ཀྱང་། མདོ་སྡེ་བས་དབང་པོ་དེ་བེམ་པོ་དང༌། སེམས་ཙམ་པས་
དབང་མངོན་སྔ་མའི་ནུས་པར་འདོད་པའི་ཕྱིར་ཏེ། དམིགས་བརྟགས་ལས། ལྷན་ཅིག་
བྱེད་དབང་ནུས་པ་ཡི། །ངོ་བོ་གང་ཡིན་ནུས་པའང་ཡིན། །དེ་ཡང་རྣམ་རིག་ལ་མི་འགལ། །
ཞེས་གསུངས་པའི་ཕྱིར། ས་བཅད་ལྷག་མ་རྣམས་སྔར་བཤད་པས་རྟོགས་སླ་ཞིང་། གྲུབ་
མཐའ་གོང་མ་ཐལ་འགྱུར་པའི་ལུགས་ཡང་ཚིག་གསལ་གྱི་ཚད་མའི་རྣམ་བཤད་དུ་རྒྱས་
པར་བཤད་ཟིན་པས་དེར་ཤེས་པར་བྱའོ། ། །
སྨྲས་པ། འཁོར་འདས་སྐྱོན་ཡོན་དགེ་དང་མི་དགེ་དང༌། །བདེན་གཉིས་བདེན་
བཞིའི་བླང་དོར་མ་ལུས་པ། །སོ་སོར་འཁྲུལ་དང་མ་འཁྲུལ་བློ་རིག་ཚོགས། །ལེགས་
བཤད་དྭངས་ཤེལ་ནང་དུ་བཀྲ་འདི་ལྟོས། །
གྲུབ་མཐའ་གོང་འོག་རང་གཞན་ཚད་མ་དང་། །བློ་རིག་འདོད་ཚུལ་འདི་ལ་འཕགས་
ཡུལ་གྱི། །པཎ་ཆེན་རྣམས་ཀྱང་བཞེད་སྲོལ་ཚོན་རིས་བཞིན། །ལེགས་པར་གསལ་འདི་སྒྱུ་
མ་མིག་འཕྲུལ་བཞིན། །འདིར་འབད་དགེ་བས་ཚེ་རབས་ཐམས་ཅད་དུ། །རྒྱལ་བ་སྲས་
བཅས་བཞེད་གཞུང་མ་འཁྲུལ་པར། །མ་ལུས་འགྲོ་ལ་འདོམས་པར་འཇམ་པའི་དབྱངས། །ཇི་
བཞིན་གནས་དང་འགྲོ་བ་ཀུན་སྒྲོལ་ཤོག །ཅེས་བློ་རིག་གི་རྣམ་གཞག་ཉུང་གསལ་ལེགས་
བཤད་གསེར་གྱི་ཕྲེང་མཛེས་ཞེས་བྱ་བ་འདི་ནི་འཛམ་གླིང་མཁས་པའི་འབྱུང་གནས་
དཔལ་ལྡན་བཀྲ་ཤིས་སྒོ་མང་གི་བློ་རིག་པ་སྔ་ཕྱི་ལ་བློ་རིག་གི་ཁྱད་པར་རྒྱས་བསྡུས་དུ་མ་
གསར་དུ་བཏང་བར་སོ་སོའི་ཟིན་བྲིས་བྱས་ཏེ། བློ་རིག་གི་འཛིན་གྲྭ་སྔ་ཕྱིས་ཡང་ཡང་
བསྐུལ་ཞིང་། ཁྱད་པར་དམ་པའི་སྐྱེ་རབས་ཀྱི་ཕྲེང་བ་ཅན་བདེ་ཐང་སྤྲུལ་སྐུ་ཨེར་ཏེ་ནི་ཧུ་



སྒྲི
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཐོག་ཐུས་རྟགས་བརྒྱད་ཁ་བཏགས་གོས་འབྲུག་རྒྱན་བཞི་མ་དང་རིན་ཆེན་སེར་བོ་དང༌
བཅས་ཡང་ཡང་བསྐུལ་བས་མང་དུ་ཐོས་པའི་ཤཱཀྱའི་དགེ་སློང་འཇམ་དབྱངས་བཞད་པའི་
རྡོ་རྗེས་ཟིན་བྲིས་དག་ལ་ཞུས་དག་བྱས་ཏེ་རང་ལུགས་འཐད་ལྡན་དུ་སྦྱར་བ་འདིས་ཀྱང་
རྒྱལ་བའི་བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་དུས་ཐམས་ཅད་དུ་རྒྱས་པར་
གྱུར་ཅིག ། །
སྭསྟི། རིགས་པའི་དབང་ཕྱུག་ཕྱོགས་གླང་ཆོས་གྲགས་ཀྱི། །ཚད་མའི་གཞུང་གི་
གནད་འདུས་རིགས་པའི་འཕྲུལ། །ལེགས་བཤད་གཏེར་ཆེན་བློ་རིག་མཐའ་དཔྱོད་འདི། །
ཐར་འདོད་བློ་མིག་ཕྱེ་བའི་ཐབས་གཅིག་པུ། །དེ་ཕྱིར་ཆོས་སྦྱིན་རྒྱ་ཆེར་སྤེལ་སླད་དུ། །
བསྟན་པའི་སྦྱིན་བདག་མི་རྗེ་སེན་ནོ་ཡིན། །མཐུན་རྐྱེན་སྦྱར་ནས་ཆོས་སྡེ་སྐུ་འབུམ་དུ། །
བཀོད་ལེགས་པར་དུ་བསྒྲུབས་པའི་དགེ་ཚོགས་ཀྱིས། །རྒྱལ་བསྟན་དར་ཞིང་བསྟན་འཛིན་
ཞབས་པད་བརྟན། །སྐྱེ་དགུ་ཆོས་འབྱོར་བདེ་སྐྱིད་དཔལ་གྱིས་འཚོ། །ཁྱད་པར་མི་རྗེ་
དཔོན་པོ་ཡུམ་སྲས་ཀྱི། །ཐུགས་ཀྱི་བཞེད་དོན་ལྷུན་གྲུབ་པར་ཤོག །ཅེས་པ་འདི་ནི་སྙོམ་
ལས་པ་དབྱངས་ཅན་དགའ་བའི་བློ་གྲོས་ཀྱིས་སུག་བྲིས་སུ་བགྱིས་པའོ། །སརྦ་མངྒ་ལཾ།
8O



༄༅། །བློ་རིགས་ཀྱི་སྡོམ་ཚིག་བླང་དོར་གསལ་བའི་མེ་ལོང་ཞེས་བྱ་བ་བཞུགས་སོ། །
དབྱངས་ཅན་དགའ་བའི་བློ་གྲོས།
ན་མོ་མཉྫཤྲི་ཡེ། བློ་རིག་རྣམ་གཞག་བཤད་པ་ལ། །ཡུན་ཅན་བློ་དང་ཡུལ་གཉིས་ལས། །
སྤྱིར་ན་ཡུལ་ཅན་གྱི་མཚན་ཉིད། །རང་ཡུལ་ཅི་རིགས་ལྡན་པ་ཡི། །དངོས་པོ་དེ་ཡིན་དབྱེ་བ་ནི། །
གཟུགས་ཤེས་ལྡན་མིན་འདུ་བྱེད་གསུམ། །རྗོད་བྱེད་སྒྲ་ཀུན་དང་པོ་དང༌། །ཤེས་པ་ཐམས་
ཅད་གཉིས་པ་དང་། །གང་ཟག་མཐའ་དག་གསུམ་པ་ཡིན། །བློ་ལ་མཚན་ཉིད་རྣམ་
གྲངས་དང་། །དབྱེ་བ་གསུམ་ལས་དང་པོ་ནི། །རིག་པ་བློ་ཡི་མཚན་ཉིད་ཡིན། །བློ་དང་
ཤེས་པ་རིག་པ་དང་། །གསལ་བ་རྣམས་ནི་དོན་གཅིག་ཡིན། །དབྱེ་ན་རྣམ་པ་མང་ཡོད་དེ། །
རྟོགས་པའི་བློ་དང་མ་རྟོགས་བློ། །བློ་རིག་བདུན་དུ་དབྱེ་བ་དང་། །ཚད་མ་དང་ནི་ཚད་
མིན་དང་། །རྟོག་བཅས་རྟོག་མེད་བློ་གཉིས་དང་། །དངོས་སུམ་དང་ནི་རྗེས་དཔག་དང་། །
སེམས་དང་སེམས་བྱུང་གཉིས་སོགས་མང་། །
རང་ཡུལ་རྟོགས་དང་མ་རྟོགས་ལ། །རྟོགས་དང་མ་རྟོགས་བློ་ཞེས་བྱ། །བློ་རིགས་
བདུན་ལས་མངོན་རྗེས་དང་། །བཅད་ཤེས་གསུམ་པོ་རྟོགས་པའི་བློ། །གཞན་བཞི་མ་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རྟོགས་བློ་ཡིན་ལ། །དེ་ཡང་མཁས་པ་ཁ་ཅིག་གིས། །ཡིད་དཔྱོད་རྟོགས་བློར་གསུངས་པ་ནི། །
ཡིད་དཔྱོད་ཙམ་གྱིས་རྟོགས་ལ་དགོངས། །རྟོགས་ལ་དངོས་རྟོགས་ཤུགས་རྟོགས་
གཉིས། །རྣམ་པ་ཤར་དང་མ་ཤར་བར། །ཡུལ་དེ་རྟོགས་ལ་རིམ་བཞིན་འདོད། །སྡེ་བདུན་
ཡིད་ཀྱི་མུན་སེལ་ལས། །སྤྱིར་བཏང་ཚད་མས་དངོས་ཤུགས་དང་། །མངོན་སུམ་དང་ནི་
རྗེས་དཔག་གིས། །དངོས་རྟོགས་ཤུགས་རྟོགས་གསུངས་པ་དེ། །དང་པོ་གོ་ཐོབ་རགས་
པ་དང་། །གཉིས་པ་མདོ་སྡེ་པ་ཡི་ལུགས། །ཡང་ན་ཕྱི་མ་གཉིས་པོ་ནི། །མངོན་རྗེས་བྱེ་
བྲག་པ་ལ་དགོངས། །ཚད་མིན་བློ་ཡི་དངོས་ཤུགས་ཀྱིས། །རྟོགས་ཚུལ་གསུངས་པའང་
དེས་རིགས་འགྲེ། །
བློ་རིགས་བདུན་དུ་དབྱེ་བ་ནི། །ཡིད་དཔྱོད་སྣང་ལ་མ་ངེས་པ། །བཅད་ཤེས་ལོག་
ཤེས་ཐེ་ཚོམ་དང༌། །མངོན་སུམ་རྗེས་དཔག་དང་བཅས་བདུན། །དེ་ཡང་རང་ཡུལ་བདེན་
པ་ལ། །གསར་དུ་ཞེན་པའི་ཚད་མིན་བློ། །ཡིད་དཔྱོད་ཀྱི་ནི་མཚན་ཉིད་ཡིན། །དབྱེ་ན་རྒྱུ་
མཚན་མེད་པ་དང་། །དེ་བཞིན་རྒྱུ་མཚན་འགལ་བ་དང༌། །མ་ངེས་པ་དང་མ་གྲུབ་དང་། །
ཡོད་ཀྱང་གཏན་ལ་མ་ཕབ་པའི། །ཡིད་དཔྱོད་དང་བཅས་རྣམ་པ་ལྔ། །མཚན་གཞི་གོ་རིམ་
བཞིན་དུ་སྒྲ། །མི་རྟག་ཅེས་པའི་ངག་ཙམ་ལས། །སྒྲ་མི་རྟག་པར་འཛིན་པའི་བློ། །དེ་
བཞིན་དུ་ནི་དེ་སྒྲུབ་ཀྱི། །འགལ་དང་མ་ངེས་མ་གྲུབ་པའི། །རྟགས་ལས་དེ་ལྟར་འཛིན་
པ་དང་། །བྱས་པའི་རྟགས་ལ་བརྟེན་ནས་སྒྲ། །མི་རྟག་པ་རུ་འཛིན་པ་ཡི། །ཡིད་དཔྱོད་ལྟ་
བུ་ཡིན་ཞེས་གསུངས། །བསྡུས་ན་གཉིས་ཏེ་དང་པོ་ནི། །རྒྱུ་མཚན་མེད་པའི་ཡིད་དཔྱོད་དང་། །
ཡིད་དཔྱོད་ཕྱི་མ་བཞི་པོ་ནི། །རྒྱུ་མཚན་ཅན་གྱི་ཡིད་དཔྱོད་དོ། །ཐོས་བྱུང་ཙམ་གྱི་གོ་བ་ནི། །
ཕལ་ཆེར་ཡིད་དཔྱོད་ཡིན་པས་ན། །དེ་རྒྱུན་བརྟན་པོ་མིན་ཞེས་གསུངས། །སྣང་ལ་མ་ངེས་



བློ་རིགས་ཀྱི་སྡོམ་ཚིག་བླང་དོར་གསལ་བའི་མེ་ལོང་།
པ་ཡི་བློ། །རང་གི་འཇུག་ཡུལ་རང་མཚན་ནི། །གསལ་བར་སྣང་ཡང་མ་ངེས་པའོ། ། །
དབྱེ་ན་གསུམ་སྟེ་དེར་གྱུར་བའི། །དབང་མངོན་ཡིད་མངོན་རང་རིག་གསུམ། །དེ་
ལ་རྣལ་འབྱོར་མངོན་སུམ་ནི། །གང་སྣང་ཐམས་ཅད་ངེས་པས་ན། །སྣང་ལ་མ་ངེས་པ་
མེད་དོ། །དེ་འདྲའི་དབང་མངོན་ལ་ཡང་ལྔ། །ཡིད་ནི་གཞན་དུ་ཕྱོགས་དུས་ཀྱི། །སོ་སྐྱེའི་
གཟུགས་འཛིན་དབང་མངོན་ནས། །རིག་འཛིན་དབང་མངོན་བར་ལྔ་འམ། །སོ་སྐྱེའི་རྒྱུད་
ཀྱི་དབང་མངོན་ལྔའི། །སྐད་ཅིག་ཐ་མ་ལྟ་བུ་འོ། །སོ་སྐྱེའི་དུས་མཐའི་སྐད་ཅིག་མའི། །ཡིད་
མངོན་དང་ནི་རང་རིག་ཀུན། །སྣང་ལ་མ་ངེས་པ་ཡིན་ལ། །འཕགས་པའི་འདིར་བསྟན་
ཡིད་མངོན་ནི། །ཚད་མར་རིགས་པའི་རྒྱན་ལས་གསུངས། །དེ་འདྲའི་རང་རིག་མངོན་
སུམ་ནི། །རྒྱང་འཕེན་པ་དང་གཅེར་པུ་པའི། །རྒྱུད་ཀྱི་རྗེས་དཔག་ཚད་མ་དང་། །ལོག་པའི་
ཤེས་པ་ལ་སོགས་པ། །ཉམས་སུ་མྱོང་བའི་རང་རིག་དང་། །རང་སྡེ་བྱེ་བྲག་སྨྲ་བ་ཡི། །རྒྱུད་
ཀྱི་རང་རིག་ལྟ་བུ་དང་། །སོ་སྐྱེའི་རྒྱུད་ཀྱི་རང་རིག་གི། སྐད་ཅིག་ཐ་མ་ལྟ་བུ་མང་། །
རྟོགས་ཟིན་རྟོགས་པའི་ཚད་མིན་གྱི། །རིག་པ་བཅད་ཤེས་ཀྱི་མཚན་ཉིད། །དབྱེ་
ན་མངོན་སུམ་རྗེས་དཔག་གི། རྒྱུན་དུ་གྱུར་བའི་བཅད་ཤེས་དང་། །དེ་གཉིས་གང་རུང་མ་
ཡིན་པའི། །བཅད་ཤེས་དང་བཅས་གསུམ་དུ་ཡོད། །དང་པོ་ལ་ཡང་དབང་ཡིད་དང་། །
རང་རིག་རྣལ་འབྱོར་མངོན་སུམ་གྱི། །བཅད་ཤེས་ལ་སོགས་དུ་མ་ཡོད། །རིམ་བཞིན་
དབང་མངོན་ལྔ་པོ་དང་། །གཞན་སེམས་ཤེས་པའི་མངོན་ཤེས་དང་། །རྒྱུན་དང་ལྡན་པའི་
རང་རིག་དང་། །སློབ་པའི་རྣལ་འབྱོར་མངོན་སུམ་གྱི། །སྐད་ཅིག་གཉིས་པ་ལྟ་བུའོ། །
མངོན་སུམ་སྐད་ཅིག་གཉིས་པ་ནི། །དེ་བཞི་གང་རུང་མ་ཡིན་པའི། །བཅད་ཤེས་སུ་ནི་
འཇོག་ཀྱང་རུང་། །གཉིས་པ་རྗེས་དཔག་ཚད་མ་ཡི། །སྐད་ཅིག་གཉིས་པ་ལྟ་བུ་ཡིན། །



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
གསུམ་པ་མངོན་རྗེས་སོ་སོ་ཡིས། །དྲངས་པའི་ངེས་ཤེས་ལྟ་བུ་དང་། །ཚད་མ་སྐད་ཅིག་
གཉིས་པ་བཞིན། །བསྡུ་ན་རྟོག་པ་བཅད་ཤེས་དང༌། །རྟོག་མེད་བཅད་ཤེས་གཉིས་སུ་
འདུས། ། །
ལོག་ཤེས་མཚན་ཉིད་རང་གི་ཡུལ། །ཕྱིན་ཅི་ལོག་ཏུ་འཛིན་པའི་བློའོ། །དབྱེ་ན་
རྟོག་པ་ལོག་ཤེས་དང་། །རྟོག་མེད་ལོག་ཤེས་གཉིས་སུ་ཡོད། །རང་གི་ཞེན་ཡུལ་ལ་
འཁྲུལ་བའི། །ཞེན་རིག་དང་པོའི་མཚན་ཉིད་དང་། །རང་གི་འཛིན་སྟངས་ལ་འཁྲུལ་བའི། །
གསལ་སྣང་ཅན་གྱི་རིག་པ་དེ། །རྟོག་མེད་ལོག་ཤེས་ཀྱི་མཚན་ཉིད། །དང་པོ་ཆོས་དང་གང་
ཟག་གི། བདག་འཛིན་རྣམ་གཉིས་ལྟ་བུ་དང་། །གངས་རི་སྔོན་པོར་སྣང་བ་ཡིན། །དབང་
ཤེས་ལྟ་བུ་གཉིས་པ་ཡིན། །ཚད་མ་ཡིད་ཀྱི་མུན་སེལ་ལས། །ལོག་རྟོག་རྟོག་པ་ལོག་
ཤེས་དང༌། །སྒྲོ་འདོགས་གསུམ་པོ་དོན་གཅིག་དང༌། །དོན་མི་འགྱུར་གྱི་ཐེ་ཚོམ་ཡང་། །
རྟོག་པ་ལོག་ཤེས་ཡིན་པར་གསུངས། །
རང་གི་ཡུལ་ལ་མཐའ་གཉིས་སུ། །དོགས་པའི་སེམས་བྱུང་ཐེ་ཚོམ་སྟེ། །དོན་
འགྱུར་མི་འགྱུར་ཆ་མཉམ་པའི། །ཐེ་ཚོམ་གསུམ་ཡོད་རིམ་པ་བཞིན། །སྒྲ་མི་རྟག་གམ་
སྙམ་པ་དང༌། །དེ་བཞིན་རྟག་གམ་སྙམ་པ་དང་། །རྟག་གམ་མི་རྟག་སྙམ་པའི་བློའོ། །ཐེ་
ཚོམ་ལ་ནི་རྩ་ཉོན་གྱིས། །ཁྱབ་པར་བཞེད་དང་ཉོན་མོངས་ཅན། །ཡིན་མིན་གཉིས་སུ་ཕྱེ་
བའང་ཡོད། །
རང་མཚན་དང་ནི་སྤྱི་མཚན་གཉིས། །རིམ་བཞིན་སྣང་ཡུལ་བྱེད་པའི་བློ། །མངོན་
སུམ་དང་ནི་རྟོག་པའོ། །དེ་ཡང་རྟོག་བྲལ་མ་འཁྲུལ་བའི། །རིག་པ་མངོན་སུམ་གྱི་མཚན་ཉིད། །
དབྱེ་ན་དབང་མངོན་ཡིད་མངོན་དང་། །རང་རིག་རྣལ་འབྱོར་མངོན་སུམ་བཞི། །འཁྲུལ་རྒྱུ་
84



བློ་རིགས་ཀྱི་སྡོམ་ཚིག་བླང་དོར་གསལ་བའི་མེ་ལོང་།
བཞི་སྟེ་རྟེན་དང་ཡུལ། །གནས་དང་དེ་མ་ཐག་རྐྱེན་ལའོ། །བདག་རྐྱེན་དབང་པོ་གཟུགས་
ཅན་ལས། །བྱུང་བའི་མངོན་སུམ་དབང་མངོན་ཏེ། །དེ་ལ་གཟུགས་འཛིན་དབང་མངོན་ནས། །
རེག་བྱ་འཛིན་པའི་དབང་མངོན་བར། །ལྔ་ཡོད་དེ་རྣམས་རེ་རེ་ལའང་། །ཚད་མ་དང་ནི་
བཅད་ཤེས་དང་། །སྣང་ལ་མ་ངེས་པ་གསུམ་ཡོད། །བདག་རྐྱེན་ཡིད་དབང་ལ་བརྟེན་ནས། །
བྱུང་བའི་མངོན་སུམ་ཡིད་མངོན་ཏེ། །གཟུགས་འཛིན་ཡིད་མངོན་སོགས་ལྔ་ཡོད། །རྟོག་པ་
དང་བྲལ་མ་འཁྲུལ་བའི། །འཛིན་རྣམ་རང་རིག་མངོན་སུམ་སྟེ། །དེ་གཉིས་ལ་ཡང་གོང་
ལྟར་དུ། །ཚད་མ་ལ་སོགས་གསུམ་གསུམ་བཤད། །དེ་ལ་རྣལ་འབྱོར་མངོན་སུམ་ནི། །
བདག་རྐྱེན་ཞི་ལྷག་ཟུང་འབྲེལ་གྱི། །ཏིང་འཛིན་བསྒོམས་སྟོབས་ལས་བྱུང་བའི། །
འཕགས་པའི་རྒྱུད་ཀྱི་མངོན་སུམ་ཡིན། །རྟེན་གྱི་སྒོ་ནས་དབྱེ་ན་ནི། །ཉན་རང་ཐེག་ཆེན་
འཕགས་པའི་གསུམ། །ངོ་བོའི་སྒོ་ནས་རེ་རེ་ལའང་། །མཐོང་སྒོམ་མི་སློབ་ལམ་དང་གསུམ། །
ཡུལ་གྱི་སྒོ་ནས་གཉིས་ཡིན་ཏེ། །ཇི་ལྟ་ཇི་སྙེད་མཁྱེན་པའོ། །ལྡོག་ཕྱོགས་མངོན་སུམ་ལྟར་
སྣང་ནི། །འཁྲུལ་དང་ཀུན་རྫོབ་ཤེས་པ་དང་། །རྗེས་དཔག་རྗེས་སུ་དཔག་ལས་བྱུང་། །
དྲན་དང་མངོན་འདོད་ཅེས་བྱའོ། །མངོན་སུམ་ལྟར་སྣང་རབ་རིབ་བཅས། །ཞེས་གསུངས་
དང་པོ་དྲུག་པོ་ནི། །རྟོག་པ་མངོན་སུམ་ལྟར་སྣང་དང་། །ཐ་མ་རབ་རིབ་ཅན་གྱི་བློ། །རྟོག་
མེད་མངོན་སུམ་ལྟར་སྣང་སྟེ། །གོ་དོན་རིགས་རྒྱན་སོགས་སུ་ལྟོས། །རྟོག་མེད་མངོན་སུམ་
ལྟར་སྣང་དང་། །མེད་པ་གསལ་སྣང་ཅན་གྱི་བློ། །རྟོག་མེད་ལོག་ཤེས་དོན་གཅིག་གོ།
དེ་ཡང་སྒྲ་དོན་འདྲེས་རུང་དུ། །འཛིན་པའི་ཞེན་རིག་རྟོག་པ་སྟེ། །དབྱེ་བ་རྟོག་པ་
དོན་མཐུན་དང༌། །རྟོག་པ་དོན་མི་མཐུན་དང་གཉིས། །མིང་སྦྱོར་དོན་སྦྱོར་རྟོག་པ་གཉིས། །
བརྡ་རྟེན་ཅན་གྱི་རྟོག་པ་དང་། །དོན་གཞན་ལ་ནི་སྒྲོ་འདོགས་དང་། །ལྐོག་ཏུ་གྱུར་པའི་དོན་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཅན་གྱི། །རྟོག་པ་གསུམ་སོགས་དབྱེ་ཚུལ་མང་། །གཞན་ཡང་ཐོས་བསམ་སྒོམ་གསུམ་གྱི། །
རྟོག་པ་གསུམ་ཡོད་དོན་རིམ་བཞིན། །སྒྲ་སྤྱི་ཙམ་གྱིས་འཛིན་པ་དང་། །དོན་ལ་བསམས་
ནས་ངེས་རྙེད་དང་། །བསམ་བྱུང་དོན་ལ་ཡང་ཡང་དུ། །འདྲིས་པའི་གོང་སའི་ཞེན་རིག་གོ།
ཚད་མའི་གྲངས་ལ་མང་ཉུང་གི། ལོག་རྟོག་བྱུང་ཚུལ་འདི་ལྟ་སྟེ། །རྒྱང་འཕེན་པ་
དང་གཅེར་བུ་པས། །མངོན་སུམ་ཚད་མ་གཅིག་ཙམ་འདོད། །གྲངས་ཅན་པ་ནི་མངོན་
རྗེས་དང༌། །སྒྲ་བྱུང་ཚད་མ་གསུམ་ཡིན་ཟེར། །རིགས་པ་ཅན་པས་དེ་གསུམ་སྟེང་། །དཔེ་
ཉེར་འཇལ་དང་བཞི་རུ་འདོད། །རྒྱལ་དཔོག་པ་ནི་དེ་བཞི་དང་། །དོན་གྱིས་གོ་བའི་ཚད་
མ་དང༌། །དངོས་པོ་མེད་པའི་ཚད་མ་དང༌། །དྲུག་པོ་ཁོ་ནར་གྲངས་ངེས་ཟེར། །ཙ་ར་ཀ་
པས་དེ་དྲུག་སྟེང་། །རིགས་པ་དང་ནི་མི་དམིགས་དང་། །ཞེས་གྲགས་པ་དང་སྲིད་པ་དང་། །
སྙམ་སེམས་པ་ཡི་ཚད་མ་བཅས། །བཅུ་གཅིག་ཏུ་ནི་གྲངས་ངེས་ཟེར། །རང་ལུགས་མངོན་
རྗེས་གཉིས་སུ་ངེས། །དེ་ལ་གསར་དུ་མི་སླུ་བའི། །རིག་པ་ཚད་མའི་མཚན་ཉིད་ཡིན། །
དབྱེ་ན་མངོན་རྗེས་ཚད་མ་གཉིས། །གཞན་ཡང་རང་ལས་ངེས་པ་དང་། །གཞན་ལས་ངེས་
ཀྱི་ཚད་མ་གཉིས། །སྒྲས་བརྗོད་སྒོ་ནས་སྐྱེས་བུ་དང་། །ངག་དང་ཤེས་པ་ཚད་མ་གསུམ། །
རྟེན་རྟགས་ཡང་དག་ལ་བརྟེན་ནས། །ལྐོག་གྱུར་དོན་འཇལ་རྗེས་དཔག་སྟེ། །
དབྱེ་ན་དངོས་སྟོབས་གྲགས་པའི་དང་། །ཡིད་ཆེས་རྗེས་དཔག་གསུམ་དུ་བཤད། །རྗེས་
དཔག་རྗེས་དཔག་ཚད་མ་གཉིས། །དོན་གཅིག་ཏུ་ནི་ཤེས་པར་བྱ། །
རང་གི་གཞལ་བྱའི་ཡུལ་སྟེང་དོན། །གྲུབ་པ་མེད་པ་མི་འབྱུང་བའི། །ངེས་པ་རང་
དང་གཞན་སྟོབས་ཀྱིས། །འདྲེན་པའི་ཚད་མ་རང་ལས་དང༌། །གཞན་ལས་ངེས་ཀྱི་ཚད་
མ་ཡིན། །རང་རིག་རྣལ་འབྱོར་མངོན་གསུམ་གྱི། །ཚད་མ་གཉིས་དང་རྗེས་དཔག་དང་། །
86



བློ་རིགས་ཀྱི་སྡོམ་ཚིག་བླང་དོར་གསལ་བའི་མེ་ལོང་།
དོན་བྱེད་སྣང་ཅན་གོམས་པ་ཅན། །གང་རུང་གྱུར་པའི་ཚད་མ་ལྔ། །རང་ལས་ངེས་ཀྱི་ཚད་
མ་ཡིན། །གཞན་ལ་ངེས་ཀྱི་ཚན་མ་ལ། །སྒྲས་བརྗོད་སྒོ་ནས་དབྱེ་བ་ནི། །དང་པོ་པ་དང་
ཡིད་མ་གཏད། །མངོན་སུམ་འཁྲུལ་རྒྱུ་ཅན་དང་གསུམ། །སྣང་བ་རང་དང་བདེན་པ་གཞན། །
སྤྱི་ནི་རང་དང་ཁྱད་པར་གཞན། །སྣང་བ་ཉིད་ཀྱང་གཞན་ངེས་ཀྱི། །ཚད་མ་གསུམ་སོགས་
བཤད་མོད་ཀྱི། །དངོས་བཏགས་ཁྱད་པར་ཕྱེ་བ་གཅེས། །གཞན་ལས་ངེས་ཀྱི་ཚད་མ་ལ། །ཚད་
མས་ཁྱབ་ཀྱང་ཆོས་དེ་ལ། །གཞན་ལས་ངེས་ཀྱི་ཚད་མ་ལ། །དེ་ལ་ཚད་མ་མ་ཡིན་པས། །
ཁྱབ་པ་ལ་སོགས་ཞིབ་ཆ་དགོས། །
ཡུལ་ལ་སྣང་གཟུང་ཞེན་འཇུག་བཞི། །སྣང་ཡུལ་གཟུང་ཡུལ་དོན་གཅིག་དང་། །
ཕྱི་རོལ་ཡུལ་ལ་མི་བལྟོས་པའི། །སྐྲ་ཤད་འཛག་སྣང་སོགས་མ་གཏོགས། །ཤེས་པ་ཀུན་ལ་
སྣང་ཡུལ་ཡོད། །ཞེན་ཡུལ་རྟོག་པའི་སྒོས་ཆོས་ཏེ། །རྟོག་པ་དོན་མཐུན་ཀུན་ལ་ཡོད། །
འཇུག་ཡུལ་ཚད་མས་བཅད་དོན་ཏེ། །ཚད་མ་དང་ནི་དེ་ལྡན་གྱི། །སྐྱེས་བུ་ཀུན་ལ་ཡོད་པ་ཡིན། །
རྟོག་པའི་ཞེན་ཡུལ་རྟོག་པ་ལ། །སྣང་ཡང་དེ་ཡི་སྣང་ཡུལ་མིན། །དེ་བཞིན་དེ་ཡི་སྣང་
ཡུལ་ནི། །ཞེན་ས་ཡིན་ཡང་ཞེན་ཡུལ་མིན། །
དབང་མངོན་རྣམས་ལ་དམིགས་རྐྱེན་དང་། །བདག་རྐྱེན་དེ་མ་ཐག་རྐྱེན་གསུམ། །
གཟུགས་འཛིན་དབང་པོའི་མངོན་སུམ་ལ། །རང་གི་རྣམ་པ་གཏོད་བྱེད་ཀྱི། །རྐྱེན་དེ་དེ་ཡི་
དམིགས་རྐྱེན་ཡིན། །མཚན་གཞི་དཔེར་ན་གཟུགས་ལྟ་བུ། །དེ་འདྲའི་དབང་མངོན་རང་
དབང་དུ། །སྐྱེད་བྱེད་རྐྱེན་དེ་བདག་རྐྱེན་ཏེ། །ཐུན་མོང་ཐུན་མོང་མ་ཡིན་པའི། །བདག་
རྐྱེན་གཉིས་ཡོད་དང་བ་ནི། །དེ་ཡི་བདག་རྐྱེན་ཡིད་དང་ནི། །གཉིས་པ་མིག་དབང་ལྟ་བུ་འོ། །
དེ་འདྲའི་དབང་མངོན་གསལ་རིག་ཏུ། །སྐྱེད་པའི་རྐྱེན་ནི་གསུམ་པ་སྟེ། །དེ་ཡི་སྔ་ལོགས་དེ་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
མ་ཐག །བྱུང་བའི་ཡིད་ཤེས་ལྟ་བུ་འོ། །དེ་ཡིས་སྒྲ་འཛིན་སོགས་ལའང་འདྲ། །སེམས་ཙམ་
ལུགས་ལ་བདག་རྐྱེན་དང་། །དེ་མ་ཐག་རྐྱེན་ཕལ་ཆེར་འདྲ། །དམིགས་རྐྱེན་ལ་ནི་དངོས་
བཏགས་ཀྱི། །འཇོག་ཚུལ་མི་འདྲའི་ཁྱད་པར་ཡོད། ། །
འདིར་བསྟན་ཡིད་མངོན་སྐྱེ་ཚུལ་ལ། །དབང་མངོན་སྐད་ཅིག་གཉིས་པ་ཕན། །
ཡིན་མངོན་དང་ནི་དབང་ཡིད་གཉིས། །སྤེལ་མར་སྐྱེ་དང་འགྲོས་གསུམ་དང་། །རྒྱུན་གྱི་
ཡིད་མངོན་འདོད་ཚུལ་རྣམས། །མི་འདོད་རང་ལུགས་དབང་མངོན་གྱི། །རྒྱུན་མཐའ་ཁོ་
ནར་སྐྱེ་བར་བཞེད། ། །
རྟོག་བཅས་རྟོག་མེད་ཁྱད་པར་ཡང་། །ཕལ་ཆེར་གོང་སྒོས་ཤེས་པར་ནུས། །དབང་
ཤེས་དང་ནི་མངོན་སུམ་གཉིས། །རྟོག་མེད་ཤེས་པ་ཁོ་ན་ཡིན། །ཡིད་ཤེས་ལ་ནི་རྟོག་
བཅས་དང་། །རྟོག་མེད་ཤེས་པ་གཉིས་སུ་ཡོད། ། །
སེམས་དང་སེམས་ལས་བྱུང་བ་ནི། །སེམས་དང་ཡིད་དང་རྣམ་ཤེས་རྣམས། །དོན་
གཅིག་མིང་གི་རྣམ་གྲངས་ཡིན། །དབྱེ་ན་མིག་གི་རྣམ་ཤེས་ནས། །ཡིད་ཀྱི་རྣམ་ཤེས་བར་
དྲུག་ཡོད། །སེམས་བྱུང་ལྔ་བཅུ་རྩ་གཅིག་སྟེ། །ཀུན་འགྲོ་ལྔ་དང་ཡུལ་ངེས་ལྔ། །དགེ་བ་
བཅུ་གཅིག་རྩ་ཉོན་དྲུག ཉེ་ཉོན་ཉི་ཤུ་གཞན་འགྱུར་བཞིའོ། །ཚོར་བ་འདུ་ཤེས་སེམས་པ་དང་། །
ཡིད་ལ་བྱེད་དང་རེག་པ་ལྔ། །གཙོ་སེམས་ཀུན་གྱི་འཁོར་དུ་ནི། །འགྲོ་ཕྱིར་ཀུན་འགྲོ་
ཞེས་བྱ་འོ། །འདུན་པ་མོས་པ་དྲན་པ་དང་། །ཏེང་འཛིན་ཤེས་རབ་ལྔ་པོ་ཡུལ། །བྱེ་བྲག་པ་
ལ་འཇུག་ངེས་ཕྱིར། །ཡུལ་ངེས་ཞེས་པར་བཤད་པ་ཡིན། །དད་དང་ངོ་ཚ་ཤེས་ཁྲེལ་ཡོད། །
འདོད་ཆགས་དང་ནི་ཞེ་སྡང་དང་། །གཏི་མུག་མེད་པའི་དགེ་རྩ་གསུམ། །བརྩོན་འགྲུས་
ཤིན་སྦྱངས་བག་ཡོད་དང་། །བཏང་སྙོམས་རྣམ་པར་མི་འཚེ་རྣམས། །གཉེན་པོ་ངོ་བོ་
88



བློ་རིགས་ཀྱི་སྡོམ་ཚིག་བླང་དོར་གསལ་བའི་མེ་ལོང་།
མཚུངས་ལྡན་སོགས། །ཅི་རིགས་སྒོ་ནས་དགེ་བའོ། །འདོད་ཆགས་ཁོ་ཁྲོ་ང་རྒྱལ་དང༌། །
མ་རིག་ཐེ་ཚོམ་ལྟ་བ་དྲུག རྩ་ཉོན་ཡིན་ཏེ་སེམས་རྒྱུད་ནི། །ཉོན་མོངས་བྱེད་པའི་གཙོ་བོ་འོ། །
ཁྲོ་དང་འཁོན་འཛིན་འཆབ་དང་འཚིག ཕྲག་དོག་སེར་སྣ་སྒྱུ་དང་གཡོ། །རྒྱགས་དང་རྣམ་
འཚེ་ངོ་ཚ་མེད། །ཁྲེལ་མེད་རྨུགས་རྒོད་མ་དད་དང་། །ལེ་ལོ་བག་མེད་བརྗེད་ངེས་དང་། །
ཤེས་བཞིན་མ་ཡིན་རྣམ་གཡེང་བཅས། །ཉི་ཤུ་རྩ་ཉོན་འཕེལ་སྐྱེ་དང་། །ཉེ་ཕྱིར་ཉེ་བའི་
ཉོན་མོངས་སོ། །གཉིད་འགྱོད་རྟོག་དཔྱོད་གཞན་འགྱུར་ཏེ། །ཀུན་སློང་མཚུངས་ལྡན་ཅི་
རིགས་ཀྱིས། །དགེ་དང་མི་དགེ་ལུང་མ་བསྟན། །གཞན་དང་གཞན་དུ་འགྱུར་བ་འོ། ། །
མདོ་སྡེ་སྤྱོད་པའི་དབུ་མ་པ། །ཐལ་འགྱུར་བ་དང་བྱེ་སྨྲ་གསུམ། །མངོན་སུམ་ལ་ནི་
དབང་ཡིད་དང་། །རྣལ་འབྱོར་མངོན་སུམ་གསུམ་འདོད་ཏེ། །རང་རིག་མངོན་སུམ་ཁས་
མི་ལེན། །མདོ་སྡེ་པ་དང་སེམས་ཙམ་པ། །རྣལ་འབྱོར་སྤྱོད་པའི་དབུ་མ་པས། །དབང་
མངོན་ཡིད་མངོན་རང་རིག་དང་། །རྣལ་འབྱོར་མངོན་སུམ་བཞིར་བཞེད་དོ། །འདིར་ནི་
མང་དུ་དོགས་པའི་ཕྱིར། །ཕལ་ཆེར་རྐང་གྲངས་ཙམ་ཞིག་བསྟན། །སོ་སོའི་མཚན་གཞི་གོ་
དོན་སོགས། །སྤྱི་དོན་རིགས་རྒྱན་སོགས་ལ་ལྟོས། །
སྨྲས་པ། བློ་གྲོས་ཞིབ་མོས་བླང་དོར་གྱི། །བློ་ཡི་སྤུ་རིས་འབྱེད་པའི་ཕྱིར། །བློ་
རིགས་སྡོམ་ཚིག་མདོར་བསྡུས་འདི། །བློ་བཟང་མིང་ཅན་ཞིག་གིས་བཀོད། །འདིར་འབད་
དགེ་བས་འགྲོ་བ་ཀུན། །ལེགས་ཉེས་ལྟ་བའི་མིག་ཕྱེ་ནས། །མ་ནོར་ལམ་བཟང་མཐར་
ཕྱིན་ཏེ། །ཀུན་མཁྱེན་གོ་འཕང་མྱུར་ཐོབ་ཤོག ། །
འདི་སྐད་དུ། བློ་ཡི་འཕྲུལ་ལས་འོངས་པའི་ལེགས་བཤད་ཀྱིས། །བློ་མིག་ཕྱེ་ནས་ཞི་བའི་
ལམ་མཚོན་པ། །བློ་གཏེར་མཁྱེན་རབ་རལ་གྲི་གདེངས་པའི་ལྷས། །བློ་ངན་རྨོངས་པའི་
89



སྒྲི
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
མགོ་བོ་འགེམ་པར་མཛོད། །བློ་ཡི་སྤུ་རིས་ནང་ནས་མ་ཕྱེད་པས། །བློ་དམན་ཕྱི་རུ་འཁོར་
བའི་རྒྱ་མཚོར་འཁྱམས། །བློ་ལྡན་རིག་པའི་གསེར་མིག་འཁྱིལ་བའི་ཁྱུས། །བློ་ཆེན་རྒྱལ་
བའི་མཁའ་དབྱིངས་ཡུད་ཀྱིས་བཅད། །བློ་ཡིས་མ་བཀོད་གང་ཞིག་དམྱལ་བ་དང་། །བློ་
མཆོག་སྟོབས་བཅུ་མངའ་བའི་མཐུ་ཡང་དེ། །བློ་ཆུང་ལྟ་བ་འཕགས་པའི་ང་རྒྱལ་གྱིས། །བློ་
ཟད་ཡིད་བྱེད་འགོག་པ་སྙིང་རེ་རྗེ། །བློ་ལ་བདུན་དུ་འབྱེད་པ་མཛངས་པའི་སྲོལ། །བློ་ཡི་
གཞུང་བཟང་ཕ་མཐའ་ཡས་པའི་བཅུད། །བློ་ནོར་ཚོལ་བའི་མིག་ཞགས་འཁྱུག་པ་དག
བློ་དང་བརྩོན་པ་བསྒྲིལ་བས་ཐོས་ལ་འབུངས། །བློ་ལ་མཁས་པའི་ཕན་ཡོན་མང་མཐོང་ནས། །
བློ་ཡི་སྡོམ་པའི་པར་དུ་བསྒྲུབས་པའི་དགེས། །བློ་གཅིག་གིས་ཀྱང་ཤེས་བྱ་ཀུན་
གཟིགས་པའི། །བློ་གྲོས་ཆེན་པོར་མ་རྣམས་མཛེས་གྱུར་ཅིག །དགེ་ལེགས་འཕེལ།། །།
9O



༄༅། །སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་ཆེའི་
ཕྲེང་བ་ཞེས་བྱ་བ་བཞུགས་སོ། །
ཡོངས་འཛིན་ཡེ་ཤེས་རྒྱལ་མཚན།
ན་མོ་གུ་རུ་མཉྫགྷོཥཱ་ཡ། མགོན་པོ་ཐམས་ཅད་མཁྱེན་པ་ཡི། །ཞབས་ཀྱི་པདྨོར་ཕྱག་
བྱས་ཏེ། །སེམས་དང་སེམས་བྱུང་རྣམས་ཀྱི་ཚུལ། །ཆོས་མངོན་གཞུང་བཞིན་བྲི་བར་བྱ། །
འཁོར་འདས་སྐྱོན་ཡོན་མ་ལུས་པ། །སེམས་ལས་བྱུང་བ་ཡིན་ནོ་ཞེས། །ཐུབ་པའི་གསུང་
རབ་ལས་བཤད་པས། །བློ་གྲོས་རྣམ་དཔྱོད་ཅན་རྣམས་ཀྱིས། །སེམས་ཀྱི་གསང་འདི་ཤེས་
པ་གཅེས། །དེ་ལ་སེམས་དང་སེམས་བྱུང་གཉིས། །སེམས་ནི་གཙོ་བོ་རྣམ་རིག་སྟེ། །མིག་
དང་རྣ་བ་སྣ་དང་ལྕེ། །ལུས་དང་ཡིད་ཀྱི་རྣམ་ཤེས་ཏེ། །རྣམ་ཤེས་ཚོགས་དྲུག་ཅེས་བཤད་དོ། །
དྲུག་པོ་དེ་ཡི་ནང་ནས་ཀྱང་། །ཡིད་ཀྱི་རྣམ་ཤེས་གཙོ་བོ་སྟེ། །སྒོ་ལྔའི་རྣམ་པར་ཤེས་པ་རྣམས། །
ཡུལ་ལ་སྤྲོ་དང་བསྡུ་བ་དང་། །ཡུལ་གྱི་སྤུ་རིས་འབྱེད་པ་དང༌། །བཟང་ངན་ལེགས་ཉེས་
དཔྱོད་པ་དང་། །ཕན་གནོད་བླང་དོར་བྱེད་པ་དང་། །ཀུན་རྟོག་པིར་གྱིས་ལས་ཀྱི་གཟུགས། །
རྣམ་མང་འདྲི་བའི་བྱེད་པོ་ནི། །ཡིད་བློ་འདི་ཉིད་ཡིན་ཕྱིར་རོ། །རྣམ་པར་ཤེས་པ་ཚོགས་
དྲུག་པོ། །དེ་དག་སོ་སོར་ཉེར་ལེན་དང་། །བདག་རྐྱེན་དམིགས་པའི་རྐྱེན་དག་ལས། །རང་
91



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རང་ཡུལ་གྱི་རྣམ་ལྡན་དུ། །ཇི་ལྟར་སྐྱེ་བའི་ཚུལ་དག་དང་། །ཟག་བཅས་ཡུལ་གྱི་ཁྱད་
པར་ལས། །སིམ་གདུང་བར་མར་འགྱུར་བ་དང་། །ཀུན་སློང་བསམ་པའི་ཁྱད་པར་ལས། །
ཀུན་ནས་ཉོན་མོངས་རྣམ་བྱང་གི། ཕྱོགས་དང་ལུང་མ་བསྟན་དག་ནི། །གང་དང་གང་དུ་
འགྱུར་བ་དང་། །འཁྲུལ་རྒྱུས་བསླད་དང་མ་བསླད་ལས། །ཡང་དག་པ་དང་ལྟར་སྣང་གི།
དབྱེ་བ་ཇི་ལྟར་ཡོད་པ་རྣམས། །ཆོས་མངོན་གཞུང་བཞིན་ཤེས་པར་བྱ། །ཕྱི་རོལ་གཟུང་
དོན་ཡོད་མེད་དང་། །ལས་ཀྱི་བག་ཆགས་བསྒོ་བའི་གཞིར། །ཀུན་གཞི་འཇོག་དང་མི་
འཇོག་པའི། །ཚུལ་སོགས་གྲུབ་མཐའ་གོང་འོག་གི། ཐུན་མོང་མིན་པའི་དཀའ་གནས་རྣམས། །
ཤིང་རྟ་ཆེན་པོ་རྣམ་པ་གཉིས། །རྗེས་འབྲང་བཅས་པའི་གཞུང་ལུགས་དང་། །འཇམ་
མགོན་བླ་མའི་མན་ངག་ལ། །ཞིབ་ཏུ་སྦྱངས་ནས་ཤེས་པར་བྱ། །སེམས་བྱུང་ཞེས་བྱ་སེམས་
ཀྱི་འཁོར། །སེམས་དང་མཚུངས་ལྡན་ལྷན་ཅིག་གོ། སེམས་བྱུང་ལྔ་བཅུ་རྩ་གཅིག་སྟེ། །ཀུན་
འགྲོ་ལྔ་དང་ཡུལ་ངེས་ལྔ། །དགེ་བ་རྣམ་པ་བཅུ་གཅིག་དང་། །རྩ་ཉོན་དྲུག་དང་ཉེ་ཉོན་ནི། །ཉི་
ཤུ་གཞན་འགྱུར་བཞི་རྣམས་སོ། །དེ་དག་སོ་སོའི་ངོས་འཛིན་ནི། །མངོན་པའི་གཞུང་བཞིན་
བརྗོད་པར་བྱ། །ཚོར་བ་འདུ་ཤེས་སེམས་པ་དང་། །རེག་པ་ཡིད་ལ་བྱེད་རྣམས་ལ། །
སེམས་བྱུང་ཀུན་འགྲོ་ལྔ་ཞེས་བཤད། །ཚོར་བ་ཞེས་བྱ་མྱོང་བ་སྟེ། །ལས་ནི་གང་དང་གང་
བསགས་པའི། །རྣམ་སྨིན་འབྲས་བུ་མྱོང་བའོ། །ཚོར་ལ་ལུས་ཚོར་སེམས་ཚོར་གཉིས། །
དབང་ཤེས་འཁོར་དུ་བྱུང་བ་ཡི། །ཚོར་བ་རྣམས་ནི་ལུས་ཚོར་དང་། །ཡིད་ཤེས་འཁོར་དུ་
བྱུང་བ་ཡི། །ཚོར་བ་རྣམས་ནི་སེམས་ཚོར་རོ། །ལུས་ཚོར་སེམས་ཚོར་གཉིས་ཀ་ལ། །དབྱེ་
བ་རྣམ་པ་གསུམ་གསུམ་སྟེ། །ཚོར་བ་བདེ་སྡུག་བཏང་སྙོམས་སོ། །གཞན་ཡང་དབྱེ་བ་རྣམ་
མང་ཞིང་། །ཟང་ཟིང་དང་བཅས་ཚོར་བ་དང༌། །ཟང་ཟིང་མེད་པའི་ཚོར་བ་སོགས། ཁྱད་
G



སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་ཆེའི་ཕྲེང་བ།
པར་ཞིབ་ཏུ་ཤེས་པར་བྱ། །སེམས་བྱུང་འདུ་ཤེས་ཞེས་བྱ་བ། །ཡུལ་གྱི་ཐུན་མོང་མ་ཡིན་པའི། །
མཚན་མ་འཛིན་པར་བྱེད་པ་དང་། །ཐ་སྙད་འདོགས་པར་བྱེད་པའོ། །བྱ་བ་གང་དང་གང་
བྱེད་ཀྱང་། །འདི་དང་འདི་ནི་འདིའོ་ཞེས། །འདུ་ཤེས་ཞུགས་ནས་བྱེད་པས་ན། །འདི་ནི་
ཤིན་ཏུ་རྒྱ་ཆེ་ཞིང་། །འདུ་ཤེས་འཁྲུལ་དང་མ་འཁྲུལ་སོགས། ཁྱད་པར་ཞིབ་ཏུ་ཤེས་དགོས་སོ། །
སེམས་བྱུང་སེམས་པ་ཞེས་བྱ་བ། །གཙོ་བོ་སེམས་ནི་དབང་མེད་དུ། །ཡུལ་ལ་གཡོ་ཞིང་
སྐུལ་བྱེད་པའོ། །སེམས་པ་ཡིད་ཀྱི་ལས་སུ་བཤད། །ལས་ལ་དབྱེ་བ་རྣམ་གསུམ་སྟེ། །དགེ་
བའི་ལས་དང་མི་དགེའི་ལས། །ལུང་མ་བསྟན་གྱི་ལས་གསུམ་མོ། །གཞན་ཡང་དབྱེ་བ་
རྣམ་གསུམ་སྟེ། །བསོད་ནམས་བསོད་ནམས་མིན་པ་དང་། །མི་གཡོ་བ་ཡི་ལས་གསུམ་མོ། །
སེམས་ནི་ཡུལ་ལ་འཕྲོ་བ་ནི། །སེམས་བྱུང་འདི་ཡི་མཐུས་བྱེད་ཅིང་། །ལུས་ངག་ལས་ནི་
ཐམས་ཅད་ཀྱང་། །སེམས་བྱུང་འདི་ཡིས་སྐྱེད་པར་གསུངས། །རེག་པ་ཡུལ་དབང་རྣམ་
ཤེས་གསུམ། །འདུས་ནས་ཡུལ་ནི་གཅོད་པའོ། །རེག་པ་དེ་ལ་དབྱེ་ན་ནི། །མིག་གི་འདུས་
ཏེ་རེག་པ་ནས། །ཡིད་ཀྱི་འདུས་ཏེ་རེག་པའི་བར། །རེག་པ་རྣམ་པ་དྲུག་བཤད་དོ། །རྣམ་
ཤེས་ཡུལ་ལ་འཇུག་པ་ན། །ཡིད་དུ་འོང་དང་མི་འོང་སོགས། །སེམས་བྱུང་འདི་ཡིས་ཡོངས་
གཅོད་ཅིང་། །ཚོར་བ་གང་དང་གང་སྐྱེ་བ། །འདི་ཡི་རྐྱེན་གྱིས་སྐྱེ་བས་ན། །འདི་ཡང་རྒྱ་ཆེ་
རྟོགས་དཀའི་གནས། །སེམས་བྱུང་ཡིད་ལ་བྱེད་པ་ནི། །གཙོ་སེམས་ཡུལ་ལ་འཇུག་པ་ན། །
དམིགས་པ་བྱེ་བྲག་ལ་གཏོད་པའོ། །དེ་ལྟར་སེམས་བྱུང་ལྔ་པོ་འདི། །སེམས་ཀྱི་འཁོར་དུ་
དུས་ནམ་ཡང་། །འབྲལ་མི་རུང་དུ་འབྱུང་བས་ན། །སེམས་བྱུང་ལྔ་པོ་འདི་ལ་ནི། །ཀུན་ཏུ་
འགྲོ་བ་ཞེས་བཤད་དོ། །ཡུལ་ངེས་ལྔ་ནི་འདི་ལྟ་སྟེ། །འདུན་པ་མོས་པ་དྲན་པ་དང་། །ཏིང་
འཛིན་ཤེས་རབ་རྣམ་ལྔའོ། །འདུན་པ་འདོད་པའི་དངོས་པོ་ལ། །དོན་དུ་གཉེར་བར་བྱེད་པའོ། །
93



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
འདོད་པ་དོན་དུ་གཉེར་བ་དང་། །ཟང་ཟིང་དོན་དུ་གཉེར་བ་དང༌། །ལྟ་བ་དོན་དུ་གཉེར་
བ་དང་། །འགྲོ་བ་དོན་དུ་གཉེར་བ་སོགས། །དོན་གཉེར་འདུན་པ་མཐའ་ཡས་སོ། །མོས་
པ་ཇི་ལྟར་ངེས་པའི་དོན། །དེ་བཞིན་ཁོ་ནར་འཛིན་པའོ། །སེམས་ཅན་ཁམས་ནི་མཐའ་
ཡས་པས། །མོས་པ་མི་འདྲ་མཐའ་ཡས་སོ། །དགེ་བའི་ཆོས་རྣམས་ཐམས་ཅད་ཀྱི། །རྩ་བ་
མོས་པར་ཐུབ་པས་གསུངས། །དེ་ཕྱིར་འདི་ཚུལ་ཤེས་པ་གཅེས། །དྲན་པ་འདྲིས་པའི་
དངོས་པོ་ལ། །སེམས་ཀྱི་བརྗེད་པ་མེད་པའོ། །དྲན་པ་ཉམས་པས་ཆོས་ཀུན་འཇིག །དགེ་
བའི་ཆོས་ནི་གང་སྒྲུབ་ཀྱང་། །དྲན་པ་བསྟེན་ནས་སྒྲུབ་དགོས་ཤིང་། ཁྱད་པར་ཞི་ལྷག་གིས་
བསྡུས་པའི། །ཏིང་འཛིན་གང་དང་གང་སྒྲུབ་པ། །དྲན་པའི་མཐུ་ཉིད་ལ་ལྟོས་པས། །འདི་
ཚུལ་ཤེས་པ་ཤིན་ཏུ་གཅེས། །ཏིང་འཛིན་དམིགས་པ་གང་རུང་ལ། །སེམས་ནི་རྩེ་གཅིག་པ་
ཉིད་དོ། །དགེ་བའི་དམིགས་པར་སེམས་རྩེ་གཅིག །ཡུད་ཙམ་གནས་པ་ནས་བཟུང་སྟེ། །
རྒྱལ་སྲས་རང་རྒྱལ་ཉན་ཐོས་ཀྱི། །ཏིང་འཛིན་མཐའ་ཡས་གསུངས་རྣམས་དང་། །རྒྱལ་བ་
རྣམས་ཀྱི་ཏིང་འཛིན་སོགས། །ཏིང་འཛིན་བརྗོད་ལས་འདས་ཡོད་ཅིང་། །ས་ལམ་འབྲས་
བུའི་ཡོན་ཏན་རྣམས། །ཏིང་འཛིན་མཐུ་ལས་སྒྲུབ་དགོས་པས། །འདི་ཡི་དམིགས་པའི་
ཁྱད་པར་དང་། །རྣམ་པ་དང་ནི་བྱེད་ལས་དང་། །རང་རང་ཁམས་དང་བསམ་པ་དང་། །
བསྟུན་པའི་ཉམས་ལེན་བྱ་ཚུལ་སོགས། །ཤིང་རྟ་ཆེན་པོའི་གཞུང་རྣམས་ལ། །ཞིབ་ཏུ་
སྦྱངས་ནས་ཤེས་པར་བྱ། །ཤེས་རབ་བརྟག་པར་བྱ་བ་ཡི། །ཆོས་རྣམས་རབ་ཏུ་རྣམ་འབྱེད་དོ། །
ཤེས་རབ་ཆོས་ཀུན་བལྟ་བའི་མིག །ཤེས་རབ་ཐེ་ཚོམ་དྲ་བ་དང་། །འཆིང་བ་གཅོད་པའི་
མཚོན་ཆ་མཆོག །མདོར་ན་མཐོང་དང་མ་མཐོང་བའི། །ཡོན་ཏན་ཀུན་གྱི་རྩ་བར་གསུངས། །
དེ་ཕྱིར་བློ་ལྡན་རྣམས་ཀྱིས་ནི། །རྣམ་འབྱེད་ཤེས་རབ་རྒྱས་བྱའི་ཕྱིར། །ཐབས་ཚུལ་ཀུན་
94



སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་ཆེའི་ཕྲེང་བ།
གྱིས་འབད་པར་བྱ། །སེམས་བྱུང་ལྔ་པོ་འདི་ཡིས་ནི། །ཡུལ་གྱི་ཁྱད་པར་རེ་བཟུང་ནས། །
འཛིན་ཅིང་ཡུལ་རྣམས་སོ་སོ་རུ། །ངེས་པས་ཡུལ་ངེས་ཞེས་བརྗོད་དོ། །དེ་ལྟར་སེམས་བྱུང་
དེ་དག་གི །ཡུལ་ནི་གྲུབ་དང་མ་གྲུབ་དང་། །ཕྱིན་ཅི་ལོག་དང་མ་ལོག་དང༌། །ཡང་དག་པ་
དང་ལྟར་སྣང་དང་། །ཀུན་སློང་བསམ་པའི་ཁྱད་པར་དང་། །གྲོགས་དང་སྦྱོར་བའི་སྟོབས་
དག་ལས། །ཀུན་ནས་ཉོན་མོངས་རྣམ་བྱང་གི །ཕྱོགས་ནི་གང་དུ་འགྱུར་བ་སོགས། ཁྱད་
པར་ཞིབ་ཏུ་ཤེས་དགོས་སོ། །དགེ་བ་བཅུ་གཅིག་འདི་ལྟ་སྟེ། །དད་དང་ངོ་ཚ་ཁྲེལ་ཡོད་དང་། །
མ་ཆགས་མི་སྡང་གཏི་མུག་མེད། །བརྩོན་འགྲུས་ཤིན་སྦྱངས་བག་ཡོད་དང་། །བཏང་
སྙོམས་མི་འཚེ་བ་རྣམས་སོ། །དད་པ་ལ་ནི་གསུམ་ཡོད་དེ། །དང་དང་ཡིད་ཆེས་མངོན་
འདོད་དོ། །དང་པོ་དང་བའི་དད་པ་ནི། །དཀོན་མཆོག་གསུམ་དང་བླ་མ་སོགས། །ཡོན་
ཏན་ཅན་གྱི་ཡོན་ཏན་རྣམས། །བསམས་ནས་སེམས་ནི་དང་བའོ། །གཉིས་པ་ཡིད་ཆེས་
དད་པ་ནི། །གསུང་རབ་དགོངས་འགྲེལ་བཅས་པ་དང་། །དེ་དོན་ལས་འབྲས་ཚུལ་སོགས་ལ། །
བསམས་ནས་ཡིད་ཆེས་རྙེད་པའོ། །
གསུམ་པ་མངོན་འདོད་དད་པ་ནི། །ཀུན་ནས་ཉོན་མོངས་རྣམ་བྱང་གི །ཕྱོགས་
རྣམས་བསམས་པས་ངེས་རྙེད་ནས། །ཐར་ལམ་འབྲས་བུར་བཅས་པ་སོགས། །ངེས་པར་
ཐོབ་པར་འདོད་པའོ། །སེམས་བྱུང་ངོ་ཚ་ཤེས་པ་ནི། །རང་ཉིད་རྒྱུ་མཚན་དུ་བྱས་ནས། །
ཉེས་སྤྱོད་རྣམས་ལ་འཛེམ་པའོ། ཁྲེལ་ཡོད་སྟོན་པ་བླ་མ་སོགས། །གཞན་དག་རྒྱུ་མཚན་དུ་
བྱས་ནས། །ཉེས་སྤྱོད་རྣམས་ལ་འཛེམ་པའོ། །ཆགས་པ་མེད་པ་སྲིད་པ་ལ། །ཡིད་འབྱུང་
ཞེན་པ་ལོག་པའོ། །ཞེ་སྡང་མེད་པ་སེམས་ཅན་སོགས། །ཞེ་སྡང་སྐྱེ་བའི་ཡུལ་རྣམས་ལ། །
ཀུན་ནས་མནར་སེམས་མི་སྐྱེ་བའོ། །སེམས་བྱུང་གཏི་མུག་མེད་པ་ནི། །རྟེན་འབྲེལ་བདེན་
95



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
པ་བཞི་ལ་སོགས། །ཤེས་པར་བྱ་བའི་གནས་རྣམས་ལ། །རྨོངས་པའི་མུན་སེལ་སྣང་བ་
མཆོག །སོ་སོར་རྟོག་པའི་ཤེས་རབ་བོ། །བརྩོན་འགྲུས་དགེ་ལ་སྤྲོ་བའོ། །ཤིན་ཏུ་སྦྱངས་པ་
ལུས་སེམས་ཀྱི། །གནས་ངན་ལེན་ནི་ཡོངས་དག་ནས། །དགེ་བའི་སྦྱོར་བ་ཐམས་ཅད་ལ། །
ལུས་སེམས་ལྡང་བ་ཡང་བའོ། །བག་ཡོད་བརྩོན་འགྲུས་ལ་གནས་ནས། །ཉོན་མོངས་ཉེས་
པའི་ཚོགས་ཀུན་ལས། །སེམས་ནི་སྲུང་བར་བྱེད་པའོ། །བཏང་སྙོམས་བརྩོན་འགྲུས་ལ་
གནས་ནས། །རྩེ་གཅིག་བསམ་གཏན་འཕེལ་གྱུར་ཏེ། །བྱིང་དང་རྒོད་པས་མི་གནོད་པར། །
སེམས་གནས་ལྷུན་གྱིས་གྲུབ་པའོ། །མི་འཚེ་བ་ནི་སེམས་ཅན་ལ། །ཀུན་ནས་མནར་
སེམས་མི་སྐྱེ་བར། །བརྩེ་བར་བྱེད་པའི་བཟོད་པའོ། །དད་པ་ཡོན་ཏན་ཀུན་གྱི་གཞི། །དད་
པ་མེད་པའི་སྐྱེ་བོ་ལ། །དཀར་ཆོས་གང་ཡང་མི་སྐྱེ་སྟེ། །ས་བོན་མེ་ཡིས་ཚིག་པ་ལ། །མྱུ་གུ་
མི་སྐྱེ་བ་བཞིན་ནོ། །མངོན་མཐོ་དང་ནི་ངེས་ལེགས་ཀྱི། །གོ་འཕང་གང་ཞིག་སྒྲུབ་ན་ཡང་། །
དད་པ་ཐེག་པའི་མཆོག་ཏུ་གསུངས། །ངོ་ཚ་ཤེས་དང་ཁྲེལ་ཡོད་ནི། །ཉོན་མོངས་ཉེས་པའི་
ཚོགས་མ་ལུས། །སྤོང་བར་བྱེད་པའི་ཐབས་མཆོག་སྟེ། །ངོ་ཚ་ཁྲེལ་ཡོད་མེད་ན་ནི། །ཉེས་
སྤྱོད་སྤོང་ཐབས་མེད་ཕྱིར་རོ། །ཉོན་མོངས་དུག་གསུམ་སྤོང་བ་ནི། །གསུང་རབ་ཀུན་གྱི་
སྙིང་པོའི་དོན། །ཉམས་ལེན་གནད་ཀྱི་དོན་པོ་སྟེ། །ཆོས་ཀྱི་ཕུང་པོ་བརྒྱད་ཁྲི་དང་། །བཞི་
སྟོང་གསུངས་པ་ཐམས་ཅད་ནི། །དུག་གསུམ་གཉེན་པོར་གསུངས་ཕྱིར་རོ། །བརྩོན་
འགྲུས་ཡོན་ཏན་ཀུན་གྱི་རྒྱུ། །བརྩོན་འགྲུས་ཅན་གྱི་ཡོན་ཏན་རྣམས། །ཡར་ངོའི་ཟླ་བ་
བཞིན་དུ་འཕེལ། །སྙོམ་ལས་ལེ་ལོ་ཅན་རྣམས་ལ། །དཀར་ཆོས་འཕེལ་བ་མེད་པར་གསུངས། །
བག་ཡོད་འཆི་མེད་བདུད་རྩིའི་གནས། །བག་མེད་པ་ནི་ངན་འགྲོར་ལྟུང་། །བག་མེད་ཉོན་
མོངས་དགྲ་ཡིས་འཇོམས། །བག་ཡོད་ཆོས་ཀྱི་སྙིང་པོར་གསུངས། །བཏང་སྙོམས་ཤིན་ཏུ་
96



སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་ཆེའི་ཕྲེང་བ།
སྦྱངས་པ་ནི། །ཐེག་པ་གསུམ་གྱི་མྱུར་ལམ་སྟེ། །ཐེག་གསུམ་འབྲས་བུ་གང་སྒྲུབ་ཀྱང་། །ཞི་
ལྷག་གཉིས་ཀྱིས་སྒྲུབ་དགོས་ཤིང་། །ཞི་ལྷག་ཏིང་འཛིན་ཐོབ་པ་ལ། །བྱིང་རྒོད་གཡེང་བས་
མི་གནོད་པར། །སེམས་ནི་རྣལ་དུ་གནས་པ་དང་། །སེམས་ལ་དབང་སྒྱུར་ཐོབ་དགོས་ཤིང་། །
དེ་ལ་ཤིན་སྦྱངས་ཐོབ་དགོས་སོ། །སེམས་ཅན་རྣམས་ལ་མི་འཚེ་བ། །རྒྱལ་བའི་བསྟན་
པའི་སྙིང་པོ་སྟེ། །གཞན་ལ་འཚེ་བ་བྱེད་པ་ནི། །དགེ་སྦྱོང་མིན་ཞེས་ཐུབ་པས་གསུངས། །
ལྷར་བཅས་འགྲོ་བའི་མཆོད་པའི་གནས། །མཚན་དཔེས་སྤྲས་པའི་གཟུགས་སྐུ་ཡང་། །
སེམས་ཅན་རྣམས་ལ་མི་འཚེ་བར། །བཟོད་པའི་རྒྱུ་ཡིས་སྒྲུབ་པར་གསུངས། །དེ་ཕྱིར་དགེ་
བ་བཅུ་གཅིག་ནི། །གསུང་རབ་ཀུན་གྱི་སྙིང་པོའི་དོན། །ཉམས་ལེན་སྙིང་པོར་བསྡུས་པ་ཡིན། །
འདི་ནི་ཀུན་སློང་བསམ་པ་སོགས། །གྲོགས་གཞན་རྐྱེན་ལ་མི་ལྟོས་པར། །ངོ་བོ་ཉིད་ཀྱིས་
དགེ་བར་གསུངས། །དགེ་བ་བཅུ་གཅིག་པོ་འདི་དག །སོ་སོར་ནང་གསེས་དབྱེ་བ་དང་། །
རྒྱུད་ལ་ཇི་ལྟར་སྐྱེད་པ་སོགས། །རྒྱུད་ལྡན་མཁས་པའི་མན་ངག་ལས། །ཞིབ་ཏུ་ཤེས་པར་
བྱ་དགོས་སོ། །
རྩ་ཉོན་དྲུག་ནི་འདི་ལྟ་སྟེ། །འདོད་ཆགས་ཁོང་ཁྲོ་ང་རྒྱལ་དང་། །མ་རིག་པ་དང་ཐེ་
ཚོམ་དང་། །ལྟ་བ་ཉོན་མོངས་ཅན་རྣམས་སོ། །དེ་ལ་དང་པོ་འདོད་ཆགས་ནི། །ཟག་བཅས་
ཀྱི་ནི་ཡུལ་རྣམས་ལ། །ཡིད་འོང་རྣམ་པས་ཞེན་པའོ། །འདོད་ཆགས་བྱེ་བྲག་མཐའ་ཡས་ཀྱང་། །
ཉེ་བར་བསྡུ་ན་ཁམས་གསུམ་གྱི། འདོད་ཆགས་རྣམ་པ་གསུམ་དུ་བཤད། ཁོང་ཁྲོ་སེམས་
ཅན་ལ་སོགས་པ། །གནོད་སེམས་སྐྱེ་བའི་ཡུལ་རྣམས་ལ། །མི་བཟོད་ཀུན་ནས་མནར་
སེམས་པའོ། ཁོང་ཁྲོའི་གསལ་བའི་དབྱེ་བ་དང་། །ཀུན་ནས་མནར་སེམས་སྐྱེ་བའི་ཡུལ། །
བགྲང་ལས་འདས་པ་ཡོད་མོད་ཀྱང་། །གང་ལ་གནོད་སེམས་འབྱུང་ཉེ་བའི། །གཞི་ཡི་སྒོ་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ནས་དགུར་གསུངས་ཏེ། །རང་དང་རང་གི་གྲོགས་དག་དང་། །རང་གི་གཉེན་གྱི་ཕྱོགས་
རྣམས་ལ། །འདིས་ནི་འདས་དང་ད་ལྟར་དང་། །མ་འོངས་པ་ཡི་དུས་གསུམ་དུ། །གནོད་པ་
བྱས་དང་བྱེད་པ་དང་། །བྱེད་པར་འགྱུར་ཞེས་དོགས་པ་དང་། །རང་གི་དགྲ་ཡི་ཕྱོགས་
རྣམས་ལ། །འདིས་ནི་འདས་དང་ད་ལྟར་དང་། །མ་འོངས་པ་ཡི་དུས་གསུམ་དུ། །ཕན་པ་
བྱས་དང་བྱེད་པ་དང་། །བྱེད་པར་འགྱུར་ཞེས་བསམས་ནས་ནི། །ཀུན་ནས་མནར་སེམས་
སྐྱེས་པའོ། །ང་རྒྱལ་ནོར་རམ་ཡོན་ཏན་ནམ། །རིགས་སམ་དབང་ཕྱུག་ལ་སོགས་ལ། །
དམིགས་ནས་སེམས་ནི་ཁེངས་པའོ། །ང་རྒྱལ་རྣམ་པ་བདུན་བཤད་དེ། །ང་རྒྱལ་ལྷག་པའི་
ང་རྒྱལ་དང༌། །ང་རྒྱལ་ལས་ཀྱང་ང་རྒྱལ་དང༌། །ངའོ་སྙམ་པའི་ང་རྒྱལ་དང༌། །གོང་མའི་
ཡོན་ཏན་མ་ཐོབ་པར། །ཐོབ་སྙམ་མངོན་པའི་ང་རྒྱལ་དང་། །ཅུང་ཟད་སྙམ་པའི་ང་རྒྱལ་དང་། །
ལོག་པའི་ང་རྒྱལ་དང་བདུན་ནོ། །
མ་རིག་པ་ནི་ཆོས་རྣམས་ཀྱི། །གནས་ལུགས་ལྟ་ལ་རྨོངས་པའོ། །མ་རིག་པ་ལ་
གཉིས་ཡོད་དེ། །ལས་འབྲས་ཚུལ་ལ་རྨོངས་པ་དང་། །གནས་ལུགས་དོན་ལ་རྨོངས་པའོ། །ཐེ་
ཚོམ་བདེན་པ་བཞི་སོགས་ལ། །དམིགས་ནས་ཡིད་གཉིས་ཟ་བའོ། །ལམ་ལ་འཇུག་པར་
མི་འདོད་དང་། །ལམ་ནོར་ཕྱིན་ཅི་ལོག་པ་དང་། །ལམ་ལ་ཐེ་ཚོམ་ཟ་བ་རྣམས། །ཡང་དག་
བདེན་པ་མཐོང་བ་ལ། །གེགས་ཀྱི་གཙོ་བོ་ཡིན་པར་གསུངས། །ལྟ་བ་ཉོན་མོངས་ཅན་ལ་ནི། །
དབྱེ་བ་རྣམ་པ་ལྔ་བཤད་དེ། །འཇིག་ལྟ་དང་ནི་མཐར་ལྟ་དང་། །ལྟ་བ་མཆོག་ཏུ་འཛིན་
པ་དང་། །ཚུལ་ཁྲིམས་བརྟུལ་ཞུགས་མཆོག་འཛིན་དང་། །ལོག་ལྟ་དང་ནི་རྣམ་ལྔའོ། །དེ་
ལ་དང་པོ་འཇིག་ལྟ་ནི། །ཉེར་ལེན་ཕུང་པོ་ལ་དམིགས་ནས། །ང་དང་ང་ཡིར་འཛིན་པའོ། །
འཇིག་ལྟའི་བྱེ་བྲག་མཐའ་ཡས་ཀྱང་། །དམིགས་པའི་སྒོ་ནས་ཉི་ཤུ་སྟེ། །ཕུང་པོ་ལྔ་པོ་རེ་རེ་ལ། །



སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་ཆེའི་ཕྲེང་བ།
ང་དང་ང་ཡིར་འཛིན་པའི་ཚུལ། །རྣམ་པ་བཞི་བ ཞིར་ཕྱེ་བས་ན། །འཇིག་ཚོགས་ལྟ་བ་ཉི་ཤུའོ། །
མཐར་ལྟ་འཇིག་རྟེན་གཟུང་ཡུལ་ལ། །དམིགས་ནས་རྟག་ཆད་ལྟ་བའོ། །དེ་ལ་དབྱེ་ན་
དངོས་ཟིན་ལྟར། །རྟག་ལྟ་དང་ནི་ཆད་ལྟའོ། །ལྟ་བ་མཆོག་ཏུ་འཛིན་པ་ནི། །འཇིག་ལྟ་
མཐར་ལྟ་ལོག་ལྟ་གསུམ། །གང་རུང་ལ་དམིགས་རློམ་པ་འམ། །ལྟ་བ་པོ་ཡི་ཕུང་པོ་ལ། །
དམིགས་ནས་མཆོག་ཏུ་འཛིན་པའོ། །ཚུལ་ཁྲིམས་བརྟུལ་ཞུགས་མཆོག་འཛིན་ནི། །ལྟ་
ངན་དེ་དག་གང་རུང་གིས། །ཀུན་ནས་བསླངས་པའི་ཚུལ་ཁྲིམས་དང་། །གཡང་གཞི་འཆར་
བ་ལ་སོགས་པ། །མུ་སྟེགས་ཅན་གྱི་བརྟུལ་ཞུགས་ལ། །དམིགས་ནས་སྡིག་པ་འདག་པ་དང་། །
དེ་ལས་གྲོལ་བ་ཐོབ་པ་དང་། །དེ་ཡིས་འཁོར་བའི་གནས་དག་ལས། །ངེས་པར་འབྱིན་
པར་ལྟ་བ་འོ། །ལྔ་པ་ལོག་པར་ལྟ་བ་ལ། །སྒྲོ་འདོགས་པ་དང་སྐུར་འདེབས་ཀྱི། །ལོག་
པར་ལྟ་བ་མང་ཡོད་ཀྱང་། །ཀུན་གྱི་ནང་ནས་ཐ་ཆད་ནི། །སྐྱེ་བ་སྔ་ཕྱི་ལས་འབྲས་སོགས། །
མེད་པར་འཛིན་པའི་ལོག་ལྟའོ། །ལས་འབྲས་མེད་པར་ལྟ་བ་འདིས། །དགེ་བའི་རྩ་བ་ཀུན་
བཅད་དེ། །རྒྱུད་ལ་ཡོན་ཏན་གོང་མའི་ཚོགས། །གང་ཡང་སྐྱེ་མི་རུང་དུ་བྱེད། །དེ་ཕྱིར་ལྟ་
ངན་འདིས་ཟིན་ན། །དགེ་རྩ་ཆད་པར་མདོ་ལས་གསུངས། །གཞན་ཡང་ལྟ་ངན་མང་ཡོད་དེ། །
ལྟ་ངན་དྲུག་ཅུ་རྩ་བཞི་དང་། །ལུང་མ་བསྟན་གྱི་ལྟ་བ་ནི། །བཅུ་བཞི་ལ་སོགས་མདོ་
ལས་གསུངས། །ལྟ་ངན་ལྔ་པོ་འདི་ཡི་ཡང་། །རྩ་བ་འཇིག་ལྟ་ཉིད་ཡིན་ཏེ། །ཉོན་མོངས་
སྐྱོན་རྣམས་མ་ལུས་པ། །འཇིགས་ཚོགས་ལྟ་བ་ལས་བྱུང་བར། །ཤིང་རྟ་ཆེན་པོའི་གཞུང་
རྣམས་ལས། །ལན་ཅིག་མིན་པར་གསུངས་ཕྱིར་རོ། །དེ་ལྟར་ལྟ་ངན་ལྔར་ཕྱེ་བས། །ཉོན་
མོངས་གཙོ་བོ་རྣམ་བཅུ་སྟེ། །ལྟ་བ་ལྔ་དང་ལྟ་མིན་ལྔར། །ཇི་སྐད་བཤད་པ་དེ་བཞིན་ནོ། །
གཞན་ཡང་རྩ་ཉོན་དྲུག་པོ་འདི། །བག་ལ་ཉལ་དང་དམིགས་ཡུལ་དང་། །ཚུལ་མིན་ཡིད་



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
བྱེད་རྒྱུ་རྣམས་ལས། །ཇི་ལྟར་སྐྱེ་བའི་ཚུལ་རྣམས་དང་། །གང་ཞིག་གང་དང་ལྷན་ཅིག་ཏུ། །
མཚུངས་ལྡན་འབྱུང་བ་ཡོད་པ་དང༌། །གང་ཞིག་གང་དང་ལྷན་ཅིག་ཏུ། །མཚུངས་ལྡན་
འབྱུང་བ་མེད་པ་དང་། །ལམ་ནི་གང་དང་གང་ཞིག་ལ། །གང་དང་གང་གིས་བསྒྲིབས་པ་དང་། །
དེ་ལ་སོ་སོའི་གཉེན་པོ་དང༌། །སྤྱི་ཡི་གཉེན་པོ་གང་ཡིན་དང་། །གཅིག་གི་གཉེན་པོས་ཅིག་
ཤོས་ལ། །ཕན་གནོད་ཇི་ལྟར་བྱེད་པ་དང་། །ལས་ནི་གང་དང་གང་གསོག་དང་། །དེ་ལས་
འབྲས་བུ་གང་འགྲུབ་རྣམས། །ཞིབ་ཏུ་ཤེས་པར་བྱ་དགོས་ཏེ། །འདི་ལྟའི་ཚུལ་རྣམས་མ་
ཤེས་ན། །ཀུན་འབྱུང་འཁོར་བའི་འཇུག་རིམ་དང་། །དེ་ལས་ལྡོག་པའི་ཚུལ་རྣམས་ལ། །
ངེས་པ་རྙེད་ཐབས་མེད་ཕྱིར་རོ། །རྩ་ཉོན་དྲུག་པོ་འདི་དག་ནི། །ཉོན་མོངས་བརྒྱད་ཁྲི་བཞི་
སྟོང་པོ། །ཀུན་གྱི་རྩ་བ་ཡིན་པས་ན། །ཉོན་མོངས་དྲུག་པོ་འདི་དག་ལ། །རྩ་བའི་ཉོན་
མོངས་ཞེས་བརྗོད་དོ། །དྲུག་པོ་དེ་ཡི་ནང་ནས་ཀྱང་། །མ་རིག་པ་ཉིད་རྩ་བ་སྟེ། །འཁོར་
བའི་རྩ་བ་མ་རིག་པར། །གསུང་རབ་དགོངས་འགྲེལ་བཅས་པ་ལས། །ལན་ཅིག་མིན་པར་
གསུངས་ཕྱིར་རོ། །ཉེ་ཉོན་ཉི་ཤུ་འདི་ལྟ་སྟེ། ཁྲོ་དང་ཁོན་འཛིན་འཆབ་པ་དང་། །འཚིག་པ་
ཕྲག་དོག་སེར་སྣ་སྒྱུ། །གཡོ་རྒྱགས་རྣམ་འཚེ་ངོ་ཚ་མེད། ཁྲེལ་མེད་རྨུགས་དང་རྒོད་པ་དང་། །
མ་དད་ལེ་ལོ་བག་མེད་དང་། །བརྗེད་ངས་ཤེས་བཞིན་མིན་པ་དང་། །རྣམ་གཡེང་དང་ནི་
ཉི་ཤུའོ། །དེ་ལ་དང་པོ་ཁྲོ་བ་ནི། ཁོང་ཁྲོ་འཕེལ་ཏེ་མནར་སེམས་ཀྱི། །གཞི་ནི་ཉེ་བར་
གནས་པ་ན། །བརྡེག་པ་ལ་སོགས་བྱ་འདོད་པའོ། ཁོན་དུ་འཛིན་པ་ཁོང་ཁྲོའི་རྒྱུན། །
གཏོང་བར་མི་བྱེད་གནོད་པ་དང་། །གནོད་ལན་བྱ་བར་འདོད་པའོ། །འཆབ་པ་རང་གི་
ཉེས་པ་རྣམས། །གཞན་ལ་མི་མཐོལ་སྦ་འདོད་པའོ། །འཚིག་པ་ཁྲོ་དང་ཁོན་འཛིན་གྱིས། །
ཀུན་ནས་བསླངས་ཏེ་གཞན་དག་ལ། །ཚིག་རྩུབ་སྨྲ་བར་འདོད་པའོ། །ཕྲག་དོག་རྙེད་
100



སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་ཆེའི་ཕྲེང་བ།
བཀུར་ལ་ཆགས་ནས། །གཞན་གྱི་ཕུན་སུམ་ཚོགས་པ་ལ། །མི་བཟོད་ཁོང་ནས་འཁྲུག་པའོ། །
སེར་སྣ་རྙེད་བཀུར་ལ་ཆགས་ནས། །ཡོ་བྱད་དམ་དུ་འཛིན་པའོ། །སྒྱུ་ནི་རྙེད་དང་བཀུར་སྟི་ལ། །
ལྷག་པར་ཆགས་པའི་དབང་གིས་ནི། །ལོག་པའི་འཚོ་བ་སྒྲུབ་པའི་ཕྱིར། །རང་ལ་ཡོན་ཏན་
དེ་དང་དེ། །མེད་ཀྱང་ཡོད་པ་ལྟར་སྟོན་པའོ། །
ལོག་འཚོ་རྣམ་པ་ལྔ་བཤད་དེ། །རྙེད་དང་བཀུར་སྟི་བསྒྲུབ་པའི་ཕྱིར། །ཚུལ་འཆོས་
དང་ནི་ཁ་གསག་དང་། །གཞོགས་སློང་ཐོབ་ཀྱིས་འཇལ་བ་དང་། །རྙེད་པས་རྙེད་པ་
འཚོལ་བའོ། །གཡོ་ནི་རྙེད་བཀུར་ལ་ཆགས་ནས། །རང་གི་ཉོན་མོངས་ཉེས་སྐྱོན་རྣམས། །
གཞན་ལ་མི་མངོན་པར་བྱེད་པའོ། །རྒྱགས་པ་ལོངས་སྤྱོད་འཛོམས་པའམ། །ལང་ཚོ་དར་
ལ་བབ་པ་སོགས། །རང་གི་ཕུན་ཚོགས་ལ་དམིགས་ནས། །དགའ་དང་ཡིད་བདེས་
ཁེངས་པའོ། །རྣམ་པར་འཚེ་བ་སེམས་ཅན་ལ། །སྙིང་རྗེ་མེད་པར་མཐོ་འཚམ་པའོ། །
སེམས་བྱུང་ངོ་ཚ་མེད་པ་ནི། །རང་ཉིད་རྒྱུ་མཚན་དུ་བྱས་ནས། །ཉེས་པ་རྣམས་ལ་མི་འཛེམ་པའོ།
ཁྲེལ་མེད་སྟོན་པ་བླ་མ་སོགས། །གཞན་དག་རྒྱུ་མཚན་དུ་བྱས་ནས། །ཉེས་པ་རྣམས་ལ་མི་
འཛེམ་པའོ། །དེ་གཉིས་གོ་སླར་བཤད་ན་ནི། །བདག་ལྟ་བསླབ་པ་བླངས་པ་ཡིས། །ཉེས་
པ་བྱེད་པ་མི་རུང་ཞེས། །བསམས་ནས་ཉེས་སྤྱོད་ལ་འཛེམ་པ། །ངོ་ཚ་ཤེས་པ་ཡིན་པས་ན། །དེ་
ཡི་ལྡོག་ཕྱོགས་ངོ་ཚ་མེད། །བདག་གིས་ཉེས་སྤྱོད་བྱས་ན་ནི། །ཀུན་ཏུ་ཐོག་མེད་གཟིགས་
ལྡན་པའི། །སངས་རྒྱས་རྣམས་དང་བླ་མ་དང་། །དཀར་ཕྱོགས་སྐྱོང་བའི་ལྷ་རྣམས་དང་། །
ཚངས་པ་མཚུངས་པར་སྤྱོད་པ་ཡི། །གྲོགས་རྣམས་ཐུགས་ཁྲེལ་འགྱུར་རོ་ཞེས། །བསམས་
ནས་ཉོན་མོངས་ཉེས་སྤྱོད་ལ། །འཛེམ་པ་ཁྲེལ་ཡོད་ཡིན་པས་ན། །དེ་ཡི་ལྡོག་ཕྱོགས་ཁྲེལ་
མེད་དོ། །རྨུགས་པ་ལུས་དང་སེམས་ལྕི་ཞིང་། །ལུས་སེམས་ལས་སུ་མི་རུང་བའོ། །རྒོད་པ་
101



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
སྡུག་པའི་མཚན་མ་ལ། །དམིགས་ནས་སེམས་ནི་ཁྲོ་བའོ། །མ་དད་པ་ནི་རྣམ་གསུམ་སྟེ། །
དཀོན་མཆོག་གསུམ་དང་དགེ་བའི་བཤེས། །སོགས་ལ་དད་པ་མེད་པ་དང་། །དགེ་དང་མི་
དགེའི་ལས་འབྲས་ཚུལ། །སོགས་ལ་ཡིད་མི་ཆེས་པ་དང་། །ཐར་ལམ་འབྲས་བུར་བཅས་
པ་སོགས། །དོན་དུ་མི་གཉེར་བློ་ངན་ནོ། །ལེ་ལོ་བྱ་བ་ངན་པ་དང་། །ཉལ་བ་སོགས་ལ་
མངོན་ཞེན་ནས། །དགེ་བའི་ལས་ལ་མི་སྤྲོ་བའོ། །བག་མེད་ཉོན་མོངས་ཉེས་སྤྱོད་ཚོགས། །
རྣམས་ལས་སེམས་ནི་མི་སྲུང་བའོ། །བརྗེད་ངས་ཉོན་མོངས་ཡུལ་དྲན་ནས། །དགེ་བའི་
དམིགས་པ་བརྗེད་པའོ། །སེམས་བྱུང་ཤེས་བཞིན་མིན་པ་ནི། །ཉོན་མོངས་རྣམས་ཀྱིས་
གཡེངས་གཡེངས་ནས། །རང་གི་སྒོ་གསུམ་སྤྱོད་པ་ལ། །མི་ཤེས་བཞིན་དུ་འཇུག་པའོ། །
རྣམ་གཡེང་ཉོན་མོངས་དབང་གིས་སེམས། །ཡུལ་ལ་རྣམ་པར་འཕྲོ་བའོ། །རྣམ་པར་
གཡེང་བ་འདི་ལ་ནི། །རྣམ་གྲངས་དབྱེ་བ་དྲུག་བཤད་དེ། །ངོ་བོ་ཉིད་ཀྱི་གཡེང་བ་དང་། །
ཕྱི་རོལ་ཏུ་ནི་གཡེང་བ་དང༌། །ནང་དང་མཚན་མའི་གཡེང་བ་དང༌། །གནས་ངན་ལེན་གྱི་
གཡེང་བ་དང༌། །ཡིད་ལ་བྱེད་པའི་གཡེང་བའོ། །
གཟུགས་སྒྲ་དྲི་རོ་རེག་བྱ་ལ། །སྒོ་ལྔའི་དབང་ཤེས་འཕྲོ་བ་ནི། །ངོ་བོ་ཉིད་ཀྱི་གཡེང་
བ་བཤད། །ཉོན་མོངས་དབང་གིས་ཡུལ་རྣམས་ལ། །སེམས་ནི་རྣམ་པར་འཕྲོ་བ་ནི། །ཕྱི་
རོལ་ཏུ་ནི་གཡེང་བར་བཤད། །སྙོམས་འཇུག་བདེ་ལ་སྲེད་པ་ནི། །ནང་གི་གཡེང་བ་ཡིན་
པར་བཤད། །བདག་ཉིད་གཞན་ངོར་གྲུབ་བྱའི་ཕྱིར། །དགེ་བའི་སྦྱོར་བར་བརྩོན་པ་ནི། །
མཚན་མའི་གཡེང་བ་ཡིན་པར་བཤད། །འཇིག་ལྟ་དང་ནི་ང་རྒྱལ་གྱི། །གནས་ངན་ལེན་ལ་
བརྟེན་ནས་ནི། །དགེ་བ་བྱས་སྙམ་རློམ་པ་ནི། །གནས་ངན་ལེན་གྱི་གཡེང་བར་བཤད། །
བསམ་གཏན་བཞི་པ་དོར་ནས་ནི། །འོག་མ་རྣམས་སུ་འཇུག་པ་དང་། །ཐེག་ཆེན་བཏང་
102



སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་ཆེའི་ཕྲེང་བ།
ནས་ཐེག་དམན་ལ། །འཇུག་པར་བྱ་སྙམ་ཡིད་བྱེད་པ། །ཡིད་ལ་བྱེད་པའི་གཡེང་བར་བཤད། །
རྣམ་གཡེང་དྲུག་པོ་དེ་དག་ནི། །ཉོན་མོངས་ཅན་དུ་མ་ངེས་ཤིང་། །རྣམ་རྟོག་ཏུ་ཡང་མ་
ངེས་པས། །དེ་དག་དྲུག་ཀ་ཉེ་ཉོན་གྱི། །རྣམ་གཡེང་ཉོན་མོངས་ཅན་དངོས་མིན། ། རྣམ་
གཡེང་དྲུག་པོ་དེ་དག་གི །ནང་ནས་ཕྱི་རོལ་ཏུ་གཡེང་བ། །རྣམ་གཡེང་ཉོན་མོངས་ཅན་
དངོས་སོ། །
དེ་ཕྱིར་རྣམ་པར་གཡེང་བ་ལ། །དངོས་བཏགས་ཁྱད་པར་ཤེས་པར་བྱ། ཁྲོ་དང་ཁོན་
འཛིན་ལ་སོགས་པ། །ཉོན་མོངས་ཉི་ཤུ་པོ་དེ་དག །རྩ་ཉོན་རྣམས་ཀྱི་ཆར་གཏོགས་ཤིང་། །
རྩ་ཉོན་རྣམས་དང་ཉེ་བས་ན། །དེ་དག་རྣམས་ལ་ཉེ་ཉོན་ཞེས། །མངོན་པ་གོང་འོག་ལས་
བཤད་དོ། ཁྲོ་བ་དང་ནི་ཁོན་འཛིན་དང་། །འཚིག་པ་དང་ནི་རྣམ་འཚེ་བཞི། ཁོང་ཁྲོའི་ཆར་
གཏོགས་ཡིན་པས་ན། ཁོང་ཁྲོ་དང་ནི་ཉེ་བ་སྟེ། །ཉོན་མོངས་དྲག་པོ་དེ་བཞི་ནི། ཁོང་ཁྲོ་
འཕེལ་བ་ཡིན་ཕྱིར་རོ། །དེ་བཞིན་ཉེ་ཉོན་གཞན་རྣམས་ཀྱང་། །རྩ་ཉོན་གང་དང་གང་
ཞིག་དང་། །ཉེ་ཞིང་དེ་ཡི་ཆར་གཏོགས་པ། །ཇི་ལྟར་ཡིན་པའི་ཚུལ་རྣམས་ནི། །མངོན་པ་
ཀུན་ལས་བཏུས་པ་ལ། །ཞིབ་ཏུ་བལྟས་ནས་ཤེས་པར་བྱ། །གཞན་འགྱུར་བཞི་ནི་གཉིད་
དང་ནི། །འགྱོད་པ་དང་ནི་རྟོག་དཔྱོད་དོ། །དེ་དག་སོ་སོའི་ངོས་འཛིན་ནི། །སྒོ་ལྔའི་དབང་
པོའི་ཤེས་པ་རྣམས། །ནང་དུ་བསྡུས་པ་གཉིད་དུ་བཤད། །རང་གིས་སྔར་བྱས་བྱ་བ་ལ། །
ཡིད་ལ་གཅག་པ་འགྱོད་པར་བཤད། །རྟོག་དཔྱོད་གཉིས་ནི་རྩིང་ཞིབ་སྟེ། །དོན་གྱི་ངོ་བོ་
རགས་པ་ཙམ། །འཚོལ་རྟོག་པའོ་དོན་དེ་ལ། །ཞིབ་ཏུ་དཔྱད་པ་དཔྱོད་པར་བཤད། །དེ་
ལྟར་བཞི་པོ་དེ་དག་ནི། །ཀུན་སློང་བསམ་པའི་ཁྱད་པར་གྱིས། །དགེ་དང་མི་དགེ་ལུང་
མ་བསྟན། །ཅི་རིགས་པར་ནི་འགྱུར་བས་ན། །འགྱོད་གཉིད་རྟོག་དཔྱོད་བཞི་ལ་ནི། །
1O3



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
གཞན་འགྱུར་ཞེས་ནི་བརྗོད་པ་ཡིན། །དེ་ཡང་གསལ་བར་བརྗོད་ན་ནི། །ཉིན་པར་དགེ་
སྦྱོར་ལ་འབད་ནས། །ཉལ་བར་མངོན་དུ་ཕྱོགས་པ་ན། །ཉིན་པར་བསྐྱངས་པའི་དགེ་
བའི་རྒྱུན། །དྲན་བཞིན་གཉིད་དུ་སོང་བ་དང་། །དཀར་ནག་ལས་དང་འབྲས་བུའི་ཚུལ། །
བསམ་ནས་ངེས་ཤེས་རྙེད་པ་ན། །སྔར་བྱས་སྡིག་ལ་འགྱོད་པ་དང་། །སྲིད་ལ་ཡིད་འབྱུང་སྐྱོ་
ཤས་ཀྱིས། །མི་རྟག་བདག་མེད་སྟོང་རྣམས་ལ། །རྟོག་ཅིང་དཔྱོད་པ་དགེ་བར་བཤད། །
ཉོན་མོངས་དབང་གིས་བག་མེད་དུ། །ཉལ་ཞིང་གཉིད་དུ་སོང་བ་དང་། །བདུད་དང་སྡིག་
གྲོགས་ཀྱིས་བསླུས་ནས། །སྔར་བྱས་དགེ་ལ་འགྱོད་པ་དང་། །འདོད་པའི་བདེ་བ་ལ་
སྲེད་པས། །བུད་མེད་ལ་སོགས་འདོད་ཡུལ་ལ། །རྟོག་ཅིང་སྤྱོད་པ་མི་དགེ་བ། །དགེ་དང་
མི་དགེའི་བསམ་པ་གཉིས། །གང་ཡང་མེད་པ་ལུང་མ་བསྟན། །དེ་ཕྱིར་གཞན་འགྱུར་བཞི་
ལ་ནི། །ཉོན་མོངས་ཅན་དང་དེ་མིན་པ། །གཉིས་སུ་ཡོད་པ་ཤེས་པར་བྱ། །གཞན་འགྱུར་
ཉོན་མོངས་ཅན་གྱིས་ནི། །དགེ་བའི་བྱ་བ་ཉམས་པར་བྱེད། །གཞན་ཡང་གཞན་འགྱུར་
བཞི་པོ་ལ། །དུས་དང་དུས་ཆོད་མིན་པ་དང་། །རིགས་དང་མི་རིགས་ཤེས་དགོས་སོ། །
ཟས་ཀྱི་ཚོད་ནི་མི་ཤེས་དང་། །སྡིག་པའི་གྲོགས་ལ་བརྟེན་པ་དང་། །འདུ་འཛིའི་ཁྲོད་དུ་
གནས་པ་སོགས། །གཞན་འགྱུར་ཉོན་མོངས་ཅན་སྐྱེ་བའི། །རྐྱེན་རྣམས་ཤེས་ནས་སྤང་
བར་བྱ། །འདོད་ཆགས་ལ་སོགས་རྩ་ཉོན་དང་། ཁྲོ་བ་ལ་སོགས་ཉེ་ཉོན་དང་། །གཞན་
འགྱུར་ཉོན་མོངས་ཅན་རྣམས་ནི། །གང་ཡང་རྒྱུད་ལ་སྐྱེས་ཙམ་གྱིས། །སེམས་རྒྱུད་མ་ཤི་
རྩུབ་རེག་ཏུ། །བྱེད་པས་བློ་ངན་དེ་དག་ལ། །ཉོན་མོངས་ཞེས་ནི་བརྗོད་པ་ཡིན། །གཞན་
ཡང་ཉོན་མོངས་ཚོགས་འདི་ཡིས། །ཚེ་འདིར་ལུས་སེམས་གདུང་བྱེད་ཅིང་། །ཕྱི་མར་མི་
ཁོམ་གནས་སུ་འཁྲིད། །རང་གཞན་ཐམས་ཅད་ཕུང་ལ་འདེབས། །དེ་ཕྱིར་ཉོན་མོངས་
104



སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་ཆེའི་ཕྲེང་བ།
ཚོགས་འདི་ལ། །ཟག་པ་དང་ནི་ཆུ་བོ་དང་། །འཆིང་བ་དང་ནི་མདུད་པ་དང་། །སེམས་ཀྱི་
དུག་དང་གདོན་ཆེན་དང་། །འགོང་པོ་བདུད་ཀྱི་དཔའ་བོ་དང༌། །འཁྲུག་པ་དང་ནི་རིམས་
ནད་དང་། །གེགས་དང་ཡོངས་སུ་གདུང་བ་དང་། །ཐ་བ་དང་ནི་དྲི་མ་དང་། །ཟུག་རྔུ་དང་ནི་
ཉེས་སྤྱོད་དང༌། །སྡིག་པ་དང་ནི་སྒྲིབ་པ་དང་། །བག་ལ་ཉལ་དང་ཉེར་ལེན་དང་། །ཀུན་
དཀྲིས་དང་ནི་ཀུན་འབྱུང་དང་། །ཀུན་ཏུ་སྦྱོར་བ་ལ་སོགས་པ། །མིང་གི་རྣམ་གྲངས་མཐའ་
ཡས་པས། །རྒྱལ་བ་རྣམས་ཀྱིས་སྨད་པར་མཛད། །འཇིག་རྟེན་ཁམས་ཀྱི་སེམས་ཅན་རྣམས། །
ཐམས་ཅད་རང་ལ་དགྲར་ལངས་ཀྱང༌། །ལུས་སྲོག་ཙམ་ལ་གནོད་སྲིད་ཀྱི། །དགེ་བ་
འཕྲོག་པར་མི་ནུས་ཤིང་། །ངན་སོང་གནས་སུ་འཁྲིད་མི་ནུས། །ཉོན་མོངས་དགྲ་བོ་འདི་
ཡིས་ནི། །སྔར་བྱས་དགེ་བ་ཀུན་འཕྲོག་ཅིང་། །ཕྱིས་ནས་ཡོན་ཏན་སྐྱེ་བ་གཅོད། །ཚེ་དང་
བསོད་ནམས་ཉམས་བྱས་ཏེ། །ངན་སོང་གནས་སུ་འཁྲིད་པར་བྱེད། །ཐ་མལ་དགྲ་བོ་སུ་
འཇིགས་ཀྱང་། །བཏུད་ན་ཞི་ནས་ཕན་པ་བྱེད། །ཉོན་མོངས་དགྲ་བོ་འདི་ལ་ནི། །བཏུད་ན་
ལྷག་པར་གནོད་པར་བྱེད། །རང་གི་སྙིང་དུ་གནས་བྱས་ནས། །རང་ཉིད་ཕུང་ལ་འདེབས་
བྱེད་པ། །མི་བཟང་སྙིང་གི་དགྲ་འདི་ལ། །རྣམ་པ་ཀུན་ཏུ་འདུད་མི་བྱ། །གཞན་ཡང་ཉོན་
མོངས་འདི་དག་གི །སྐྱེ་བའི་རྐྱེན་དང་དམིགས་པ་དང་། །འཛིན་སྟངས་རྣམ་པ་གང་ཡིན་དང་། །
བྱེད་ལས་ཅི་ཞིག་བྱེད་པ་དང་། །སྤོང་བའི་གཉེན་པོ་གང་ཡིན་རྣམས། །རྒྱུད་ལྡན་བླ་མའི་
མན་ངག་དང་། །ཤིང་རྟ་ཆེན་པོའི་གཞུང་ལུགས་རྣམས། །ལེགས་པར་སྦྱར་ནས་ཤེས་པར་བྱ། །
རྒྱལ་བ་དགྱེས་པའི་ལམ་བཟང་ལ། །འཇུག་པར་འདོད་པ་རྣམས་ཀྱིས་ནི། །འདི་ལྟའི་
རིགས་ཚུལ་སྦྱང་དགོས་ཀྱི། །གཞན་དུ་ཚིག་ཙམ་ལ་འཆོལ་ནས། །གཞན་ཟེར་ཟློས་པ་
ལྷུར་ལེན་དང་། །དྲི་མེད་རིགས་པའི་ལམ་བཏང་ནས། །ལུང་ཙམ་སྐྱབས་སུ་མི་བྱ་སྟེ། །
105



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཡང་དག་ལམ་བཟང་གསལ་བྱེད་པར། །རྒྱལ་བ་ཉིད་ཀྱིས་ལུང་བསྟན་པ། །ཤིང་རྟ་ཆེན་
པོའི་གཞུང་ལུགས་ལས། །ལྷག་པའི་གདམས་ངག་མེད་ཕྱིར་རོ། །ཀུན་མཁྱེན་གངས་རི་
ལས་འོངས་པ། །ཐོགས་མེད་གཞུང་བཟང་གངྒཱའི་རྒྱུན། །དག་བྱེད་རིགས་ཚུལ་བདུད་རྩི་འདི། །
རང་གི་ཀུན་རྨོངས་སྦྱོང་ཕྱིར་དང་། །བློ་མིག་དྲི་མ་རབ་བཀྲུས་ནས། །ཤིང་རྟའི་ལམ་སྲོལ་
ལྟ་འདོད་པ། །འགའ་ལ་ཕན་པའང་སྲིད་སྙམ་ནས། །བདག་གིས་བརྩོན་པས་འདིར་
བཀོད་དོ། །འོན་ཀྱང་བདག་ནི་སྦྱངས་པ་དམན། །བློ་མིག་མི་གསལ་འཐོམས་གྱུར་པས། །
འདི་ལ་འཁྲུལ་པ་མཆིས་ན་ནི། །མཁས་པ་རྣམས་ཀྱིས་དག་པར་མཛོད། །འདིར་འབད་
དགེ་བའི་མཐུ་སྟོབས་ཀྱིས། །བདག་དང་འགྲོ་བ་མ་ལུས་པས། །ཡང་དག་ལམ་བཟང་
གསལ་མཐོང་སྟེ། །ཀུན་མཁྱེན་གོ་འཕང་ཐོབ་གྱུར་ཅིག ། །
ཅེས་སེམས་དང་སེམས་བྱུང་གི་ཚུལ་རྣམ་པར་བཤད་པའི་སྡོམ་ཚིག་རིན་པོ་ཆེའི་
ཕྲེང་བ་ཞེས་བྱ་བ་འདི་ནི། རང་གི་དྲན་པ་གསོ་བ་དང་སྐལ་མཉམ་གཞན་ལའང་ཕན་པའི་
བསམ་པས་དགེ་སློང་ཡེ་ཤེས་རྒྱལ་མཚན་གྱིས་བཀྲ་ཤིས་བསམ་གཏན་གླིང་དུ་སྦྱར་བའོ། །
འདིས་ཀྱང་ཐུབ་པའི་བསྟན་པ་རིན་པོ་ཆེ་འཕེལ་ཞིང་རྒྱས་པར་གྱུར་ཅིག །།
1O6



༄༅། །སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན་
ཞེས་བྱ་བ་བཞུགས་སོ། །
ཡོངས་འཛིན་ཡེ་ཤེས་རྒྱལ་མཚན།
རྗེ་བཙུན་བླ་མ་དམ་པ་མགོན་པོ་འཇམ་པའི་དབྱངས་དང་དབྱེར་མ་མཆིས་པའི་
ཞབས་ལ་དུས་ཐམས་ཅད་དུ་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་
ཐམས་ཅད་དུ་རྗེས་སུ་གཟུང་དུ་གསོལ། ཐུགས་རྗེའི་ཤུགས་ཀྱིས་ཚོགས་གཉིས་མཐར་
ཕྱིན་ཏེ། །སྒྲིབ་བྱེད་མུན་པ་སངས་ཤིང་ཆོས་ཀུན་མཁྱེན། །ཉིད་ཀྱིས་གཟིགས་གང་འགྲོ་ལ་
གསལ་མཛད་པ། །སྐྱོབ་པ་བླ་མེད་ཐུབ་པའི་དབང་པོར་འདུད། །གཅིག་ཏུ་འགྲོ་ལ་བྱམས་
པ་ལྷུར་མཛད་པས། །དུས་གསུམ་ཀུན་ཏུ་བྱམས་པ་མགོན་ཞེས་གྲགས། །རྒྱལ་བའི་རྒྱལ་
ཚབ་མི་ཕམ་མགོན་པོ་ལ། །སྙིང་ནས་གུས་པའི་ཡིད་ཀྱིས་ཕྱག་བགྱིད་དོ། །བདེ་བར་
གཤེགས་པ་ཉིད་ཀྱིས་ལུང་བསྟན་ཅིང་། །ཟབ་དང་རྒྱ་ཆེ་ཐུབ་པའི་ལུགས་བཟང་པོ། །
གསལ་མཛད་ཤིང་རྟ་ཆེ་ཞེས་རབ་གྲགས་པ། །འཛམ་གླིང་རྒྱན་དྲུག་མཆོག་གཉིས་ལ་
ཕྱག་འཚལ། །གངས་རིའི་ར་བས་བསྐོར་བའི་ཡུལ་ལྗོངས་འདིར། །མདོ་རྒྱུད་དགོངས་
འགྲེལ་འདབ་སྟོང་བྱས་པའི་ཚལ། །གསར་དུ་བཞད་ལ་རྒྱལ་བའི་ཉི་མ་དང༌། །མཚུངས་
1O7



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
པར་བསྔགས་འོས་འཇམ་མགོན་བླ་མར་འདུད། །གང་གི་འཕྲིན་ལས་འོད་ཟེར་མཐོང་
ཙམ་གྱིས། །ལམ་བཟང་བལྟ་བའི་བློ་མིག་གསལ་མཛད་པ། །རྗེ་བཙུན་བླ་མ་ཉིན་མོར་
བྱེད་པའི་འོད། །བདག་སྙིང་པདྨོའི་ཟེའུ་འབྲུར་རྟག་ཏུ་བཞུགས། །བདག་འདྲའི་གཏམ་
གྱིས་གཞན་ལ་མི་ཕན་ཡང་། །རང་བློ་ལེགས་བཤད་གོམས་པ་འཕེལ་ཕྱིར་དང་། །གཞན་
གྱིས་བསྐུལ་ཕྱིར་སེམས་དང་སེམས་བྱུང་ཚུལ། །ཆོས་མངོན་གཞུང་བཞིན་ཅུང་ཟད་བྲི་བར་བྱ། །
དེ་ཡང་འཇིག་རྟེན་འདིའི་མ་ཤི་ཚུན་ཆད་ཀྱི་ཟས་གོས་རྙེད་པ་ཙམ་གྱིས་ཆོག་པར་མི་
འཛིན་པར་འཇིག་རྟེན་ཕྱི་མའི་གནས་སུ་ཅི་འདྲ་ཞིག་ཏུ་འགྱུར་སྙམ་དུ་ཕྱིན་མའི་དོན་
སེམས་པའི་སྐྱེ་བོ་བློ་གྲོས་དང་ལྡན་པ་རྣམས་ཀྱིས་ནི་ཐོག་མ་མེད་པ་ནས་ཁམས་གསུམ་གྱི་
འཁོར་བར་རང་དབང་མེད་པར་འཁོར་ཏེ་སྡུག་བསྔལ་རྒྱུན་ཆད་མེད་པར་མྱོང་བ་འདི་ཅིའི་
རྩ་བ་ཅན་ཞིག་ཡིན་སྙམ་དུ་བསམས་པར་བྱའོ། །དེ་ལྟར་བསམས་པ་ནི་འཁོར་བའི་སྡུག་
བསྔལ་འདི་དག་རྒྱུ་མེད་དང་མི་མཐུན་པའི་རྒྱུ་ལས་འབྱུང་བ་གནས་མེད་ཅིང་། རང་རྒྱུ་
ལས་དང་ཉོན་མོངས་ལས་བྱུང་བར་རིག་དགོས་ཏེ། མགོན་པོ་ཀླུ་སྒྲུབ་ཀྱིས། ཇི་སྲིད་ཕུང་
པོར་འཛིན་ཡོད་པ། །དེ་སྲིད་དེ་ལས་ངར་འཛིན་ཡོད། །ངར་འཛིན་ཡོད་ན་ཡང་ལས་ཏེ། །
དེ་ལས་ཡང་ནི་སྐྱེ་བ་ཡིན། །ཞེས་དང་། འཁོར་བའི་རྩ་བ་འདུ་བྱེད་དེ། །དེ་ཕྱིར་མཁས་
རྣམས་འདུ་མི་བྱེད། །དེ་ཕྱིར་མི་མཁས་བྱེད་པོ་ཡིན། །མཁས་མིན་དེ་ཉིད་མཐོང་ཕྱིར་རོ། །
ཞེས་དང་། སློབ་དཔོན་འཕགས་པ་ལྷས། སྲིད་པའི་ས་བོན་རྣམ་ཤེས་ཏེ། །ཡུལ་རྣམས་དེ་
ཡི་སྤྱོད་ཡུལ་ལོ། །ཞེས་དང༌། སློབ་དཔོན་ཟླ་བ་གྲགས་པས། སེམས་ཉིད་ཀྱིས་ནི་སེམས་
ཅན་འཇིག་རྟེན་དང་། །སྣོད་ཀྱི་འཇིག་རྟེན་ཤིན་ཏུ་སྣ་ཚོགས་འགོད། །འགྲོ་བ་མ་ལུས་ལས་
ལས་སྐྱེས་པར་གསུངས། །ཞེས་དང༌། སློབ་དཔོན་དབྱིག་གཉེན་གྱིས། ལས་ལས་འཇིག་
1O8



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
རྟེན་སྣ་ཚོགས་སྐྱེས། །ཞེས་དང་། སྲིད་པའི་རྩ་བ་ཕྲ་རྒྱས་དྲུག །ཅེས་སོགས་མང་དུ་
གསུངས་ཤིང་། སྤྱོད་འཇུག་ལས་ཀྱང་། འདི་ལྟར་འཇིགས་པ་ཐམས་ཅད་དང༌། །སྡུག་
བསྔལ་དཔག་ཏུ་མེད་པ་ཡང་། །སེམས་ལས་བྱུང་བ་ཡིན་ནོ་ཞེས། །ཡང་དག་གསུང་བ་
ཉིད་ཀྱིས་བསྟན། །ཞེས་དང༌། གང་གི་ཆོས་ཀྱི་དོན་པོ་མཆོག སེམས་ཀྱི་གསང་འདི་མ་
ཤེས་ན། །བདེ་ཐོབ་སྡུག་བསྔལ་གཞོམ་འདོད་ཀྱང་། །དེ་དག་དོན་མེད་གྱི་ནར་འཁྱམས། །
དེ་ལྟས་བདག་གི་སེམས་འདི་ནི། །ལེགས་གཟུང་ལེགས་པར་བསྲུང་བར་བྱ། །ཞེས་དང་།
སྡུག་བསྔལ་ཡིད་མི་བདེ་བ་དང་། །འཇིགས་པ་རྣམ་པ་སྣ་ཚོགས་དང་། །འདོད་པ་རྣམས་
དང་བྲལ་བ་ནི། །སྡིག་པ་སྤྱོད་ལས་འབྱུང་བར་འགྱུར། །ཡིད་ལ་བསམས་པའི་དགེ་བྱས་པས། །
གང་དང་གང་དུ་འགྲོ་འགྱུར་བ། །དེ་དང་དེར་ནི་བསོད་ནམས་དེས། །འབྲས་བུའི་ཡོན་
གྱིས་མངོན་མཆོད་འགྱུར། །སྡིག་པ་བྱེད་པ་བདེ་འདོད་ཀྱང་། །གང་དང་གང་དུ་འགྲོ་
འགྱུར་བ། །དེ་དང་དེར་ནི་སྡིག་པ་དེས། །སྡུག་བསྔལ་མཚོན་གྱིས་རྣམ་པར་འཇོམས། །རྒྱ་
ཆེ་དྲི་བཟང་བསིལ་བའི་པདྨའི་སྙིང་པོར་གནས། །རྒྱལ་བའི་གསུང་སྙན་ཟས་ཀྱིས་གཟི་
བརྗིད་བསྐྱེད་བྱས་པ། །ཐུབ་འོད་ཀྱིས་རྒྱས་པདྨ་ལས་བྱུང་ལུས་མཆོག་ཅན། །རྒྱལ་བའི་
མདུན་གནས་བདེ་གཤེགས་སྲས་སུ་དགེ་བས་འགྱུར། །གཤིན་རྗེའི་སྐྱེས་བུས་པགས་པ་མ་
ལུས་བཤུས་པས་ཤིན་ཏུ་ཉམ་ཐག་ཅིང་། །རབ་ཏུ་ཚ་བའི་མེ་ཡིས་བཞུས་པའི་ཟངས་ཞུན་
ལུས་ལ་བླུགས་གྱུར་ལ། །འབར་བའི་རལ་གྲི་མདུང་ཐུང་གིས་བསྣུན་ཤ་ཡི་དུམ་བུ་བརྒྱར་
ལྷགས་ཤིང་། །ཤིན་ཏུ་འབར་བའི་ལྕགས་ཀྱི་ས་གཞིར་ལྷུང་བ་མི་དགེ་མང་པོས་འགྱུར། །
ཞེས་སོགས་གསུངས་པ་ལྟར། འཁོར་བའི་སྣོད་བཅུད་ཐམས་ཅད་རང་རྒྱུ་ལས་ཉོན་གྱི་མཐུ་
ལས་བྱུང་བར་མདོ་རྒྱུད་དགོངས་འགྲེལ་དང་བཅས་པ་ནས་ལན་གཅིག་མིན་པར་ཡང་དང་
109



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཡང་དུ་གསུངས་ཤིང་། དེ་བཞིན་དུ་ཐེག་པ་གསུམ་གྱི་ལམ་གྱི་ཡོན་ཏན་མཐའ་དག་དང་།
འབྲས་བུ་སངས་རྒྱས་ཀྱི་ཞིང་དང་སྐུ་ཚེ་མཛད་པ་འཕྲིན་ལས་དང་བཅས་པ་ཐམས་ཅད་
རང་རྒྱུ་རྣམ་དཀར་གྱི་དགེ་སེམས་ཁོ་ན་ལས་འབྱུང་བར་གསུངས་པས་ན་འཁོར་འདས་
ཐམས་ཅད་ཀྱི་རྩ་བ་སེམས་ཉིད་ཡིན་པར་གྲུབ་བོ། །
དེས་ན་སེམས་དང་སེམས་བྱུང་གི་ཚུལ་ཤེས་པ་ཤིན་ཏུ་གལ་ཆེ་བས། འདིར་སེམས་
སེམས་བྱུང་གི་རྣམ་གཞག་མདོ་ཙམ་ཞིག་བྲི་བ་ལ་གཉིས། སེམས་དང་སེམས་བྱུང་སོ་སོའི་
ངོ་བོ་དང་དབྱེ་བ། དགོས་དོན་བསྡུས་ཏེ་ཉམས་ལེན་ལ་སྦྱོར་བའི་ཚུལ་ལོ། །དང་པོ་ལ་
སེམས་བཤད་པ་དང་། སེམས་བྱུང་བཤད་པའོ། །དང་པོ་ནི། དེ་ལ་སེམས་སེམས་བྱུང་གི་
ཁྱད་པར་ནི། དབུས་མཐའ་ལས། དེ་ལ་དོན་མཐོང་རྣམ་པར་ཤེས། །དེ་ཡི་ཁྱད་པར་སེམས་
ལས་བྱུང་། །ཞེས་དང་། མངོན་པ་མཛོད་ལས། རྣམ་ཤེས་སོ་སོར་རྣམ་རིག་པ། །ཞེས་
སོགས་གསུངས་པ་ལྟར། ཡུལ་གྱི་ངོ་བོ་ཙམ་རིག་པ་ནི་སེམས་དང་། ཡུལ་དེ་ཉིད་ལ་
དམིགས་པ་གཞིར་བྱས་ནས་བྱེད་ལས་སོགས་ཁྱད་ཆོས་གཞན་གྱི་ལྡོག་པའི་སྒོ་ནས་ཡུལ་
ལ་འཇུག་པ་ཞིག་ལ་སེམས་བྱུང་དུ་བརྗོད་དེ། རྒྱལ་ཚབ་ཐམས་ཅད་མཁྱེན་པས། གཙོ་བོ་
གཟུགས་འཛིན་དབང་ཤེས་ལྟ་བུ། ཡུལ་ལ་སོ་སོར་རྣམ་རིག་པའོ་ཞེས་བཤད་པ་ལྟར་ངེས་
ཤེས་བསྐྱེད་པ་ལ་ལྟོས་པ་མ་ཡིན་གྱི །གཟུགས་ལ་དམིགས་པ་ཙམ་གྱིས་རབ་ཏུ་ཕྱེ་བ་ཡིན་ལ།
དེའི་འཁོར་སེམས་བྱུང་རྣམས་ནི་གཟུགས་ལ་དམིགས་པ་གཞིར་བྱས་ནས་དེ་ལ་སེམས་
གཡོ་བར་བྱེད་པ་སོགས་བྱེད་ལས་དང་། སྔར་རྟོགས་ཟིན་གྱི་ཡུལ་མ་བརྗེད་པ་སོགས་ཁྱད་
པར་མི་འདྲ་བ་རེ་རེའི་སྒོ་ནས་ཤེས་པར་བྱའོ། །དེས་ན་ཡུལ་དེ་ཉིད་ལ་དམིགས་པ་ཙམ་
གྱིས་རབ་ཏུ་ཕྱེ་ཞིང་ཁྱད་པར་གཞན་གྱི་སྒོ་ནས་གཞག་དགོས་པ་མ་ཡིན་པའི་རིག་པ་གཙོ་
11O



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
བོ་སེམས་དང་། ཡུལ་དེ་ཉིད་ལ་དམིགས་པ་གཞིར་བྱས་ནས་བྱེད་ལས་ཀྱི་ལག་རྗེས་
སོགས་ཁྱད་ཆོས་གཞན་གྱི་ལྡོག་པའི་སྒོ་ནས་ཡུལ་ལ་འཇུག་པའི་རིག་པ་སེམས་བྱུང་ངོ༌། །
ཞེས་གསུངས་པ་ལྟར་རོ། །
སེམས་དང་སེམས་བྱུང་ངོ་བོ་གཅིག་གམ་ཐ་དད་སྙམ་ན། མངོན་པ་མཛོད་ལས།
སེམས་དང་སེམས་བྱུང་ངེས་ལྷན་ཅིག །ཅེས་གསུངས་པ་ལྟར། དུས་སྙམ་ལྷན་ཅིག་ཏུ་
འབྱུང་ཞིང་ངོ་བོ་ཐ་དད་མིན་པར་ངོ་བོ་གཅིག་པ་ཡིན་ལ། དེ་ཡང་གཙོ་བོ་སེམས་དང་དེའི་
འཁོར་སེམས་བྱུང་གཉིས་ངོ་བོ་གཅིག་ཅིང་མཚུངས་ལྡན་རྣམ་པ་ལྔ་མཚུངས་སུ་གསུངས་
པས་ན་སེམས་དང་སེམས་བྱུང་དུས་མི་མཚུངས་པ་དང་ངོ་བོ་ཐ་དད་དུ་འདོད་པ་དང་
དམིགས་ཡུལ་སོ་སོར་འཇོག་པ་རྣམས་ནི་མི་འཐད་དོ། །དེ་ཡང་གསལ་བར་བཤད་ན་ཡུལ་
གཟུགས་ལྟ་བུ་ཞིག་ལ་དྲན་པ་སྐྱེས་པའི་ཚེ་གཙོ་བོ་སེམས་དང་དེའི་འཁོར་དྲན་པ་གཉིས་
ཡུལ་གཟུགས་ལ་དམིགས་པར་མཚུངས་ཀྱང་སོ་སོར་འཇོག་པ་ནི་ཡུལ་གཟུགས་ཀྱི་ངོ་བོ་
ཙམ་རིག་པ་སེམས་དང་། སླར་མི་བརྗེད་པར་བྱེད་པའི་བྱེད་ལས་ཀྱི་ཆ་ནས་དྲན་པ་ཞེས་
བརྗོད་པ་ཡིན་གྱི །ཀ་བུམ་ལྟར་ངོ་བོ་སོ་སོར་ཡོད་པ་ནི་མ་ཡིན་ནོ། །ཚུལ་དེ་དག་ནི་མངོན་
པ་ཀུན་བཏུས་ཀྱི་རྣམ་བཤད་ཆོས་མངོན་རྒྱ་མཚོའི་སྙིང་པོ་ནས་ཇི་ལྟར་གསུངས་པ་ལྟར་
བཀོད་པ་ཡིན་ལ། ཚད་མ་རིགས་རྒྱན་ལས་ནི་རང་གི་འཁོར་སེམས་བྱུང་དང་མཚུངས་ལྡན་
ལྔས་མཚུངས་པར་ལྡན་པ་གཙོ་བོ་སེམས་ཀྱི་མཚན་ཉིད་དང་། རང་གི་གཙོ་བོ་སེམས་དང་
མཚུངས་ལྡན་ལྔས་མཚུངས་པར་ལྡན་པ་སེམས་བྱུང་གི་མཚན་ཉིད་དུ་བཤད་དོ། །
མཚུངས་ལྡན་ལྔའི་ཚུལ་ལ་མངོན་པ་མཛོད་ནས་བཤད་ཚུལ་དང་། མངོན་པ་ཀུན་
བཏུས་ནས་བཤད་ཚུལ་གཉིས་ལས། མངོན་པ་མཛོད་ནས་ཇི་ལྟར་བཤད་པ་ནི། རྟེན་
1 11



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
མཚུངས་པ། དམིགས་པ་མཚུངས་པ། རྣམ་པ་མཚུངས་པ། དུས་མཚུངས་པ། རྫས་
མཚུངས་པ་རྣམས་སོ། །དེ་དག་སོ་སོའི་དོན་ནི། སེམས་གང་ལ་བརྟེན་པའི་དབང་པོ་དེ་ལ་
སེམས་བྱུང་ཡང་བརྟེན་པས་ན་རྟེན་མཚུངས། སེམས་ཀྱིས་གང་ལ་དམིགས་པའི་ཡུལ་དེ་
ལ་སེམས་བྱུང་གིས་ཀྱང་དམིགས་པས་ན་དམིགས་པ་མཚུངས། སེམས་སྔོན་པོ་ལྟ་བུའི་
རྣམ་པ་ཅན་དུ་སྐྱེས་ན་སེམས་བྱུང་ཡང་སྔོན་པོ་ལྟ་བུའི་རྣམ་པ་ཅན་དུ་སྐྱེ་བས་ན་རྣམ་པ་མཚུངས།
སེམས་དང་སེམས་བྱུང་གཉིས་སྐྱེས་གནས་འགག་གསུམ་ཅིག་ཅར་བྱེད་པས་ན་དུས་མཚུངས།
སེམས་རིས་མཐུན་རྫས་རེ་རེ་བ་ཡིན་པ་ལྟར་སེམས་བྱུང་ཚོར་བ་ལྟ་བུའང་རིས་མཐུན་རྫས་
རེ་རེ་བ་ཡིན་པས་ན་རྫས་མཚུངས་པ་ཞེས་བཤད་དོ། ། །
མངོན་པ་ཀུན་བཏུས་ལས་བཤད་ཚུལ་ནི། མཚུངས་པ་ལྔ་ལ། རྫས་མཚུངས་པ།
དམིགས་རྣམ་མཚུངས་པ། ངོ་བོ་མཚུངས་པ། དུས་མཚུངས་པ། ཁམས་དང་ས་མཚུངས་པ།
ཞེས་བཤད་དོ། །རྫས་མཚུངས་པའི་དོན་ནི། གཙོ་བོ་སེམས་གཅིག་གི་འཁོར་དུ་སེམས་
བྱུང་ཚོར་བ་ལྟ་བུ་རིས་མཐུན་པ་གཅིག་ཁོ་ན་འབྱུང་གི །རིས་མཐུན་རྫས་ཐ་དད་པ་གཉིས་
མི་འབྱུང་བའི་དོན་ནོ། །དམིགས་རྣམ་མཚུངས་པ་དང་ངོ་བོ་མཚུངས་པའི་དོན་ནི། དམིགས་
པ་ཡུལ་གཅིག་ལ་དམིགས་པར་མཚུངས་ཤིང་། དམིགས་པ་དང་རྣམ་པའི་སྒོ་ནས་ཉོན་
མོངས་ཅན་ཡིན་མིན་མཚུངས་པའི་དོན་ཏེ། གཙོ་བོ་སེམས་ཉོན་མོངས་ཅན་དུ་སོང་ན་དེའི་
འཁོར་གྱི་སེམས་བྱུང་ཡང་ཉོན་མོངས་ཅན་དུ་འགྲོ་བ་དང་། གཙོ་བོ་སེམས་ཟག་མེད་དུ་
སོང་ན་དེའི་འཁོར་སེམས་བྱུང་ཡང་ཟག་མེད་དུ་འགྲོ་བའི་དོན་ནོ། །དུས་མཚུངས་པའི་དོན་ནི།
གཙོ་བོ་སེམས་དང་དེའི་འཁོར་སེམས་བྱུང་གཉིས་སྐྱེ་གནས་འཇིག་གསུམ་ཅིག་ཅར་དུ་
བྱེད་པའི་དོན་ནོ། ཁམས་དང་ས་མཚུངས་པའི་དོན་ནི། གཙོ་བོ་སེམས་དེ་འདོད་པའི་
112



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
སེམས་ཡིན་ན་དེའི་འཁོར་དུ་གཟུགས་གཟུགས་མེད་ཀྱི་སེམས་བྱུང་འབྱུང་མི་སྲིད་ཅིང་།
གཟུགས་ཁམས་ཀྱི་སེམས་ལ་འཁོར་དུ་འདོད་པའི་སེམས་བྱུང་འབྱུང་མི་སྲིད་པར་གཙོ་བོ་
སེམས་དེ་ཁམས་གང་གིས་བསྡུས་པ་དེ ར་དེའི་འཁོར་སེམས་བྱུང་ཡང་ཁམས་དེར་
གཏོགས་པ་ཞིག་དགོས་པའི་དོན་ནོ། །དེ་ལ་སེམས་ནི། ཕུང་པོ་ལྔའི་རབ་བྱེད་ལས། རྣམ་
པར་ཤེས་པ་གང་ཞེ་ན། །དམིགས་པ་རྣམ་པར་རིག་པའོ། །ཞེས་དང་། མངོན་པ་མཛོད་ལས།
རྣམ་ཤེས་སོ་སོར་རྣམ་རིག་པའོ། །ཞེས་དང་། རྒྱལ་ཚབ་ཐམས་ཅད་མཁྱེན་པས་ཡུལ་གྱི་ངོ་
བོ་ཙམ་རིག་པས་རབ་ཏུ་ཕྱེ་བའི་རིག་པ་སེམས་ཀྱི་མཚན་ཉིད་དུ་གསུངས་ལ། ཚད་མ་
རིགས་རྒྱན་ལས་བཤད་ཚུལ་ནི་གོང་དུ་བརྗོད་ཟིན་པ་ལྟར་རོ། །རྣམ་པར་ཤེས་པ་ལ་དབྱེ་ན།
རྣམ་ཤེས་ཚོགས་དྲུག་སྟེ། མངོན་པ་ཀུན་ལས་བཏུས་ལས། རྣམ་པར་ཤེས་པ་གང་ཞེ་ན།
རྣམ་པར་ཤེས་པའི་ཚོགས་དྲུག་སྟེ། མིག་གི་རྣམ་པར་ཤེས་པ་དང་། རྣ་བ་དང༌། སྣ་དང་།
ལྕེ་དང་། ལུས་དང༌། ཡིད་ཀྱི་རྣམ་པར་ཤེས་པའོ། །མིག་གི་རྣམ་པར་ཤེས་པ་གང་ཞེ་ན།
མིག་ལ་བརྟེན་ཅིང་གཟུགས་ལ་དམིགས་ནས་སོ་སོར་རྣམ་པར་རིག་པའོ། །རྣ་བའི་རྣམ་
པར་ཤེས་པ་གང་ཞེ་ན། རྣ་བ་ལ་བརྟེན་ཅིང་སྒྲ་ལ་དམིགས་ནས་སོ་སོར་རྣམ་པར་རིག་པའོ། །
སྣའི་རྣམ་པར་ཤེས་པ་གང་ཞེ་ན། སྣ་ལ་བརྟེན་ཅིང་དྲི་ལ་དམིགས་ནས་སོ་སོར་རྣམ་པར་
རིག་པའོ། །ལྕེའི་རྣམ་པར་ཤེས་པ་གང་ཞེ་ན། ལྕེ་ལ་བརྟེན་ཅིང་རོ་ལ་དམིགས་ནས་སོ་སོར་
རྣམ་པར་རིག་པའོ། །ལུས་ཀྱི་རྣམ་པར་ཤེས་པ་གང་ཞེ་ན། །ལུས་ལ་བརྟེན་ཅིང་རེག་བྱ་ལ་
དམིགས་ནས་སོ་སོར་རྣམ་པར་རིག་པའོ། །ཡིད་ཀྱི་རྣམ་པར་ཤེས་པ་གང་ཞེ་ན། ཡིད་ལ་
བརྟེན་ཅིང་ཆོས་ལ་དམིགས་ནས་སོ་སོར་རྣམ་པར་རིག་པའོ། །ཞེས་གསུངས་པ་ལྟར་རོ། །
འཇུག་ཤེས་དྲུག་གི་རྐྱེན་གསུམ་འཇོག་ཚུལ་ལ་གྲུབ་མཐའ་གོང་འོག་གི་ཁྱད་པར་དབྱེ་
1 13



སྒྲི
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དགོས་པ་མང་དུ་སྣང་ནའང་འདིར་མ་སྤྲོས་སོ། །ཐོགས་མེད་སྐུ་མཆེད་ཀྱི་གཞུང་རྣམས་
ནས་ཀུན་གཞིའི་རྣམ་པར་ཤེས་པ་དང་ཉོན་ཡིད་ཅེས་བྱ་བ་བཤད་ཀྱང་། འདིར་ནི་བྱང་ཆུབ་
ལམ་གྱི་རིམ་པའི་དམིགས་རྣམ་སྐྱོང་བ་ན་སྐྱེས་བུ་འབྲིང་གི་སྐབས་ཀུན་འབྱུང་འཁོར་བའི་
ཉེས་དམིགས་སེམས་པའི་ཚེ། འཁོར་བར་འཆིང་བྱེད་ལས་དང་ཉོན་མོངས་ཀྱི་ཚུལ་ཤེས་པ་
ལ་ཉེ་བར་མཁོ་བའི་ཡན་ལག་ཏུ་སེམས་དང་སེམས་བྱུང་རྣམས་ཀྱི་ངོས་འཛིན་ཐུན་མོང་བ་
ཙམ་ཞིག་བྲི་བར་འདོད་པ་ཡིན་གྱི། ཀུན་གཞི་ཡོད་མེད་ལ་སོགས་པའི་ཚུལ་ནི་གྲུབ་མཐའ་
གོང་འོག་གི་ཐུན་མོང་མ་ཡིན་པའི་དཀའ་གནས་ཤིན་ཏུ་ཆེ་བ་ཞིག་སྟེ། དེ་ཡང་ཐོགས་མེད་
སྐུ་མཆེད་གཉིས་ཀྱིས་མདོ་སྡེ་དགོངས་པ་ངེས་འགྲེལ་གྱི་རྗེས་སུ་འབྲངས་ཏེ་གསུང་རབ་ཀྱི་
དྲང་ངེས་ཕྱེ་བའི་ཚེ་ཀུན་གཞིའི་རྣམ་པར་ཤེས་པ་འཇོག་ཅིང་ཆོས་ཐམས་ཅད་སེམས་ཙམ་
གྱི་བདག་ཉིད་དུ་བཤད་ལ། མགོན་པོ་ཀླུ་སྒྲུབ་ཡབ་སྲས་ཀྱིས་ཏིང་ངེ་འཛིན་རྒྱལ་པོའི་མདོ་
དང་བློ་གྲོས་མི་ཟད་པའི་མདོའི་རྗེས་སུ་འབྲངས་ཏེ་གསུང་རབ་ཀྱི་དྲང་ངེས་ཕྱེ་བའི་ཚེ་ཀུན་
གཞིའི་རྣམ་པར་ཤེས་པ་མི་བཞེད་ཅིང་ཀུན་གཞི་སྟོན་པའི་མདོ་རྣམས་དྲང་དོན་དགོངས་པ་
ཅན་དུ་བཀྲལ་ནས་ཆོས་ཐམས་ཅད་རྟོག་པས་བཏགས་ཙམ་དུ་གཏན་ལ་ཕབ་བོ། །དེ་ལྟར་
རྒྱ་གར་འཕགས་པའི་ཡུལ་ན་ཐེག་པ་ཆེན་པོའི་ཚུལ་ལ་ཤིང་རྟ་ཆེན་པོའི་ལུགས་གཉིས་ཞེས་
གྲགས་ཤིང༌། དེ་ཡང་བསམ་པ་སེམས་བསྐྱེད་དང་སྤྱོད་པ་ཕྱིན་དྲུག་སོགས་ལ་ཁྱད་པར་
ཡོད་པ་མ་ཡིན་ཞིང་ལྟ་བའི་སྒོ་ནས་ཁྱད་པར་བྱུང་བ་ཡིན་ལ། ཁྱད་པར་དེ་ལྟར་ཡོང་བ་ཡང་
ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་གཉིས་ལ་རང་ངོས་ནས་ལྟ་བ་ལ་མཐོ་དམའ་ཡོད་
པ་མ་ཡིན་ཡང་། རྒྱལ་བ་རང་ཉིད་ཀྱིས་མདོ་སྡེ་དུ་མ་ནས་ལུང་བསྟན་པ་ལྟར་གདུལ་བྱའི་
བསམ་པའི་དབང་གིས་རྒྱལ་བའི་དགོངས་པ་འགྲེལ་ཚུལ་གཉིས་སུ་བྱུང་བ་ཡིན་ནོ། །
1 14



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
དེས་ན་ཐོགས་མེད་སྐུ་མཆེད་ཀྱི་གཞུང་ནས་འབྱུང་བ་ལྟར་གྱི་ཀུན་གཞི་འཇོག་ཚུལ་དང་།
དེའི་གནད་ཀྱིས་ཆོས་ཐམས་ཅད་སེམས་ཙམ་གྱི་བདག་ཉིད་དུ་འགྲུབ་པ་སོགས་ལུགས་
འདིའི་ཐུན་མོང་མ་ཡིན་པའི་གནད་རྣམས་ཞིབ་ཏུ་ཤེས་པར་འདོད་ན་ཐོགས་མེད་སྐུ་མཆེད་
ཀྱི་གཞུང་རྣམས་དང་། རྗེ་ཐམས་ཅད་མཁྱེན་པའི་ལེགས་བཤད་རྣམས་ཞིབ་ཏུ་བལྟས་ནས་
ཤེས་པར་བྱ་ཞིང་། མགོན་པོ་ཀླུ་སྒྲུབ་ཀྱི་དགོངས་པ་ཐུན་མོང་མ་ཡིན་པའི་གནད་རྣམས་
ཤེས་པར་འདོད་ན་རྗེ་ཐམས་ཅད་མཁྱེན་པས་མཛད་པའི་རྩ་འཇུག་གི་རྣམ་བཤད་ཆེན་མོ་
གཉིས་དང་། ལྷག་མཐོང་ཆེ་ཆུང་སོགས་འཇིག་རྟེན་གསུམ་ན་རྙེད་པར་དཀའ་བའི་ལེགས་
བཤད་རྣམས་ལ་ཞིབ་ཏུ་བལྟས་ནས་ཤེས་པར་བྱའོ། །
གཉིས་པ་སེམས་བྱུང་བཤད་པ་ལ། སེམས་བྱུང་གི་ངོ་བོ་ནི། ཕུང་པོ་ལྔའི་རབ་བྱེད་ལས།
དེ་ལ་སེམས་ལས་བྱུང་བའི་ཆོས་རྣམས་ཀྱང་གང་ཞེ་ན། ཆོས་གང་དག་སེམས་དང་མཚུངས་
པར་ལྡན་པ་རྣམས་སོ། །ཞེས་གསུངས་པ་ལྟར་རོ། །སེམས་བྱུང་དེ་ལ་དབྱེ་ན། ཚོར་བ་ལ་
སོགས་པའི་ཀུན་འགྲོ་ལྔ། འདུན་པ་ལ་སོགས་པའི་ཡུལ་ངེས་ལྔ། དད་པ་ལ་སོགས་པའི་
དགེ་བ་བཅུ་གཅིག །འདོད་ཆགས་ལ་སོགས་པའི་རྩ་ཉོན་དྲུག ཁྲོ་བ་ལ་སོགས་པའི་ཉེ་
ཉོན་ཉི་ཤུ། འགྱོད་པ་ལ་སོགས་པའི་གཞན་འགྱུར་བཞི་སྟེ། ལྔ་བཅུ་རྩ་གཅིག་ཡོད་དོ། །དེ་
ལྟར་ཡང་ཕུང་པོ་ལྔའི་རབ་བྱེད་ལས། ལྔ་ནི་ཀུན་ཏུ་འགྲོ་བའོ། །ལྔ་ནི་ཡུལ་སོ་སོར་ངེས་པའོ། །
བཅུ་གཅིག་ནི་དགེ་བའོ། །དྲུག་ནི་ཉོན་མོངས་པའོ། །ལྷག་མ་རྣམས་ནི་ཉེ་བའི་ཉོན་
མོངས་པའོ། །བཞི་ནི་གཞན་དུ་ཡང་འགྱུར་བའོ། །ཞེས་གསུངས་པ་ལྟར་རོ། །དང་པོ་ཀུན་
འགྲོ་ལྔ་ནི། ཚོར་བ། འདུ་ཤེས། སེམས་པ། རེག་པ། ཡིད་ལ་བྱེད་པ་རྣམས་སོ། །དང་པོ་
ཚོར་བའི་ངོ་བོ་ནི། མངོན་པ་ཀུན་ལས་བཏུས་ལས། ཚོར་བའི་མཚན་ཉིད་ཅི་ཞེ་ན། མྱོང་
115



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
བའི་མཚན་ཉིད་དེ། མྱོང་བའི་ངོ་བོ་གང་གིས་དགེ་བ་དང་མི་དགེ་བའི་ལས་རྣམས་ཀྱིས་
འབྲས་བུ་རྣམ་པར་སྨིན་པ་སོ་སོར་མྱོང་བའོ། །ཞེས་གང་གསུངས་པ་ལྟར་རོ། །འདིར་ཚོར་
བའི་མྱོང་བྱ་ལ་རྣམ་པར་སྨིན་པ་ཞེས་གསུངས་པ་ནི། རང་ཅག་རྣམས་ལ་ཚོར་བ་བདེ་སྡུག་
གང་སྐྱེ་བ་ཐམས་ཅད་ལས་ཀྱི་རྣམ་པར་སྨིན་པའི་འབྲས་བུ་ཁོ་ནར་ཤེས་པའི་ཆེད་དུ་
གསུངས་པ་ཡིན་ནོ། །དེ་ཡང་ལམ་རིམ་ཆེན་མོ་ལས། ལས་ངེས་པའི་ཚུལ་ནི། སོ་སོ་སྐྱེ་བོ་དང་།
འཕགས་པ་གང་ཡིན་ཡང་ཚོར་བ་སིམ་པའི་རྣམ་པ་ཅན་གྱི་བདེ་བ་ཐ་ན་སེམས་ཅན་དམྱལ་
བར་སྐྱེས་པ་ན་རླུང་བསིལ་བ་ལངས་པ་ལ་བརྟེན་ནས་སྐྱེས་པ་ཡན་ཆད་ཐམས་ཅད་ནི་སྔོན་
དགེ་བའི་ལས་བསགས་པ་ལས་འབྱུང་གི །མི་དགེ་བའི་ལས་ལས་བདེ་བ་འབྱུང་བ་ནི་
གནས་མེད་ལ། ཚོར་བ་གདུང་བའི་རྣམ་པ་ཅན་གྱི་སྡུག་བསྔལ་ཐ་ན་དགྲ་བཅོམ་པའི་རྒྱུད་
ལ་སྐྱེས་པ་ཡན་ཆད་ཐམས་ཅད་ནི་སྔོན་མི་དགེ་བ་བསགས་པ་ལས་འབྱུང་གི །དགེ་བའི་
ལས་ལས་སྡུག་བསྔལ་འབྱུང་བ་ནི་གནས་མེད་དེ། རིན་ཆེན་འཕྲེང་བ་ལས། མི་དགེ་བ་
ལས་སྡུག་བསྔལ་ཀུན། །དེ་བཞིན་ངན་འགྲོ་ཐམས་ཅད་དོ། །དགེ་ལས་བདེ་འགྲོ་ཐམས་
ཅད་དང༌། །སྐྱེ་བ་ཀུན་ཏུ་བདེ་བ་དག །ཅེས་གསུངས་སོ། །དེའི་ཕྱིར་བདེ་བ་དང་སྡུག་
བསྔལ་རྣམས་ནི་རྒྱུ་མེད་པ་ལས་བྱུང་བ་དང་གཙོ་བོ་དང་དབང་ཕྱུག་ལ་སོགས་པ་མི་མཐུན་
པའི་རྒྱུ་ལས་བྱུང་བ་ཡང་མིན་པར་དགེ་མི་དགེའི་ལས་བདེ་སྡུག་སྤྱི་དང་། བདེ་སྡུག་གི་ཁྱད་
པར་སྣ་ཚོགས་པ་རྣམས་ཀྱང་ལས་གཉིས་ཀྱི་ཁྱད་པར་སྣ་ཚོགས་པ་ལས་ཅུང་ཟད་ཀྱང་མ་
འཆོལ་བར་སོ་སོར་འབྱུང་བའི་ལས་འབྲས་ངེས་པ་ཅན་ནམ་མི་བསླུ་བ་ལ་ངེས་པ་རྙེད་པ་ནི་
ནང་པ་སངས་རྒྱས་པ་ཐམས་ཅད་ཀྱི་ཡང་དག་པའི་ལྟ་བ་ཞེས་པ་དཀར་པོའི་ཆོས་ཀུན་གྱི་
གཞིར་བསྔགས་པའོ། །ཞེས་གསུངས་པ་ལྟར་རོ། །
116



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
ཚོར་བ་དེ་ལ་དབྱེ་ན། ཚོར་བ་བདེ་བ་དང༌། ཚོར་བ་སྡུག་བསྔལ་དང༌། ཚོར་བ་
བཏང་སྙོམས་གསུམ་མོ། །དེ་ཡང་ཕུང་པོ་ལྔའི་རབ་བྱེད་ལས། ཚོར་བ་གང་ཞེ་ན། མྱོང་བ་
རྣམ་པ་གསུམ་སྟེ། བདེ་བ་དང་། སྡུག་བསྔལ་བ་དང་། སྡུག་བསྔལ་བ་ཡང་མ་ཡིན་བདེ་བ་
ཡང་མ་ཡིན་པ་སྟེ། བདེ་བ་ནི་གང་འགགས་ན་ཕྲད་པར་འདོད་པའོ། །སྡུག་བསྔལ་བ་ནི་
གང་བྱུང་ན་བྲལ་བར་འདོད་པའོ། །བདེ་བ་ཡང་མ་ཡིན་སྡུག་བསྔལ་བ་ཡང་མ་ཡིན་པ་ནི་
གང་བྱུང་ན་གཉིས་ཀ་འདོད་པར་མི་འགྱུར་བའོ། །ཞེས་གསུངས་པ་ལྟར་རོ། །ཚོར་བ་
གསུམ་པོ་དེ་ལ་ཡང་ལུས་སེམས་ཀྱི་རྟེན་གྱི་སྒོ་ནས་ཕྱེ་ན་རྣམ་པ་དྲུག་སྟེ། ལུས་ཚོར་གསུམ་དང་།
སེམས་ཚོར་གསུམ་མོ། །དང་པོ་ལུས་ཚོར་གསུམ་ནི། ལུས་ཚོར་བདེ་བ། ལུས་ཚོར་སྡུག་བསྔལ།
ལུས་ཚོར་བཏང་སྙོམས་གསུམ་མོ། །གཉིས་པ་སེམས་ཚོར་གསུམ་ནི། སེམས་ཚོར་བདེ་བ།
སེམས་ཚོར་སྡུག་བསྔལ། སེམས་ཚོར་བཏང་སྙོམས་གསུམ་མོ། །དེ་ལ་ལུས་ཚོར་དང་
སེམས་ཚོར་གྱི་ཁྱད་པར་ནི། དབང་ཤེས་ལྔའི་འཁོར་དུ་བྱུང་བའི་ཚོར་བ་རྣམས་ལ་ལུས་
ཚོར་ཞེས་བྱ་ལ། ཡིད་ཀྱི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་རྣམས་ལ་སེམས་
ཚོར་ཞེས་བྱའོ། །འོ་ན་མིག་གི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་ལ་ལུས་ཚོར་
ཞེས་བརྗོད་པའི་རྒྱུ་མཚན་གང་ཞེ་ན། བཞི་བརྒྱ་པ་ལས། ལུས་ལ་ལུས་དབང་ཇི་བཞིན་དུ། །
གཏི་མུག་ཀུན་ལ་གནས་འགྱུར་ཏེ། །ཞེས་གསུངས་པ་ལྟར། ལུས་ཀྱི་དབང་པོས་ནི་སྤྱི་བོ་
ནས་རྐང་མཐིལ་གྱི་བར་ཐམས་ཅད་ཁྱབ་པས་ན་མིག་ཤེས་སོགས་དབང་ཤེས་གཞན་
བཞིའི་འཁོར་དུ་ཚོར་བ་གང་སྐྱེས་ཀྱང་ལུས་ཚོར་ཞེས་བྱའོ། །ཡང་ཚོར་བ་དྲུག་པོ་དེ་ལ་ཟང་
ཟིང་དང་བཅས་པ་དང་ཟང་ཟིང་མེད་པ་གཉིས་སུ་ཕྱེ་ན་བཅུ་གཉིས་སུ་ཡང་འགྱུར་རོ། །
ཟང་ཟིང་དང་བཅས་མ་བཅས་ཀྱི་དོན་གང་སྙམ་ན། ཟག་བཅས་ཉེར་ལེན་གྱི་ཕུང་པོ་ལ་
117



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
སྲེད་པ་དང་མཚུངས་ལྡན་གྱི་ཚོར་བ་རྣམས་ལ་ཟང་ཟིང་དང་བཅས་པའི་ཚོར་བ་ཞེས་བྱ་བ།
བདག་མེད་མངོན་སུམ་དུ་རྟོགས་པའི་ཡེ་ཤེས་དང་། མཚུངས་ལྡན་གྱི་ཚོར་བ་རྣམས་ལ་ཟང་
ཟིང་མེད་པའི་ཚོར་བ་ཞེས་བྱའོ། །འོ་ན་གོང་དུ་ཟང་ཟིང་མེད་པའི་ཚོར་བ་སྡུག་བསྔལ་ཞེས་
བཤད་ན་བདག་མེད་མངོན་སུམ་དུ་རྟོགས་པའི་ཡེ་ཤེས་མངའ་བ་རྣམས་ལ་ཚོར་བ་སྡུག་
བསྔལ་ཇི་ལྟར་ཡོད་སྙམ་ན། དེ་ནི་མང་དུ་ཡོད་དེ། བདག་འཛིན་སྤངས་པའི་དགྲ་བཅོམ་པ་
རྣམས་ལ་ཡང་སྔོན་གྱི་ལས་ཀྱི་རྣམ་པར་སྨིན་པས་དབུ་སྙུང་བ་སོགས་ཚོར་བ་སྡུག་བསྔལ་
མྱོང་བ་ཡོད་པར་འདུལ་བ་ལུང་ལས་གསུངས་པ་ལྟར་རོ། །ཡང་ཚོར་བ་ལ་རྟེན་གྱི་སྒོ་ནས་
དབྱེ་ན་དྲུག་སྟེ། མིག་གི་འདུས་ཏེ་རེག་པ་ལས་བྱུང་བའི་ཚོར་བ། རྣ་བའི་འདུས་ཏེ་རེག་པ་
ལས་བྱུང་བའི་ཚོར་བ། སྣའི་འདུས་ཏེ་རེག་པ་ལས་བྱུང་བའི་ཚོར་བ། ལྕེའི་འདུས་ཏེ་རེག་
པ་ལས་བྱུང་བའི་ཚོར་བ། ལུས་ཀྱི་འདུས་ཏེ་རེག་པ་ལས་བྱུང་བའི་ཚོར་བ། ཡིད་ཀྱི་འདུས་
ཏེ་རེག་པ་ལས་བྱུང་བའི་ཚོར་བ་རྣམས་སོ། །ཡང་དྲུག་པོ་དེ་རེ་རེ་ལ་ཡང་བདེ་སྡུག་བཏང་
སྙོམས་གསུམ་གསུམ་དུ་ཕྱེ་བས་ཚོར་བ་བཅོ་བརྒྱད་དུ་ཡང་ཡོད་དོ། །
དེ་དག་སོ་སོའི་ངོས་འཛིན་ཞིབ་ཏུ་བྲིས་ན་ཡི་གེ་ཧ་ཅང་མངས་སུ་དོགས་པས་བཞག་གོ །
ཡང་ཚོར་བ་ལ་སྤང་གཉེན་གྱི་སྒོ་ནས་དབྱེ་ན་ཞེན་པ་རྟེན་པའི་ཚོར་བ་དང་། མངོན་པར་
འབྱུང་བ་རྟེན་པའི་ཚོར་བ་གཉིས་སུ་ཡོད་དོ། །ཞེན་པ་རྟེན་པའི་ཚོར་བ་ནི། འདོད་ཡོན་ལ་
སྲེད་པ་དང་མཚུངས་ལྡན་གྱི་ཚོར་བ་རྣམས་སོ། །མངོན་པར་འབྱུང་བ་རྟེན་པའི་ཚོར་བ་ནི།
འདོད་ཡོན་ལ་ཆགས་པ་ལོག་ནས་བསམ་གཏན་དང་པོའི་དངོས་གཞིས་བསྡུས་པའི་ཡིད་
ཤེས་དང་མཚུངས་ལྡན་གྱི་ཚོར་བ་ལྟ་བུའོ། །འདི་ལྟར་ཚོར་བ་ལ་གཉིས་སུ་ཕྱེ་བ་འདི་ནི་
ཚོར་བའི་སྟོབས་ཀྱིས་སྲེད་པ་འདྲེན་པར་བྱེད་ཚུལ་དང་བསམ་གཏན་གྱི་དངོས་གཞི་ལ་
1 18



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
བརྟེན་ནས་ཚོར་བ་ལ་ཆགས་པ་དང་བྲལ་བར་བྱེད་ཚུལ་ཤེས་པའི་ཕྱིར་དུ་གསུངས་པ་ཡིན་པས།
ཚུལ་འདི་དག་ཞིབ་ཏུ་ཤེས་པར་འདོད་ན་མངོན་པ་གོང་འོག་ཞིབ་ཏུ་བལྟས་ནས་ཤེས་པར་
བྱ་ཞིང་། ཚོར་བ་བདེ་སྡུག་བཏང་སྙོམས་གསུམ་དུག་གསུམ་གྱི་རྒྱུར་མི་གཏོང་བའི་ཚུལ་ལ་
སོགས་པ་བྱང་ཆུབ་ལམ་གྱི་རིམ་པ་ལས་ཤེས་པར་བྱའོ། །
གཉིས་པ་འདུ་ཤེས་ཀྱི་ངོ་བོ་ནི། མངོན་པ་ཀུན་ལས་བཏུས་ལས། འདུ་ཤེས་ཀྱི་
མཚན་ཉིད་ཅི་ཞེ་ན། འདུས་ཏེ་ཤེས་པར་བྱེད་པའི་མཚན་ཉིད་དེ། མཚན་མར་འཛིན་པ་དང་།
བཀྲ་བར་འཛིན་པའི་ངོ་བོར་གང་གིས་ཇི་ལྟར་མཐོང་བ་དང་། ཐོས་པ་དང་། བྱེ་བྲག་ཕྱེད་
པ་དང་། རྣམ་པར་ཤེས་པའི་དོན་རྣམས་ལ་ཐ་སྙད་འདོགས་པའོ། །ཞེས་གསུངས་པ་ལྟར།
ཡུལ་དབང་རྣམ་ཤེས་གསུམ་འདུས་ཏེ་ཡུལ་གྱི་ཐུན་མོང་མ་ཡིན་པའི་མཚན་མ་འཛིན་པའི་
རིག་པའོ། །ཕུང་པོ་ལྔའི་རབ་བྱེད་ལས་ཀྱང་། འདུ་ཤེས་གང་ཞེ་ན། ཡུལ་ལ་མཚན་མར་
འཛིན་པའོ། །ཞེས་གསུངས་སོ། །འདུ་ཤེས་དེ་ལ་དབྱེ་ན། མཚན་མར་འཛིན་པ་དང་། བཀྲ་
བར་འཛིན་པ་གཉིས། མཚན་མར་འཛིན་པ་ནི་རྟོག་མེད་ཀྱི་ཤེས་པ་ལ་སྣང་བའི་ཡུལ་གྱི་
ཐུན་མོང་མ་ཡིན་པའི་མཚན་མ་འཛིན་པའོ། །བཀྲ་བར་འཛིན་པ་ནི་རྣམ་རྟོག་ལ་སྣང་བའི་
ཡུལ་གྱི་ཐུན་མོང་མ་ཡིན་པའི་མཚན་མ་འཛིན་པའོ། །འདུ་ཤེས་དེ་གཉིས་གང་ལ་འཇུག་
པའི་གཞི་ནི། མཐོང་བ། ཐོས་པ། བྱེ་བྲག་ཕྱེད་པ། རྣམ་པར་ཤེས་པ་རྣམས་ཡིན་ལ། དེ་
དག་གི་དོན་ནི། མཐོང་བ་ནི་མངོན་སུམ་གྱིས་མཐོང་བའི་དོན་ལ་ཐ་སྙད་འདོགས་པ་དང་།
ཐོས་པ་ནི་ཡིད་ཆེས་ཀྱི་ཚིག་ཐོས་པ་ལ་བརྟེན་ནས་ཐ་སྙད་འདོགས་པ་དང་། བྱེ་བྲག་ཕྱེད་
པ་ནི་རྟགས་ལ་བརྟེན་ནས་ངེས་པའི་དོན་ལ་ཐ་སྙད་འདོགས་པ་དང་། རྣམ་པར་ཤེས་པ་ནི་
མངོན་གསུམ་དུ་ངེས་པའི་དོན་ལ་འདུ་ཤེས་ཀྱིས་ཐ་སྙད་འདོགས་པའོ། །མངོན་པ་མཛོད་
119



)
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ལས་ནི་དོན་ལ་མཚན་མར་འཛིན་པ་དང་ཐ་སྙད་ལ་མཚན་མར་འཛིན་པ་གཉིས་སུ་བཤད་ལ།
དོན་ལ་མཚན་མར་འཛིན་པ་ནི། སྔོན་པོ་དང་སེར་པོ་སོགས་དོན་གྱི་སྤུ་རིས་སོ་སོར་ཕྱེ་ནས་
འཛིན་པའོ། །ཐ་སྙད་ལ་མཚན་མར་འཛིན་པ་ནི། འདི་ནི་སྐྱེས་པའོ་འདི་ནི་བུད་མེད་དོ་
སྙམ་དུ་ཐ་སྙད་ཀྱི་སྤུ་རིས་སོ་སོར་ཕྱེ་ནས་འཛིན་པའོ། །ཡང་འདུ་ཤེས་ལ་རྟེན་གྱི་སྒོ་ནས་ཕྱེ་
ན་དྲུག་སྟེ། མིག་གི་འདུས་ཏེ་རེག་པ་ལས་བྱུང་བའི་འདུ་ཤེས། རྣ་བའི་འདུས་ཏེ་རེག་པ་
ལས་བྱུང་བའི་འདུ་ཤེས། སྣའི་འདུས་ཏེ་རེག་པ་ལས་བྱུང་བའི་འདུ་ཤེས། ལྕེའི་འདུས་ཏེ་
རེག་པ་ལས་བྱུང་བའི་འདུ་ཤེས། ལུས་ཀྱི་འདུས་ཏེ་རེག་པ་ལས་བྱུང་བའི་འདུ་ཤེས། ཡིད་
ཀྱི་འདུས་ཏེ་རེག་པ་ལས་བྱུང་བའི་འདུ་ཤེས་རྣམས་སོ། །ཡང་དམིགས་པའི་སྒོ་ནས་ཕྱེ་ན་
དྲུག་སྟེ། མཚན་མ་དང་བཅས་པའི་འདུ་ཤེས་དང་། མཚན་མ་མེད་པའི་འདུ་ཤེས་དང་། ཆུང་
ངུའི་འདུ་ཤེས་དང༌། རྒྱ་ཆེན་པོར་གྱུར་པའི་འདུ་ཤེས་དང་། ཚད་མེད་པའི་འདུ་ཤེས་དང༌།
ཅི་ཡང་མེད་དོ་སྙམ་པའི་འདུ་ཤེས་རྣམས་སུ་ཡོད་དོ། །དང་པོ་མཚན་མ་དང་བཅས་པའི་འདུ་
ཤེས་ལ་ཡང་གསུམ་ཡོད་དེ། མིང་དོན་གྱི་འབྲེལ་པ་ལ་མཁས་པའི་འདུ་ཤེས། འདུས་བྱས་
མི་རྟག་པ་སོགས་ལ་དམིགས་པའི་འདུ་ཤེས། དམིགས་རྣམ་གསལ་བའི་འདུ་ཤེས་གསུམ་མོ། །
གཉིས་པ་མཚན་མ་མེད་པའི་འདུ་ཤེས་ལ་ཡང་གསུམ་སྟེ། སྔ་མ་མཚན་མ་དང་བཅས་པ་
གསུམ་པོ་དེ་ལས་ལོག་པ་རྣམ་པ་གསུམ་མོ། །གསུམ་པ་ཆུང་ངུའི་འདུ་ཤེས་ནི། བསམ་
གཏན་གྱི་དངོས་གཞི་མ་ཐོབ་པའི་འདོད་པའི་སོ་སྐྱེ་ཐ་མལ་པའི་རྒྱུད་ཀྱི་འདུ་ཤེས་རྣམས་
དང་འདོད་ཡོན་ལ་དམིགས་པའི་འདུ་ཤེས་རྣམས་སོ། །བཞི་པ་རྒྱ་ཆེན་པོར་གྱུར་པའི་འདུ་
ཤེས་ནི། གཟུགས་ཁམས་ལ་དམིགས་པའི་འདུ་ཤེས་དང་གཟུགས་ཁམས་པའི་རྒྱུད་ཀྱི་འདུ་
ཤེས་རྣམས་སོ། །ལྔ་པ་ཚད་མེད་པའི་འདུ་ཤེས་ནི། ནམ་མཁའ་མཐའ་ཡས་སྐྱེ་མཆེད་དང་
120



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
རྣམ་ཤེས་མཐའ་ཡས་སྐྱེ་མཆེད་ལ་དམིགས་པའི་འདུ་ཤེས་རྣམས་སོ། །དྲུག་པ་ཅི་ཡང་མེད་
པའི་འདུ་ཤེས་ནི། ཅི་ཡང་མེད་པའི་སྐྱེ་མཆེད་ལ་དམིགས་པའི་འདུ་ཤེས་རྣམས་སོ། ། །
གསུམ་པ་སེམས་པའི་ངོ་བོ་ནི། མངོན་པ་ཀུན་ལས་བཏུས་ལས། སེམས་པ་གང་ཞེ་ན།
སེམས་མངོན་པར་འདུ་བྱེད་པ་ཡིད་ཀྱི་ལས་ཏེ། དགེ་བ་དང་། མི་དགེ་བ་དང་། ལུང་དུ་མ་
བསྟན་པ་རྣམས་ལ་སེམས་འཇུག་པར་བྱེད་པའི་ལས་ཅན་ནོ། །ཞེས་གསུངས་པ་ལྟར།
རང་དང་མཚུངས་ལྡན་གྱི་སེམས་ཡུལ་ལ་གཡོ་ཞིང་སྐུལ་བར་བྱེད་པའི་སེམས་བྱུང་ཞིག་ལ་
སེམས་པ་ཞེས་བརྗོད་དོ། །སེམས་བྱུང་ཐམས་ཅད་ཀྱི་ནང་ནས་འདི་གཙོ་ཆེ་བར་གསུངས་ཏེ།
སེམས་སེམས་བྱུང་གང་ཡང་ཡུལ་ལ་འཇུག་པར་བྱེད་པ་སེམས་བྱུང་འདིའི་མཐུ་ཡིན་པར་
གསུངས་སོ། །དཔེར་ན་རྡོ་ཁབ་ལེན་གྱིས་ལྕགས་རང་དབང་མེད་པར་གཡོ་བ་ལྟར།
སེམས་བྱུང་སེམས་པ་འདིས་སེམས་རང་དབང་མེད་པར་ཡུལ་ལ་འཇུག་པར་བྱེད་དོ། །
སེམས་པ་དེ་ལ་རྟེན་གྱི་སྒོ་ནས་ཕྱེ་ན་དྲུག་སྟེ། མིག་གི་འདུས་ཏེ་རེག་པ་ལས་བྱུང་
བའི་སེམས་པ། རྣ་བའི་འདུས་ཏེ་རེག་པ་ལས་བྱུང་བའི་སེམས་པ། སྣའི་འདུས་ཏེ་རེག་པ་
ལས་བྱུང་བའི་སེམས་པ། ལྕེའི་འདུས་ཏེ་རེག་པ་ལས་བྱུང་བའི་སེམས་པ། ལུས་ཀྱི་འདུས་
ཏེ་རེག་པ་ལས་བྱུང་བའི་སེམས་པ། ཡིད་ཀྱི་འདུས་ཏེ་རེག་པ་ལས་བྱུང་བའི་སེམས་པ་
རྣམས་སོ། །སེམས་པ་འདི་ཡིད་ཀྱི་ལས་ཡིན་ལ། སྤྱིར་ལས་ལ་སེམས་པའི་ལས་དང་
བསམ་པའི་ལས་གཉིས་སུ་ཡོད་དེ། མངོན་པ་མཛོད་ལས། ལས་ནི་སེམས་པ་དང་དེས་བྱས།
སེམས་པ་ཡིད་ཀྱི་ལས་ཡིན་ནོ། །དེས་བསྐྱེད་ལུས་དང་ངག་གི་ལས། །ཞེས་གསུངས་པ་
ལྟར་རོ། །བསམ་པའི་ལས་ལ་ལུས་ངག་གི་ལས་གཉིས་སུ་ཡོད་ཅིང་། དེ་ཡང་སྤྱིར་མཐའ་
ཡས་ཀྱང་གཙོ་ཆེ་བ་རྣམས་བསྡུས་པ་ནི་ལུས་ངག་གི་ལས་བདུན་དང༌། ཀུན་སློང་དང་
121



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
བཅས་པའི་དབང་དུ་བྱས་ནས་ལས་ཀྱི་ལམ་བཅུར་གསུངས་སོ། །དེ་ལྟར་ཡང་མཛོད་ལས།
དེ་ལས་ཆེ་ལོང་བསྡུས་ནས་ནི། །དགེ་དང་མི་དགེ་ཅི་རིགས་པར། །ལས་ཀྱི་ལམ་ནི་བཅུར་
གསུངས་སོ། །ཞེས་གསུངས་པ་ལྟར་རོ། །ཡང་ལས་ལ་དབྱེ་ན། དགེ་བ་དང་། མི་དགེ་བ་དང་།
ལུང་མ་བསྟན་གྱི་ལས་གསུམ་མོ། །ཡང་ལས་རྣམ་པ་གསུམ་སྟེ། བསོད་ནམས་ཀྱི་ལས་དང་།
བསོད་ནམས་མིན་པའི་ལས་དང་། མི་གཡོ་བའི་ལས་སོ། །ལས་འདི་དག་གི་ངོས་འཛིན་དང་།
འབྲས་བུ་ཇི་ལྟར་འགྲུབ་པའི་ཚུལ་དང༌། འཕེན་བྱེད་དང་རྫོགས་བྱེད་ཀྱི་ཁྱད་པར་དང་།
མྱོང་བར་ངེས་པ་དང་མ་ངེས་པའི་ཁྱད་པར་དང་། མྱོང་བར་ངེས་པ་ལ་ཡང་མཐོང་ཆོས་མྱོང་
འགྱུར་དང༌། སྐྱེས་ནས་མྱོང་འགྱུར་དང་། ལན་གྲངས་གཞན་ལ་མྱོང་འགྱུར་གྱི་ཁྱད་པར་
སོགས་ཞིབ་ཏུ་ཤེས་པ་ཤིན་ཏུ་གལ་ཆེ་ཡང་འདིར་ཡི་གེ་ཧ་ཅང་མང་བས་འཇིགས་ནས་མ་
སྤྲོས་ཤིང་། བློ་གྲོས་ཀྱི་རྩལ་དང་ལྡན་པ་རྣམས་ཀྱིས་མཁས་མཆོག་དབྱིག་གཉེན་གྱིས་
མཛད་པའི་མངོན་པ་མཛོད་རྩ་འགྲེལ་དང་བཅས་པ་རྣམས་དང༌། རྗེ་ཐམས་ཅད་མཁྱེན་
པའི་ལེགས་བཤད་དྲི་མ་མེད་པ་རྣམས་ཞིབ་ཏུ་བལྟས་ནས་ཤེས་པར་བྱའོ། །
བཞི་པ་རེག་པའི་ངོ་བོ་ནི། མངོན་པ་ཀུན་ལས་བཏུས་ལས། རེག་པ་གང་ཞེ་ན།
གསུམ་འདུས་ནས་དབང་པོའི་འགྱུར་བ་ཡོངས་སུ་གཅོད་པ་སྟེ། ཚོར་བའི་རྟེན་བྱེད་པའི་
ལས་ཅན་ནོ། །ཞེས་གསུངས་པ་ལྟར། ཡུལ་དབང་རྣམ་ཤེས་གསུམ་འདུས་ནས་ཚོར་བ་
བདེ་བ་སོགས་གང་མྱོང་འགྱུར་དང་རྗེས་སུ་མཐུན་པའི་ཡུལ་ཡོངས་སུ་གཅོད་པའི་རིག་པ་
ཞིག་གོ །འདིར་དབང་པོའི་འགྱུར་བ་ཞེས་གསུངས་པ་ནི། དཔེར་ན་མིག་གི་དབང་པོ་
གཟུགས་ཡིད་དུ་འོང་བ་དང་ཕྲད་པས་ཚོར་བ་བདེ་བ་ལ་ཆགས་པའི་རྒྱུར་འགྱུར་བ་ལྟར།
རེག་པས་གཟུགས་ཡིད་དུ་འོང་བ་ཡོངས་སུ་བཅད་པས་ཚོར་བ་བདེ་བའི་རྒྱུར་འགྱུར་པས་
122



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
ན་དེ་ལྟར་དུ་གསུངས་སོ། །འདི་ལ་ཡང་རྟེན་གྱི་སྒོ་ནས་ཕྱེ་ན་དྲུག་སྟེ། མིག་གི་འདུས་ཏེ་
རེག་པ་དང༌། རྣ་བའི་འདུས་ཏེ་རེག་པ་དང༌། སྣའི་འདུས་ཏེ་རེག་པ་དང་། ལྕེའི་འདུས་ཏེ་
རེག་པ་དང་། ལུས་ཀྱི་འདུས་ཏེ་རེག་པ་དང་། ཡིད་ཀྱི་འདུས་ཏེ་རེག་པ་རྣམས་སོ། །ལྔ་པ་
ཡིད་ལ་བྱེད་པ་ནི། མངོན་པ་ཀུན་ལས་བཏུས་ལས། ཡིད་ལ་བྱེད་པ་གང་ཞེ་ན། སེམས་ཀྱི་
འཇུག་པ་སྟེ། དམིགས་པ་ལ་སེམས་འཛིན་པའི་ལས་ཅན་ནོ། །ཞེས་གསུངས་པ་ལྟར།
རང་དང་མཚུངས་ལྡན་གྱི་སེམས་དམིགས་པ་བྱེ་བྲག་པ་ལ་གཏོད་པའི་རིག་པ་ཞིག་གོ །
སེམས་པ་དང་ཡིད་ལ་བྱེད་པ་གཉིས་ཀྱི་ཁྱད་པར་ནི། སེམས་པས་ནི་སེམས་སྤྱིར་ཡུལ་ལ་
གཡོ་བར་བྱེད་པ་ཡིན་ལ། ཡིད་ལ་བྱེད་པས་ནི་ཡུལ་བྱེ་བྲག་པ་ལ་སེམས་ཕྱོགས་པར་
བྱེད་པའོ། །དེ་ལྟར་ཚོར་བ་ལ་སོགས་པའི་སེམས་བྱུང་ལྔ་པོ་དེ་ལ་ཀུན་འགྲོ་ཞེས་བརྗོད་
པའི་རྒྱུ་མཚན་ནི། སེམས་ཀུན་ལ་རྗེས་སུ་འགྲོ་བའི་སེམས་བྱུང་ཡིན་པས་ན་དེ་ལྟར་དུ་
བརྗོད་དོ། །དེ་ཡང་ཀུན་འགྲོ་ལྔ་པོ་གང་རུང་ཞིག་མ་ཚང་ན་ཡུལ་གྱི་ལོངས་སྤྱོད་མི་རྫོགས་ཏེ།
ཚོར་བ་མེད་ན་མྱོང་བ་མེད་པར་འགྱུར་ལ། འདུ་ཤེས་མེད་ན་ཡུལ་གྱི་ཐུན་མོང་མ་ཡིན་པའི་
མཚན་མ་འཛིན་པ་མེད་ལ། སེམས་པ་མེད་ན་ཡུལ་ལ་ཕྱོགས་པ་མེད་ཅིང་། ཡིད་ལ་བྱེད་པ་
མེད་ན་དམིགས ་པ་བྱེ་བྲག་པ་ལ་ཡིད་གཏོད་པ་མེད་པར་འགྱུར་ལ། རེག་པ་མེད་ན་ནི་
རྟེན་མེད་པར་འགྱུར་བས་ཡུལ་གྱི་ལོངས་སྤྱོད་རྫོགས་པ་ལ་ཀུན་འགྲོ་ལྔ་ག་ཚང་དགོས་
པར་གསུངས་སོ། །
གཉིས་པ་ཡུལ་ངེས་ལྔ་ནི། འདུན་པ། མོས་པ། དྲན་པ། ཏིང་ངེ་འཛིན། ཤེས་རབ་
རྣམས་སོ། །དང་པོ་འདུན་པའི་ངོ་བོ་ནི། མངོན་པ་ཀུན་ལས་བཏུས་ལས། འདུན་པ་གང་ཞེ་ན།
འདོད་པའི་དངོས་པོ་ལ་དེ་དང་དེ་ལྡན་པར་བྱེད་འདོད་པ་ཉིད་དེ། བརྩོན་འགྲུས་རྩོམ་པའི་
123



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། བསམས་པའི་དངོས་པོ་ལ་དམིགས་
ནས་དོན་དུ་གཉེར་བའི་རིག་པའོ། །འདུན་པས་བརྩོན་འགྲུས་ཀྱི་རྟེན་བྱེད་ཚུལ་ནི། དབུས་
མཐའ་ལས། གནས་དང་དེ་ལ་གནས་པ་དང་། རྒྱུ་དང་འབྲས་བུ་ཉིད་དུའོ། །ཞེས་དང་།
ལམ་རིམ་ཆེན་མོ་ལས་ཀྱང་། ཏིང་ངེ་འཛིན་སྒོམ་པ་ལ་མི་སྤྲོ་ཞིང་དེའི་མི་མཐུན་ཕྱོགས་ལ་
དགའ་བའི་ལེ་ལོ་འགོག་མ་ནུས་ན་དང་པོ་ནས་ཏིང་ངེ་འཛིན་ལ་འཇུག་ཏུ་མི་སྟེར་ཞིང་།
ལན་ཅིག་ཐོབ་ཀྱང་རྒྱུན་འཐུད་མི་ནུས་པས་མྱུར་དུ་ཉམས་པར་འགྱུར་རོ། །དེའི་ཕྱིར་ཐོག་
མར་ལེ་ལོ་འགོག་པ་གནད་དུ་ཆེའོ། །དེ་ལ་ལུས་དང་སེམས་དགའ་བདེས་རྒྱས་པའི་ཤིན་ཏུ་
སྦྱངས་པ་ཐོབ་ན་ཉིན་མཚན་ཀུན་ཏུ་དགེ་བ་ལ་སྦྱོར་བ་ལ་སྐྱོ་དུབ་མི་འབྱུང་བས་ལེ་ལོ་
བཟློག་གོ །དེ་སྐྱེད་པ་ལ་ཤིན་སྦྱངས་སྐྱེད་པའི་རྒྱུ་ཏིང་ངེ་འཛིན་ལ་བརྩོན་འགྲུས་རྒྱུན་ལྡན་
དུ་རྩོམ་ནུས་པ་དགོས་སོ། །དེ་སྐྱེད་པ་ལ་ཏིང་ངེ་འཛིན་ལ་དོན་དུ་གཉེར་བའི་འདུན་པ་དྲག་
པོ་རྒྱུན་ལྡན་པ་དགོས་སོ། །དེའི་རྒྱུར་ནི་ཏིང་ངེ་འཛིན་གྱི་ཡོན་ཏན་མཐོང་བས་ཡིད་ཕྲོགས་
པའི་དད་པ་བརྟན་པོ་དགོས་པས་ཐོག་མར་ཏིང་ངེ་འཛིན་གྱི་ཡོན་ཏན་སེམས་པའི་དད་པ་
ཡང་དང་ཡང་དུ་བསྒོམ་པར་བྱའོ། །འདི་དག་གི་གོ་རིམ་ནི་ཉམས་སུ་བླངས་ནས་བལྟས་ན་
ཆེས་ཤིན་ཏུ་གསལ་བར་ངེས་པས་གནད་དམ་པར་གཟུང་། ཞེས་གསུངས་ཤིང་། དེའི་ཤེས་
བྱེད་དུ་གནས་དང་ཞེས་སོགས་དབུས་མཐའི་ལུང་དེ་འདྲེན་པར་མཛད་ཅིང་། ལུང་དེའི་
དོན་ཡང་། གནས་ནི་འདུན་པ་སྟེ་རྩོལ་བའི་གནས་སོ། །གནས་པ་ནི་རྩོལ་བའམ་བརྩོན་
འགྲུས་སོ། །འདུན་པའི་རྒྱུ་ནི་ཡོན་ཏན་ལ་ཡིད་ཆེས་པའི་དད་པའོ། །རྩོལ་པའི་འབྲས་བུ་ནི་
ཤིན་ཏུ་སྦྱངས་པའོ། །ཞེས་གསུངས་སོ། །ཚུལ་འདི་དག་ལ་ཞིབ་ཏུ་བསམས་ན་ནི་རྗེ་
ཐམས་ཅད་མཁྱེན་པས་ཇི་ལྟར་གསུངས་པ་ལྟར་ཉམས་ལེན་གྱི་གནད་ལ་ཁྱད་ཤིན་ཏུ་ཆེ་བ་
124



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
ཞིག་སྟེ། ཤིང་རྟ་ཆེན་པོ་རྣམས་ཀྱིས་ལམ་གྱི་གོ་རིམ་ངེས་པ་ཅན་དུ་གསུངས་པའི་ཚུལ་
རྣམས་ལ་ཚིག་ཙམ་དུ་མ་ལུས་པར་བློ་ཁ་ནང་དུ་ཕྱོགས་ཏེ་ཞིབ་ཏུ་བསམས་ན་ཚུལ་འདི་
དག་ལ་ངེས་པ་རྙེད་པར་འགྱུར་གྱི། ཚིག་ཙམ་ལ་འཆེལ་བ་དང་ཤིང་རྟ་ཆེན་པོའི་གཞུང་
རྣམས་རྒྱབ་ཆོས་དང་རྩོད་པའི་ཡན་ལག་ཙམ་དུ་གོ་ནས་ཉམས་ལེན་གྱི་ཚེ་འདོར་བར་བྱེད་
པ་རྣམས་ལ་ནི་ཚུལ་འདི་དག་ལ་ངེས་པ་རྙེད་པའི་ཐབས་མེད་ཅིང་། རྒྱལ་བ་དགྱེས་པའི་
ལམ་བཟང་རྣམས་རྒྱུད་ལ་སྐྱེ་བ་ལྟ་ཞོག །གོ་ཡུལ་དུ་འཆར་བ་ཙམ་གྱི་སྐལ་བའང་མེད་དོ། །
འདུན་པ་དེ་ལ་དབྱེ་ན་རྣམ་པ་གསུམ་སྟེ། ཕྲད་པར་འདོད་པའི་འདུན་པ་དང་། མི་འབྲལ་
བར་འདོད་པའི་འདུན་པ་དང༌། དོན་དུ་གཉེར་བའི་འདུན་པ་རྣམས་སོ། །དོན་གཉེར་གྱི་
འདུན་པ་ལ་ཡང་འདོད་པ་དོན་དུ་གཉེར་བ་དང་། ལྟ་བ་དོན་དུ་གཉེར་བ་སོགས་མང་དུ་
ཡོད་དོ། །གཉིས་པ་མོས་པའི་ངོ་བོ་ནི། མངོན་པ་ཀུན་ལས་བཏུས་ལས། མོས་པ་གང་ཞེ་ན།
ངེས་པའི་དངོས་པོ་ལ་ཇི་ལྟར་ངེས་པ་བཞིན་དུ་འཛིན་པ་སྟེ། མི་འཕྲོགས་པ་ཉིད་ཀྱི་ལས་
ཅན་ནོ། །ཞེས་གསུངས་པ་ལྟར། རང་གི་ཚད་མས་ངོས་ཟིན་པའི་ཡུལ་ཅན་ལ་འདི་ཁོ་ན་
ལྟར་ཡིན་གྱི །གཞན་དུ་མ་ཡིན་ནོ་སྙམ་དུ་འཛིན་པའི་རིག་པའོ། །འདིར་བྱེད་ལས་ཀྱི་ཁྱད་
པར་ལ་མི་འཕྲོགས་པའི་ལས་ཅན་ཞེས་གསུངས་པ་ནི། རང་གིས་ངོས་ཟིན་པའི་དོན་ལ་
མོས་པ་བརྟན་པོ་རྙེད་པ་ན་ཕ་རོལ་ཕྱིན་པ་བས་དེ་ལས་གཞན་དུ་སྒྱུར་མི་ནུས་པའི་དོན་ཏེ།
དཔེར་ན་སྐྱབས་འགྲོའི་སྐབས་ནང་པ་དང་ཕྱི་པའི་སྟོན་པའི་ཁྱད་པར་ལ་བསམས་ནས་
གང་ནི་བསླུ་བ་མེད་པའི་སྐྱབས་ཡིན་སྙམ་དུ་དཔྱད་པ་ན། སྟོན་པ་སངས་རྒྱས་ཉག་གཅིག་
བསླུ་བ་མེད་པའི་སྐྱབས་སུ་ངེས་ཤིང་། དེས་བསྟན་པའི་ཆོས་དང༌། ཆོས་དེ་ཚུལ་བཞིན་དུ་
སྒྲུབ་པའི་དགེ་འདུན་རྣམས་ཀྱང་བསླུ་བ་མེད་པའི་སྐྱབས་སུ་ཚད་མས་ངེས་ནས་གཏན་གྱི་
125



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
སྐྱབས་སུ་མོས་པ་བརྟན་པོ་རྙེད་པ་ན་མུ་སྟེགས་སོགས་ཀྱིས་ཁ་དྲང་མི་ཐུབ་པར་ནང་པ་
སངས་རྒྱས་པའི་གྲངས་སུ་ཆུད་ཅིང་། དེ་ལ་བརྟེན་ནས་དཀར་ཆོས་ཐམས་ཅད་འཕེལ་བ་
ལྟ་བུའོ། །དེ་ཡང་སྤྱོད་འཇུག་ལས། དགེ་བའི་ཕྱོགས་ནི་ཐམས་ཅད་ཀྱི། །རྩ་བ་མོས་པར་
ཐུབ་པས་གསུངས། །དེའི་ཡང་རྩ་བ་རྟག་ཏུ་ནི། །རྣམ་སྨིན་འབྲས་བུ་བསྒོམས་པས་སོ། །
ཞེས་སོགས་གསུངས་པ་ལྟར་རོ། །
གསུམ་པ་དྲན་པའི་ངོ་བོ་ནི། མངོན་པ་ཀུན་ལས་བཏུས་ལས། དྲན་པ་གང་ཞེ་ན།
འདྲིས་པའི་དངོས་པོ་ལ་སེམས་ཀྱི་བརྗེད་པ་མེད་པ་སྟེ། རྣམ་པར་མི་གཡེང་བའི་ལས་ཅན་ནོ། །
ཞེས་གསུངས་པ་ལྟར། ཁྱད་ཆོས་གསུམ་ལྡན་གྱི་རིག་པ་ཞིག་གོ །ཁྱད་ཆོས་གསུམ་ནི།
ཡུལ་གྱི་ཁྱད་པར་འདྲིས་པའི་དངོས་པོ། རྣམ་པའི་ཁྱད་པར་ཡུལ་དེ་ལ་དམིགས་ནས་
བརྗེད་པ་མེད་པ། བྱེད་ལས་ཀྱི་ཁྱད་པར་རྣམ་པར་མི་གཡེང་བར་བྱེད་པའོ། །དེ་ཡང་སྔར་
མ་འདྲིས་པ་ལ་དྲན་པ་མི་སྐྱེ་བས་ཡུལ་གྱི་ཁྱད་པར་ལ་འདྲིས་པའི་དངོས་པོ་ཞེས་གསུངས་སོ། །
སྔར་འདྲིས་ཀྱང་ད་ལྟ་བློ་ཡུལ་དུ་མ་ཤར་ན་དྲན་པར་མི་འགྱུར་བས་སེམས་ཀྱི་བརྗེད་པ་མེད་
པ་ཞེས་གསུངས་སོ། །དྲན་པ་ཁྱད་པར་ཅན་ལ་བརྟེན་ནས་སེམས་གནས་གོང་འཕེལ་དུ་
འགྱུར་བས་བྱེད་ལས་ཀྱི་ཁྱད་པར་ལ་མི་གཡེང་བའི་ལས་ཅན་ནོ། །ཞེས་གསུངས་སོ། །
དྲན་པ་ཁྱད་ཆོས་གསུམ་ལྡན་གྱི་ཚུལ་འདི་ནི་མདོ་སྔགས་གཉིས་ཀའི་སྐབས་སུ་ཤིན་ཏུ་གལ་
ཆེ་བ་ཞིག་སྟེ། མགོན་པོ་ཀླུ་སྒྲུབ་ཀྱིས། དབང་ཕྱུག་ལུས་གཏོགས་དྲན་པ་བདེར་གཤེགས་ཀྱི། །
བཀྲོད་པ་གཅིག་པའི་ལམ་དུ་ཉེ་བར་བསྟན། །དེ་ནི་བསྒྲིམས་ནས་མངོན་པར་བསྲུང་
བགྱི་སྟེ། །དྲན་པ་ཉམས་པས་ཆོས་ཀུན་འཇིག་པར་འགྱུར། །ཞེས་དང་། སྤྱོད་འཇུག་ལས།
ཐོས་ལྡན་དད་པ་ཅན་དང་ནི། །བརྩོན་པ་ལྷུར་ལེན་དུ་མ་ཡང་། །ཤེས་བཞིན་མེད་པའི་སྐྱོན་
126



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
ཆགས་པས། །ལྟུང་བའི་རྙོག་དང་བཅས་པར་འགྱུར། །ཤེས་བཞིན་མེད་པའི་ཆོམ་རྐུན་དག །
དྲན་པ་ཉམས་པའི་རྗེས་འབྲང་བས། །བསོད་ནམས་དག་ནི་ཉེར་བསགས་ཀྱང་། །རྐུན་
པོས་ཕྲོགས་བཞིན་ངན་འགྲོར་འགྲོ །ཉོན་མོངས་ཆོམ་རྐུན་ཚོགས་འདི་ནི། །གླགས་སྐབས་
འཚོལ་བར་བྱེད་པ་སྟེ། །གླགས་རྙེད་གྱུར་ནས་དགེ་ཕྲོག་ཅིང་། །བདེ་འགྲོའི་སྲོག་ཀྱང་
འཇོམས་པར་བྱེད། །དེ་བས་དྲན་པ་ཡིད་སྒོ་ནས། །གུད་དུ་ནམ་ཡང་མི་གཏང་ངོ་། །སོང་
ནའང་ངན་སོང་གནོད་པ་དག །དྲན་པར་བྱས་ཏེ་ཉེ་བར་བཞག །བླ་མ་དང་ནི་འགྲོགས་
པ་ལས། །མཁས་པོས་རྗེས་སུ་བསྟན་པ་དང་། །འཇིགས་པས་སྐལ་ལྡན་གུས་བྱེད་ལ། །
དྲན་པ་བདེ་བླག་ཉིད་དུ་སྐྱེ། །ཞེས་གསུངས་པ་ལྟར། ས་ལམ་གྱི་ཡོན་ཏན་ཐམས་ཅད་གོང་
འཕེལ་དུ་འགྱུར་བ་དྲན་ཤེས་གཉིས་ལ་རག་ལས་ཤིང་། མདོ་སྔགས་ཀྱི་ཏིང་ངེ་འཛིན་གང་
སྒྲུབ་ཐམས་ཅད་དྲན་པ་ཁྱད་པར་ཅན་འདིའི་མཐུ་ལས་སྒྲུབ་དགོས་པས་སྙིང་ནས་ཉམས་
ལེན་བྱེད་པར་འདོད་པ་རྣམས་ལ་ནི་དྲན་པ་བསྟེན་ཚུལ་འདི་ཉིད་ཤིན་ཏུ་གལ་ཆེའོ། །དེ་
ལྟར་ཡང་སྤྱོད་འཇུག་ལས། བདག་གི་རྙེད་དང་བཀུར་སྟི་དང་། །ལུས་དང་འཚོ་བ་མེད་
བླ་ཞིང་། །དགེ་བ་གཞན་ཡང་ཉམས་བླ་ཡི། །སེམས་ནི་ནམ་ཡང་ཉམས་མི་བྱ། །སེམས་
བསྲུང་འདོད་པ་རྣམས་ལ་ནི། །དྲན་པ་དང་ནི་ཤེས་བཞིན་དག །སྲོག་ལ་བབ་ཀྱང་སྲུངས་
ཤིག་ཅེས། །བདག་ནི་དེ་ལྟར་ཐལ་མོ་སྦྱོར། །ཞེས་གསུངས་པ་ལྟར་རོ། །
བཞི་པ་ཏིང་ངེ་འཛིན་གྱི་ངོ་བོ་ནི། མངོན་པ་ཀུན་ལས་བཏུས་ལས། ཏིང་ངེ་འཛིན་
གང་ཞེ་ན། བཏགས་པའི་དངོས་པོ་ལ་སེམས་རྩེ་གཅིག་པ་ཉིད་དེ། ཤེས་པའི་རྟེན་བྱེད་པའི་
ལས་ཅན་ནོ། །ཞེས་གསུངས་པ་ལྟར། བཏགས་པའི་དངོས་པོ་ལ་དམིགས་ནས་རྒྱུན་ལྡན་
དུ་འཇོག་པའི་སེམས་རྩེ་གཅིག་པའོ། །ཏིང་ངེ་འཛིན་གྱི་ཡུལ་གྱི་ཁྱད་པར་ལ་བཏགས་པའི་
127



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དངོས་པོ་ཞེས་གསུངས་པ་ནི། ཏིང་ངེ་འཛིན་སྒོམ་པའི་ཚེ་བློས་བཏགས་པའི་དམིགས་པ་
ལ་སེམས་འཛིན་པ་ཡིན་པས་བཏགས་པ་ཞེས་གསུངས་སོ། །དེ་ཡང་ཏིང་ངེ་འཛིན་གྱི་
དམིགས་པ་ལ་རྣམ་གྲངས་མང་དུ་སྣང་ཡང་བསྡུ་ན་བཞིར་གསུངས་ཏེ། སྤྱད་པ་རྣམ་སྦྱོང་གི་
དམིགས་པ། ཉོན་མོངས་རྣམ་སྦྱོང་གི་དམིགས་པ། ཁྱབ་པའི་དམིགས་པ། མཁས་པའི་
དམིགས་པའོ། །མཁས་པའི་དམིགས་པ་ལ་ཡང་། ཕུང་པོ་ལ་དམིགས་པ། ཁམས་ལ་
དམིགས་པ། སྐྱེ་མཆེད་ལ་དམིགས་པ། རྟེན་འབྲེལ་ལ་དམིགས་པ་སོགས་མཐའ་ཡས་
པར་གསུངས་སོ། །ཚུལ་འདིས་ནི་དེང་སང་རྒྱལ་བའི་གསུང་རབ་ཀྱི་བརྡ་ཆད་ལས་འགལ་
བ་འགའ་ཞིག་མིག་ཤེས་ལ་སྣང་བའི་གཟུགས་ལ་དམིགས་ནས་ཧར་སྒོམ་བྱེད་པ་རྣམས་ཀྱི་
ངང་ཚུལ་གསལ་བར་བསྟན་སྣང་སྟེ། ཏིང་ངེ་འཛིན་དབང་ཤེས་ལ་སྐྱེ་བ་མ་ཡིན་གྱི། ཡིད་
ཤེས་ཁོ་ན་ལ་སྐྱེ་བ་དང་། དེའི་དམིགས་པ་ཡང་དབང་ཤེས་ལ་སྣང་བའི་གཟུགས་མ་ཡིན་གྱི།
བློས་བཏགས་ཡིད་ཡུལ་ཁོ་ན་ཡིན་ནོ་ཞེས་འཕགས་པ་ཐོགས་མེད་ཀྱིས་གསལ་བར་
གསུངས་པ་འདིའོ། །འོ་ན་ཏིང་ངེ་འཛིན་གྱི་ཡུལ་དེ་ལ་ངེས་པར་ཡུལ་ཡང་དག་པ་ཞིག་
དགོས་སམ་སྙམ་ན། དེ་ནི་མ་ཡིན་ཏེ། ཡུལ་ཡང་དག་པ་དང་ཕྱིན་ཅི་ལོག་གང་ཡིན་ཡང་
ནང་དུ་ཡིད་ལ་བྱེད་པ་ཡང་དང་ཡང་དུ་གོམས་པར་བྱས་ན་ཡུལ་དེ་ལ་གསལ་སྣང་དང་མི་
རྟོག་པ་འབྱུང་སྟེ། རྣམ་འགྲེལ་ལས། དེ་ཕྱིར་ཡང་དག་ཡང་དག་མིན། །གང་གང་ཤིན་ཏུ་
གོམས་གྱུར་པ། །གོམས་པ་ཡོངས་སུ་རྫོགས་པ་ན། །དེ་གསལ་མི་རྟོག་བློ་འབྲས་ཅན། །
ཞེས་གང་གསུངས་པ་ལྟར་རོ། །
ཏིང་ངེ་འཛིན་གྱི་བྱེད་ལས་ཀྱི་ཁྱད་པར་ལ་ཤེས་པའི་རྟེན་བྱེད་པའི་ལས་ཅན་ཞེས་
གསུངས་པ་ནི། ནང་དུ་སེམས་མཉམ་པར་བཞག་པའི་ཞི་གནས་ལ་བརྟེན་ནས་སོ་སོར་
128



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
རྟོག་པའི་ཤེས་རབ་ཀྱིས་དཔྱད་པ་བྱས་པའི་མཐུས་ཇི་ལྟ་བ་དང་ཇི་སྙེད་པ་ལ་དམིགས་པའི་
ལྷག་མཐོང་འགྲུབ་པའི་དོན་ཏེ། སྤྱོད་འཇུག་ལས། ཞི་གནས་རབ་ཏུ་ལྡན་པའི་ལྷག་
མཐོང་གིས། །ཉོན་མོངས་རྣམ་པར་འཇོམས་པར་ཤེས་བྱས་ནས། །ཐོག་མར་ཞི་གནས་
བཙལ་བྱ་དེ་ཡང་ནི། །འཇིག་རྟེན་ཆགས་པ་མེད་ལ་མངོན་དགས་འགྲུབ། །ཅེས་དང་།
འདུལ་བ་ལུང་ལས་ཀྱང་ཚུལ་ཁྲིམས་ལ་བརྟེན་ནས་ཏིང་ངེ་འཛིན་དང་ཏིང་ངེ་འཛིན་ལ་
བརྟེན་ནས་ཤེས་རབ་ཀྱི་བསླབ་པ་སྐྱེ་བའི་ཚུལ་ཡང་དང་ཡང་དུ་གསུངས་པ་ལྟར་རོ། །དེ་
ལྟར་ན་གཞུང་ཆེན་མོ་འདི་དག་ནི་སྙིང་ནས་ཐར་པ་འདོད་པ་རྣམས་ཀྱིས་མན་ངག་གི་
མཆོག་ཏུ་གཟུང་བར་བྱའོ། ། །
ལྔ་པ་ཤེས་རབ་ཀྱི་ངོ་བོ་ནི། མངོན་པ་ཀུན་བཏུས་ལས། ཤེས་རབ་གང་ཞེ་ན།
བརྟག་པ་ཉིད་ཀྱི་དངོས་པོའི་ཆོས་རྣམས་ལ་རབ་ཏུ་རྣམ་པར་འབྱེད་པ་སྟེ། སོམ་ཉི་བཟློག་
པའི་ལས་ཅན་ནོ། །ཞེསགསུངས་པ་ལྟར། བརྟག་པར་བྱ་བའི་དངོས་པོ་རྣམས་ཀྱི་སྐྱོན་དང་
ཡོན་ཏན་སོ་སོར་རྣམ་པར་འབྱེད་པའི་རིག་པའོ། །ཤེས་རབ་ཀྱིས་བརྟག་པར་བྱ་བའི་ཡུལ་ནི།
དགེ་བ་དང༌། མི་དགེ་བ་དང་། ལུང་དུ་མ་བསྟན་པ་གསུམ་སྟེ། དེ་དག་གི་སྐྱོན་དང་ཡོན་
ཏན་སོ་སོར་རྣམ་པར་འབྱེད་པར་བྱེད་པའོ། །སྐྱོན་ཡོན་སོ་སོར་འབྱེད་པའི་རིགས་པའི་
ཚུལ་བཞི་ཡོད་དེ། བྱ་བ་བྱེད་པའི་རིགས་པ། ལྟོས་པའི་རིགས་པ། འཐད་པས་སྒྲུབ་པའི་
རིགས་པ། ཆོས་ཉིད་ཀྱི་རིགས་པའོ། །རིགས་པ་བཞི་པོ་དེས་དཔྱད་ནས་ངེས་པ་རྙེད་པ་ན་
ཐེ་ཚོམ་ཟློག་པར་འགྱུར་བས། འདིའི་བྱེད་ལས་ཀྱི་ཁྱད་པར་ལ་སོམ་ཉི་བཟློག་པའི་ལས་
ཅན་ཞེས་གསུངས་སོ། །དོན་འདི་དག་ལ་དགོངས་ནས་རྗེ་ཐམས་ཅད་མཁྱེན་པས། ཇི་
ལྟར་ཐོས་པའི་དོན་ལ་རིགས་པ་བཞིས། །ཉིན་དང་མཚན་དུ་ཚུལ་བཞིན་རབ་བརྟགས་ནས། །
129



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
བསམ་བྱའི་གནས་ལ་བསམ་ལས་བྱུང་བ་ཡི། །རྣམ་དཔྱོད་བློ་ཡིས་ཐེ་ཚོམ་ཆོད་པར་ཤོག །
ཅེས་གསུངས་སོ། །འདུན་པ་ལ་སོགས་པའི་སེམས་བྱུང་ལྔ་པོ་འདི་ལ་ཡུལ་ངེས་ཞེས་
བརྗོད་པའི་རྒྱུ་མཚན་ནི། སེམས་བྱུང་འདི་དག་གིས་ཡུལ་གྱི་ཁྱད་པར་རེ་བཟུང་ནས་འཛིན་
པར་བྱེད་པས་ན་ཡུལ་སོ་སོར་ངེས་པ་ཞེས་བརྗོད་པ་ཡིན་ནོ། །
གསུམ་པ་དགེ་བ་བཅུ་གཅིག་ནི། དད་པ། ངོ་ཚ་ཤེས་པ། ཁྲེལ་ཡོད་པ། མ་ཆགས་པ།
ཞེ་སྡང་མེད་པ། གཏི་མུག་མེད་པ། བརྩོན་འགྲུས། ཤིན་ཏུ་སྦྱངས་པ། བག་ཡོད་པ།
བཏང་སྙོམས། རྣམ་པར་མི་འཚེ་བ་རྣམས་སོ། །དང་པོ་དད་པའི་ངོ་བོ་ནི། མངོན་པ་ཀུན་
བཏུས་ལས། དད་པ་གང་ཞེ་ན། ཡོད་པ་ཉིད་དང་། ཡོན་ཏན་ཅན་དང་། ནུས་པ་རྣམས་ལ་
མངོན་པར་ཡིད་ཆེས་པ་དང་། དང་བ་དང་། འདོད་པ་སྟེ། འདུན་པའི་རྟེན་བྱེད་པའི་ལས་
ཅན་ནོ། །ཞེས་གསུངས་པ་ལྟར། ཡིད་ཆེས་དང་། དང་བ་དང་། འདོད་པ་གང་རུང་གི་རྣམ་
པ་ཅན་མ་དད་པའི་དངོས་ཀྱི་གཉེན་པོ་བྱེད་པའི་རིག་པ་ཞིག་གོ །དད་པ་དེ་ལ་དབྱེ་ན་རྣམ་
པ་གསུམ་སྟེ། དང་བའི་དད་པ། ཡིད་ཆེས་ཀྱི་དད་པ། མངོན་འདོད་ཀྱི་དད་པ་རྣམས་སོ། །
དང་པོ་དང་བའི་དད་པ་ནི། དཀོན་མཆོག་གསུམ་སོགས་ཡོན་ཏན་ཅན་གྱི་ཡོན་ཏན་མཐོང་
བས་སེམས་དང་བའོ། །འདི་ལ་དང་བ་ཞེས་བརྗོད་པ་ནི། དཔེར་ན་ཆུ་དྭངས་བྱེད་ཀྱི་ནོར་
བུ་ཆུ་རྙོག་པ་ཅན་གྱི་ནང་དུ་བཅུག་ན་དེ་མ་ཐག་ཆུའི་རྙོག་པ་དྭངས་པར་འགྱུར་བ་བཞིན་དུ།
དད་པ་འདི་རྒྱུད་ལ་སྐྱེས་ན་སེམས་ཀྱི་རྙོག་པ་དྭངས་ནས་རྟོགས་པའི་ཡོན་ཏན་ཐམས་ཅད་
རྒྱུད་སྐྱེ་རུང་དུ་འགྱུར་བའོ། །གཉིས་པ་ཡིད་ཆེས་ཀྱི་དད་པ་ནི། རྒྱལ་བས་གསུངས་པའི་
རྟེན་འབྲེལ་ལས་དང་འབྲས་བུའི་ཚུལ་སོགས་ལ་བསམས་ནས་ཡིད་ཆེས་རྙེད་པའོ། །
གསུམ་པ་མངོན་འདོད་ཀྱི་དད་པ་ནི། བདེན་པ་བཞིའི་ཚུལ་ལ་བསམས་ནས་སྡུག་
130



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
ཀུན་གཉིས་སྤང་བྱ་དང་། འགོག་ལམ་གཉིས་ཐོབ་བྱར་ངེས་ཤིང་། ཚུལ་བཞིན་འབད་ན་
ཐོབ་ནུས་པར་ཤེས་ནས་ངེས་པར་ཐོབ་པར་བྱའོ་སྙམ་པའི་དད་པ་ལྟ་བུའོ། །འདིར་དད་པ་
གསུམ་གྱི་མཚན་གཞི་ཙམ་རེ་ངོས་ཟིན་པ་ཡིན་གྱི་མཐའ་དག་འདིར་ཟད་པ་ནི་མ་ཡིན་ནོ། །
ད་ལྟ་འཇིག་རྟེན་ན་དགའ་བ་དང་དད་པ་གཉིས་གཅིག་ལྟ་བུར་སྨྲ་སྟེ། ཆང་ལ་དགའ་བ་ལ་
ཆང་ལ་དད་པ་ཞེས་བརྗོད་མོད། དགའ་བ་དང་དད་པ་གཉིས་གཅིག་པ་མ་ཡིན་ཏེ། དད་པ་
ནི་སེམས་བྱུང་དགེ་བའི་ངོ་བོ་ཡིན་ལ། དགའ་བ་ལ་ནི་དགེ་བ་དང་མི་དགེ་བའི་ཆ་གཉིས་
ཀ་ཡོད་དོ། །དེ་ཡང་ཞིབ་ཏུ་བཤད་ན་མུ་བཞི་ཡོད་དེ། དགའ་བ་ཡིན་ལ་དད་པ་མ་ཡིན་པ་དང་།
དད་པ་ཡིན་ལ་དགའ་བ་མ་ཡིན་པ་དང་། གཉིས་ཀ་ཡིན་པ་དང༌། གཉིས་ཀ་མ་ཡིན་པ་
རྣམས་སོ། །དང་པོ་དགའ་བ་ཡིན་ལ་དད་པ་མ་ཡིན་པ་ནི། རང་གི་བུ་དང་ཆུང་མ་སོགས་
ལ་དགའ་བ་དང་། ཆང་དང་ཕྱི་དྲོའི་ཁ་ཟས་སོགས་ཉེས་པའི་གནས་ལ་དགའ་བ་ལྟ་བུའོ། །
གཉིས་པ་དད་པ་ཡིན་ལ་དགའ་བ་མ་ཡིན་པ་ནི། སྡུག་བསྔལ་འཁོར་བའི་ཉེས་
དམིགས་ལ་གཏིང་ནས་འཇིགས་ཤིང་ཡིད་ཆེས་པའི་དད་པ་ལྟ་བུའོ། །དགའ་དད་གཉིས་
ཀ་ཡིན་པ་ནི། དགེ་བའི་བཤེས་གཉེན་གྱི་ཡོན་ཏན་དང་དཀར་པོའི་ལས་འབྲས་ཀྱི་ཕན་
ཡོན་བསམས་པས་གཏིང་ནས་ཡིད་ཆེས་ཤིང་དགའ་བའི་དད་པ་ལྟ་བུའོ། །གཉིས་ཀ་མ་
ཡིན་པ་ནི་ཁོང་ཁྲོ་དང་སྡུག་བསྔལ་སོགས་སོ། །འོ་ན་དགའ་བ་དང་གུས་པ་གཉིས་གཅིག་
གམ་མི་གཅིག་སྙམ་ན། དེ་ཡང་འཇིག་རྟེན་ན་གཅིག་པ་ལྟ་བུར་གླེང་མོད། དོན་ལ་གཅིག་
པ་མ་ཡིན་ཏེ། དགེ་བའི་བཤེས་གཉེན་ལ་དགའ་བ་དད་པ་ཡིན་ལ། བཤེས་གཉེན་ལ་གུས་
པ་ནི་དེའི་དྲིན་བསམས་ནས་ངོ་ཚ་ཤེས་ཤིང་གཅེས་སྤྲས་སུ་བྱེད་པ་ཡིན་པས་རྒྱུད་ལ་སྐྱེ་བ་
ན་སེམས་བྱུང་སོ་སོ་ཡིན་ནོ། །ཚུལ་འདི་དག་ནི་གཞུང་ཆེན་མོ་ནས་འབྱུང་བ་ལྟར་སོ་སོར་
131



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རྟོག་པའི་ཤེས་རབ་ཀྱིས་ཞིབ་ཏུ་དཔྱད་དེ་བློ་ཁ་ནང་དུ་ལོག་ནས་རྒྱུད་ལ་སྐྱེ་ཚུལ་ཞིབ་ཏུ་
བརྟགས་ན་ཤེས་པར་འགྱུར་གྱི། ཚིག་ཙམ་གྱིས་ཤེས་པར་ནུས་པ་མ་ཡིན་ནོ། །དོན་འདི་
དག་ལ་དགོངས་ནས་རྗེ་ཐམས་ཅད་མཁྱེན་པས་སྙིང་ནས་ཉམས་ལེན་བྱེད་པ་ལ་དགེ་བའི་
བཤེས་གཉེན་མཁས་པ་ལ་བརྟེན་ཏེ་གསུང་རབ་ཀྱི་དོན་ལ་མང་དུ་ཐོས་པ་དགོས་སོ་ཞེས་
ཡང་དང་ཡང་དུ་དཀའ་སྩལ་བ་ཡིན་གྱི། དེང་སང་གི་སྐྱེ་བོ་བླུན་པོ་བློ་གྲོས་ཀྱི་ནོར་གྱིས་
དབུལ་ཞིང་བསོད་ནམས་དམན་པ་དག་ལ་ནི་གཞུང་ལུགས་ཆེན་མོ་འདི་དག་གི་གཏམ་
བཤད་ན་དུག་སྦྲུལ་གྱིས་གླ་རྩིའི་དྲི་ཚོར་བ་དང༌། བྱིས་པ་ཆུང་ངུས་མཚོའི་ཀློང་འཁོར་
མཐོང་བ་ལྟར་འཇིགས་ཤིང་སྐྲག་ནས་སླར་ཡང་དེ་ལས་རྒྱང་རིང་དུ་བྱོན་པར་འགྱུར་ལ།
འཕགས་ཡུལ་གྱི་མཁས་གྲུབ་ཆེན་པོ་འདི་རྣམས་ཀྱི་གསུང་ལ་གདམས་པའི་མཐིལ་དུ་
མཐོང་བ་ཉིན་མོའི་སྐར་མ་ལྟར་སྣང་ངོ༌། །འདིར་དད་པའི་བྱེད་ལས་ལ་འདུན་པའི་རྟེན་
བྱེད་པའི་ལས་ཅན་ཞེས་གསུངས་པ་ནི། གོང་དུ་བཤད་པ་ལྟར་ཡོན་ཏན་ཐམས་ཅད་ཀྱི་རྒྱུ་
བརྩོན་འགྲུས་དང་། བརྩོན་འགྲུས་སྐྱེ་བ་ལ་དོན་གཉེར་གྱི་འདུན་པ་དགོས་ཤིང་། འདུན་པ་
སྐྱེ་བ་ལ་ཡོན་ཏན་མཐོང་ཞིང་ཡིད་ཆེས་པའི་དད་པ་དགོས་པས་དད་པ་ཡོན་ཏན་ཐམས་
ཅད་ཀྱི་གཞིར་གསུང་རབ་དགོངས་འགྲེལ་དང་བཅས་པ་ནས་ལན་གཅིག་མིན་པར་
བསྔགས་པ་ཡིན་ནོ། །
དེ་ལྟར་ཡང་དཀོན་མཆོག་ཏ་ལ་ལའི་གཟུངས་ལས། དད་པ་སྔོན་འགྲོ་མ་ལྟར་སྐྱེད་
པ་སྟེ། །ཡོན་ཏན་ཐམས་ཅད་སྲུང་ཞིང་འཕེལ་བར་བྱེད། །དོགས་པ་སེལ་ཞིང་ཆུ་བོ་རྣམས་
ལས་སྒྲོལ། །དད་པ་བདེ་ལེགས་གྲོང་ཁྱེར་མཚོན་བྱེད་ཡིན། །དད་པ་རྙོག་པ་མེད་ཅིང་
སེམས་དང་བྱེད། །ང་རྒྱལ་སྤོང་ཞིང་གུས་པའི་རྩ་བ་ཡིན། དད་པ་ནོར་དང་གཏེར་དང་རྐང་
132



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
པའི་མཆོག །ལག་པ་བཞིན་དུ་དགེ་སྡུད་རྩ་བ་ཡིན། །ཞེས་དང་། ཆོས་བཅུ་པ་ལས་ཀྱང་།
གང་གིས་འདྲེན་པ་ངེས་འབྱུང་ལ། །དད་པ་ཐེག་པའི་མཆོག་ཡིན་ཏེ། །དེ་ཕྱིར་བློ་དང་ལྡན་
པའི་མིས། །དད་པའི་རྗེས་སུ་འབྲང་བ་བསྟེན། །མ་དད་པ་ཡི་མི་དག་ལ། །དཀར་པོའི་
ཆོས་རྣམས་མི་སྐྱེ་སྟེ། །ས་བོན་མེ་ཡིས་ཚིག་པ་ལ། །མྱུ་གུ་སྔོན་པོ་ཇི་བཞིན་ནོ། །ཞེས་
དཀར་ཆོས་ཐམས་ཅད་དད་པའི་རྗེས་སུ་འགྲོ་བར་གསུངས་ཤིང་། བསླབ་བཏུས་ལས་ཀྱང་།
དད་པའི་རྩ་བར་བརྟན་བྱས་ལ། །ཞེས་དད་པ་ལམ་ཐམས་ཅད་ཀྱི་རྩ་བར་གསུངས་ཤིང༌།
བདག་ཉིད་ཆེན་པོ་མགོན་པོ་ཀླུ་སྒྲུབ་ཀྱིས་ཀྱང་དད་པ་ལམ་ཐམས་ཅད་ཀྱི་གཞིར་ནན་ཏན་
དུ་གསུངས་སོ། །དོན་འདི་དག་ལ་དགོངས་ནས་རྗེ་ཐམས་ཅད་མཁྱེན་པས་བྱང་ཆུབ་ལམ་
གྱི་རིམ་པའི་ས་བཅད་དུ་ཡང་རྩ་བ་དད་པ་སྤྱད་པ་ཞེས་བྱ་བ་དང་། བདེ་ལེགས་ཐམས་ཅད་
ཀྱི་རྩ་བ་ཡིད་ཆེས་ཀྱི་དད་པ་ཞེས་གསུངས་སོ། །
གཉིས་པ་ངོ་ཚ་ཤེས་པ་ནི། མངོན་པ་ཀུན་བཏུས་ལས། ངོ་ཚ་ཤེས་པ་གང་ཞེ་ན།
བདག་ཉིད་ལས་ཁ་ན་མ་ཐོ་བ་ལ་འཛེམ་པ་སྟེ། ཉེས་པར་སྤྱོད་པ་ལེགས་པར་སྡོམ་པའི་
རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། རང་རྒྱུ་མཚན་དུ་བྱས་ནས་ཁ་ན་མ་ཐོ་
བ་ལ་འཛེམ་པའོ། །གསུམ་པ་ཁྲེལ་ཡོད་པ་ནི། མངོན་པ་ཀུན་བཏུས་ལས། ཁྲེལ་ཡོད་པ་
གང་ཞེ་ན། གཞན་ལས་ཁ་ན་མ་ཐོ་བ་ལ་འཛེམ་པ་སྟེ། དེ་ཉིད་ཀྱི་ལས་ཅན་ནོ། །ཞེས་
གསུངས་པ་ལྟར། གཞན་རྒྱུ་མཚན་དུ་བྱས་ནས་ཉེས་སྤྱོད་ལ་འཛེམ་པའོ། །ངོ་ཚ་དང་ཁྲེལ་
ཡོད་གཉིས་ཀྱི་ཁྱད་པར་ནི་གཉིས་ཀ་ཉེས་སྤྱོད་ལ་འཛེམ་པར་འདྲ་ཡང་། ངོ་ཚ་ནི་ཉེས་
སྤྱོད་ལ་འཇུག་ཏུ་ཉེ་བ་ན་འདི་ནི་བདག་གི་བྱ་བའི་ཆ་མ་ཡིན་ནོ་སྙམ་ནས་འཛེམ་པ་དང་།
ཁྲེལ་ཡོད་ནི་ཉེས་པ་ལ་འཇུག་ཏུ་ཉེ་བ་ན་གཞན་གྱིས་སྨད་ན་མི་རུང་ངོ་སྙམ་ནས་གཞན་རྒྱུ་
133



)
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
མཚན་དུ་བྱས་ཏེ་འཛེམ་པའོ། །འདིའི་འཛེམ་ཡུལ་གྱི་གཙོ་བོ་ནི་བླ་མ་དང་སྟོན་པ་སོགས་
ཐུགས་ཁྲེལ་གྱི་དོགས་ནས་འཛེམ་པའོ། །འདི་གཉིས་ཀྱི་བྱེད་ལས་ལ་ཉེས་སྤྱོད་ལེགས་
པར་སྡོམ་པའི་རྟེན་བྱེད་པའི་ལས་ཅན་ནོ་ཞེས་གསུངས་པ་ནི། ལུས་ངག་ཡིད་གསུམ་གྱི་
ཉེས་སྤྱོད་སྡོམ་པ་ལ་ངོ་ཚ་དང་ཁྲེལ་ཡོད་གཉིས་ངེས་པར་དགོས་པའི་དོན་ཏེ། ངོ་ཚ་དང་
ཁྲེལ་ཡོད་གཉིས་མེད་ན་ཉེས་སྤྱོད་གང་ཡང་སྡོམ་མི་ནུས་ཏེ་རང་གི་ངོས་ནས་རྣམ་སྨིན་ལ་
འཇིགས་པ་དང་བླ་མ་དང་སྟོན་པ་སོགས་ཐུགས་ཁྲེལ་གྱི་དོགས་པ་མེད་ན་ཉེས་སྤྱོད་འགོག་
པའི་ཐབས་མེད་པས་སོ། །
བཞི་པ་མ་ཆགས་པ་ནི། མངོན་པ་ཀུན་བཏུས་ལས། མ་ཆགས་པ་གང་ཞེ་ན། སྲིད་
པ་དང་སྲིད་པའི་ཡོ་བྱད་རྣམས་ལ་ཆགས་པ་མེད་པ་སྟེ། ཉེས་པར་སྤྱོད་པ་ལ་མི་འཇུག་པའི་
རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། ཡིད་འབྱུང་ཞིང་ཆགས་པ་མེད་པའི་
རིག་པའོ། །ལྔ་པ་ཞེ་སྡང་མེད་པ་ནི། མངོན་པ་ཀུན་བཏུས་ལས། ཞེ་སྡང་མེད་པ་གང་ཞེ་ན།
སེམས་ཅན་རྣམས་དང་། སྡུག་བསྔལ་དང་། སྡུག་བསྔལ་གྱི་གནས་ཀྱི་ཆོས་རྣམས་ལ་ཀུན་
ནས་མནར་སེམས་པ་མེད་པ་སྟེ། ཉེས་པར་སྤྱོད་པ་ལ་མི་འཇུག་པའི་རྟེན་བྱེད་པའི་ལས་
ཅན་ནོ། །ཞེས་གསུངས་པ་ལྟར་ཞེ་སྡང་སྐྱེ་བའི་ཡུལ་གསུམ་གང་རུང་ལ་དམིགས་ནས་ཞེ་
སྡང་སྐྱེ་བ་བཅོམ་ཞིང་། ཀུན་ནས་མནར་སེམས་མེད་པའི་རིག་པའོ། །དྲུག་པ་གཏི་མུག་
མེད་པ་ནི། མངོན་པ་ཀུན་བཏུས་ལས། གཏི་མུག་མེད་པ་གང་ཞེ་ན། རྣམ་པར་སྨིན་པ་
ལས་སམ། ལུང་ལས་སམ། བསམ་པ་ལས་སམ། རྟོགས་པ་ལས་ཤེས་ཤིང་སོ་སོར་
བརྟགས་པ་སྟེ། ཉེས་པར་སྤྱོད་པ་ལ་མི་འཇུག་པའི་རྟེན་བྱེད་པའི་ལས་ཅན་ནོ། །ཞེས་
གསུངས་པ་ལྟར། སྐྱེས་ཐོབ་དང་སྦྱོར་བྱུང་གང་རུང་གི་རྒྱུ་ལས་གཏི་མུག་གི་གཉེན་པོ་བྱེད་
134



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
ནུས་པའི་སོ་སོར་རྟོག་པའི་ཤེས་རབ་བོ། །སེམས་བྱུང་འདི་གསུམ་ནི་དགེ་བའི་ཆོས་ཐམས་
ཅད་ཀྱི་རྩ་བ། ཉེས་སྤྱོད་ཐམས་ཅད་འགོག་པའི་ཐབས། ལམ་ཐམས་ཅད་ཀྱི་ཡང་སྙིང་པོ་
ལྟ་བུ་ཡིན་ཏེ། ས་ལམ་ཐམས་ཅད་དུག་གསུམ་བག་ཆགས་དང་བཅས་པ་སྤོང་བའི་ཆེད་དུ་
ཡིན་ཞིང་། ཉེས་སྤྱོད་ཐམས་ཅད་རྒྱུ་དུག་གསུམ་གང་རུང་རེ་ལས་ངེས་པར་འབྱུང་བས་
འདིའི་བྱེད་ལས་ལ་ཡང་ཉེས་སྤྱོད་ལེགས་པར་སྡོམ་པའི་རྟེན་བྱེད་པའི་ལས་ཅན་ཞེས་
གསུངས་པ་ཡིན་ནོ། །འདི་དག་གི་གསལ་བའི་དབྱེ་བ་མཐའ་ཡས་ཏེ། རྒྱས་པར་བྱས་ན་ས་
ལམ་ཐམས་ཅད་འདིར་འདུ་བས་སོ། །དེ་ཡང་མ་ཆགས་པ་ལ་ཚེ་འདི་ལ་མ་ཆགས་པར་ཚེ་
འདི་ལས་བློ་ལོག་སྟེ་ཕྱི་མ་དོན་དུ་གཉེར་བ་སྐྱེས་བུ་ཆུང་ངུའི་བསམ་པ་དང་། སྲིད་པའི་ཕུན་
ཚོགས་མཐའ་དག་ལ་མ་ཆགས་པར་ཞེན་པ་གཏིང་ནས་ལོག་པ་སྐྱེས་བུ་འབྲིང་གི་བསམ་པ་དང་།
སྲིད་ཞི་གཉིས་ཀའི་མཐའ་ལ་མ་ཆགས་པར་མི་གནས་པའི་མྱང་འདས་དོན་དུ་གཉེར་བ་
སྐྱེས་བུ་ཆེན་པོའི་བསམ་པ་སྟེ། འདི་ལྟར་དུ་བཤད་ན་གསུང་རབ་ཐམས་ཅད་འདིར་འཆད་
དགོས་པར་འགྱུར་པས་ག་ལ་ནུས། རྣམ་དཔྱོད་ཅན་རྣམས་ལ་སྒོ་ཙམ་ཞིག་བསྟན་པ་ཡིན་ནོ། །
དེ་བཞིན་དུ་ཞེ་སྡང་མེད་པ་དང་། གཏི་མུག་མེད་པ་ལ་ཡང་དེ་དང་འདྲའོ། །འདིར་གཏི་
མུག་མེད་པ་ནི་སོ་སོར་རྟོག་པའི་ཤེས་རབ་ཡིན་ཞིང་། དེ་ལ་སྐྱེ་བས་ཐོབ་པ་དང་སྦྱོར་བྱུང་
གཉིས་ལས། སྐྱེས་ཐོབ་ནི་སྔོན་གྱི་ལས་ཀྱི་རྣམ་པར་སྨིན་པ་ལས་ཆ་འདིའི་རྐྱེན་ལ་མི་ལྟོས་
པར་འབྱུང་བས་རྣམ་པར་སྨིན་པ་ལས་ཞེས་གསུངས་སོ། །
སྦྱོར་བྱུང་ལ་ཐོས་པ་ལས་བྱུང་བ་དང་། བསམ་པ་ལས་བྱུང་བ་དང་། སྒོམ་པ་ལས་
བྱུང་བ་གསུམ་མོ། །ཐོས་པ་ལས་བྱུང་བའི་ཤེས་རབ་ཀྱིས་གང་ལ་ཐོས་པ་བྱ་བའི་གཞི་ནི་
རྒྱལ་བའི་གསུང་རབ་དགོངས་འགྲེལ་དང་བཅས་པ་ཡིན་ལ། སྟོན་པའི་གསུང་རབ་དེ་ལ་
135



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཡན་ལག་བཅུ་གཉིས་སུ་ཡོད་དེ། མདོའི་སྡེ་དང་དབྱངས་ཀྱིས་བསྙད་པའི་སྡེ་དང་། ལུང་དུ་
བསྟན་པའི་སྡེ་དང་། ཚིགས་སུ་བཅད་པའི་སྡེ་དང་། ཆེད་དུ་བརྗོད་པའི་སྡེ་དང༌། གླེང་
གཞིའི་སྡེ་དང༌། རྟོགས་པ་བརྗོད་པའི་སྡེ་དང་། དེ་ལྟ་བུ་བྱུང་བའི་སྡེ་དང༌། སྐྱེས་པའི་
རབས་ཀྱི་སྡེ་དང་། ཤིན་ཏུ་རྒྱས་པའི་སྡེ་དང་། རྨད་དུ་བྱུང་བའི་ཆོས་ཀྱི་སྡེ་དང་། གཏན་ལ་
དབབ་པ་བསྟན་པའི་སྡེའོ། །འདི་དག་སོ་སོའི་ངོས་འཛིན་དང་གཙོ་བོར་བརྗོད་བྱ་གང་སྟོན་
རྣམས་ཞིབ་ཏུ་བཤད་ན་ཡི་གེ་ཆེས་མང་བར་འགྱུར་པས་འདིར་མ་བྲིས་སོ། །གསུང་རབ་
ཡན་ལག་བཅུ་གཉིས་པོ་དེ་ཡང་ཡན་ལག་དགུར་འདུ་བར་སློབ་དཔོན་ཟླ་བ་གྲགས་པས་
གསུངས་ལ། དེ་ནི་གླེང་གཞི་གཙོ་འཁོར་བཞི་གཅིག་ཏུ་བྱས་ནས་དགུར་བསྡུས་པའོ། །
དགུ་པོ་དེ་ཡང་བསྡུ་ན་གསུམ་དུ་འདུ་སྟེ། མདོ་སྡེའི་སྡེ་སྣོད། འདུལ་བའི་སྡེ་སྣོད། མངོན་
པའི་སྡེ་སྣོད་གསུམ་མོ། །སྡེ་སྣོད་གསུམ་པོ་དེའི་བརྗོད་བྱའི་གཙོ་བོ་ནི་བསླབ་པ་གསུམ་
ཡིན་ལ། དེ་ཡང་འདུལ་བའི་སྡེ་སྣོད་ཀྱི་བརྗོད་བྱའི་གཙོ་བོ་ཚུལ་ཁྲིམས་ཀྱི་བསླབ་པ་དང་།
མདོ་སྡེའི་སྣོད་ཀྱི་བརྗོད་བྱའི་གཙོ་བོ་ཏིང་ངེ་འཛིན་གྱི་བསླབ་པ་དང་། མངོན་པའི་སྡེ་སྣོད་
ཀྱི་སྣོད་ཀྱི་བརྗོད་བྱའི་གཙོ་བོ་ཤེས་རབ་ཀྱི་བསླབ་པ་ཡིན་པར་གསུངས་པ་མང་ཞིང་། ཡང་
མངོན་པ་ཀུན་བཏུས་ལས་ནི་བསླབ་པ་གསུམ་ཆ་མཉམ་དུ་སྟོན་པ་མདོ་སྡེའི་སྡེ་སྣོད་དང་།
ཚུལ་ཁྲིམས་ཀྱི་བསླབ་པ་དང་ཏིང་ངེ་འཛིན་གྱི་བསླབ་པ་གཉིས་འདུལ་བའི་སྡེ་སྣོད་དུ་
བསྟན་ཅིང་། ཤེས་རབ་ཀྱི་བསླབ་པ་མངོན་པའི་སྡེ་སྣོད་ཀྱིས་བསྟན་པར་གསུངས་ཏེ། དེའི་
དགོངས་པ་ནི་འདུལ་བའི་བཅས་མཚམས་ལ་དྲན་ཤེས་ཚུལ་བཞིན་དུ་བསྟེན་ནས་བསྲུངས་
ན་དེ་ཉིད་ཀྱིས་བྱིང་རྒོད་ལེགས་པར་འགོག་ནུས་པས་ཏིང་ངེ་འཛིན་སྐྱེ་བའི་ཐབས་མཆོག་
ཏུ་གྱུར་པ་ཡིན་པ་ལ་དགོངས་ཏེ། དེང་སང་འདི་ལྟ་བུའི་ལམ་གྱི་རིམ་པ་རྣམས་ལ་གོ་ཡུལ་
136



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
ཆགས་པ་ཤིན་ཏུ་དཀོན་ནོ། །
དེ་ལྟར་གང་ལ་ཐོས་པ་བྱ་བའི་གཞི་སྡེ་སྣོད་གསུམ་དགོངས་འགྲེལ་དང་བཅས་པ་ལ་
མང་དུ་ཐོས་པ་བཙལ་ཞིང་། ཐོས་པའི་དོན་ལ་རིགས་པ་བཞིས་ཡང་དང་ཡང་དུ་དཔྱད་ཅིང་
ངེས་ཤེས་བསྐྱེད། བསམ་བྱུང་གིས་ངེས་ཤེས་རྙེད་པའི་དོན་དེ་ཉིད་ལ་དཔྱད་སྒོམ་དང་
འཇོག་སྒོམ་གཉིས་ཀྱི་སྒོ་ནས་ལམ་ཆ་ཚང་ལ་ཉམས་ལེན་བྱེད་པ་ནི་ཤིང་རྟ་ཆེན་པོ་རྣམས་
ཀྱི་བཞེད་པ་ཡིན་པས་བློ་གྲོས་དང་ལྡན་པ་རྣམས་ཀྱིས་རྒྱལ་བ་དགྱེས་པའི་ལམ་གྱི་ཚུལ་དེ་
ལྟ་བུ་ལ་འཇུག་པར་རིགས་ཀྱིས། སོ་སོ་རྟོག་པའི་ཤེས་རབ་ཀྱི་རྒྱུ་དམ་པ་མང་དུ་ཐོས་པ་
དོར་ནས་ལུག་ལྟར་ལྐུག་པའི་བླུན་རྨོངས་དག་གི་རྗེས་སུ་འབྲངས་ཏེ་གང་ཡང་མ་བསམས་
པར་བག་ཡང་སོས་གདལ་དུ་གནས་པ་ལ་སེམས་བཟང་བ་དང་ཆོས་བྱས་པ་དང་སྒྲུབ་པ་
བྱས་པ་སོགས་སུ་རློམ་ན་རང་གི་དལ་བའི་རྟེན་བཟང་པོ་ཆུད་ཟོས་ཤིང་སྐལ་པ་མཉམ་པ་
གཞན་ཡང་ཕུང་བར་འགྱུར་པ་དང་བསྟན་པ་ཉམས་པའི་རྐྱེན་དུའང་ཆེ་བས་བདག་ལེགས་
སུ་འདོད་པ་དག་གིས་ནི་གོང་དུ་བཤད་པ་ལྟར་སོ་སོར་རྟོག་པའི་ཤེས་རབ་ཀྱི་ཚུལ་ལ་སྙིང་
ནས་མོས་པར་བྱའོ། །དེ་ལྟར་ཡང་མདོ་སྡུས་པ་ལས། དམུས་ལོང་དམིགས་བུ་མེད་པ་བྱེ་བ་
བྲག་ཁྲིག་རྣམས། །ལམ་ཡང་མི་ཤེས་གྲོང་ཁྱེར་འཇུག་པར་ག་ལ་འགྱུར། །ཤེས་རབ་མེད་
ན་མིག་མེད་ཕ་རོལ་ཕྱིན་ལྔ་འདི། དམིགས་བུ་མེད་པས་བྱང་ཆུབ་རེག་པར་ནུས་མ་ཡིན། །
གང་ཚེ་ཤེས་རབ་ཀྱིས་ནི་རབ་ཏུ་ཟིན་གྱུར་པ། །དེ་ཚེ་མིག་རྙེད་གྱུར་ཅིང་འདི་ཡི་མིང་འཐོབ་བོ། །
ཞེས་དང་། རྗེ་བཙུན་བྱམས་པས་ཀྱང་། འཁོར་གསུམ་རྣམ་པར་རྟོག་པ་དག །དེ་ནི་ཤེས་
བྱའི་སྒྲིབ་པར་འདོད། །སེར་སྣ་ལ་སོགས་རྣམ་རྟོག་གང་། །དེ་ནི་ཉོན་མོངས་སྒྲིབ་པར་འདོད། །
ཤེས་རབ་ལས་ཞན་འདི་དག་ནི། །སྤོང་རྒྱུ་གཞན་མེད་དེ་ཡི་ཕྱིར། །ཤེས་རབ་མཆོག་ཡིན་
137



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དེ་གཞི་ནི། །ཐོས་པ་དེ་ཕྱིར་ཐོས་པ་མཆོག །ཅེས་དང་། སློབ་དཔོན་དཔའ་བོས་ཀྱང་།
ཐོས་ཉུང་དམུས་ལོང་སྒོམ་པའི་ཚུལ་མི་ཤེས། །དེ་མེད་དེས་ཀོ་ཅི་ཞིག་བསམ་པར་བྱ། །དེ་
བས་ཐོས་ལ་བརྩོན་བྱ་དེ་རྒྱུ་ལས། བསམས་བཞིན་བསྒོམས་པས་ཤེས་རབ་ཡངས་པ་འབྱུང་། །
ཞེས་དང་། མཁས་མཆོག་དབྱིག་གཉེན་གྱིས་ཀྱང་། ཚུལ་གནས་ཐོས་དང་བསམ་ལྡན་པས། །
སྒོམ་པ་ལ་ནི་རབ་ཏུ་སྦྱོར། །ཞེས་སོགས་གསུང་རབ་དགོངས་འགྲེལ་དང་བཅས་པ་ནས་
ཡང་དང་ཡང་དུ་གསུངས་སོ། །བདུན་པ་བརྩོན་འགྲུས་ནི། མངོན་པ་ཀུན་བཏུས་ལས།
བརྩོན་འགྲུས་གང་ཞེ་ན། གོ་ཆ་དང༌། སྦྱོར་བ་དང༌། མི་འགོད་པ་དང༌། མི་ལྡོག་པ་དང་།
ཆོག་པར་མི་འཛིན་པ་ལ་སེམས་མངོན་པར་སྤྲོ་བ་སྟེ། དགེ་བའི་ཕྱོགས་ཡོངས་སུ་རྫོགས་
པར་བྱེད་པ་དང་། ཡོངས་སུ་སྒྲུབ་པའི་ལས་ཅན་ནོ། །ཞེས་གསུངས་པ་ལྟར། དགེ་བ་ལ་
སེམས་མངོན་པར་སྤྲོ་བ་ནི་བརྩོན་འགྲུས་སོ། །
དེ་ལྟར་ཡང་སློབ་དཔོན་དབྱིག་གཉེན་གྱིས། བརྩོན་འགྲུས་གང་ཞེ་ན། ལེ་ལོའི་
གཉེན་པོ་སྟེ། དགེ་བ་ལ་སེམས་མངོན་པར་སྤྲོ་བའོ། །ཞེས་དང་། སྤྱོད་འཇུག་ལས་ཀྱང་།
བརྩོན་གང་དགེ་བ་ལ་སྤྲོ་བའོ། །ཞེས་གསུངས་པ་ལྟར་རོ། །ད་ལྟ་འཇིག་རྟེན་ན་རྩོལ་བ་
བྱེད་པ་ཐམས་ཅད་ལ་བརྩོན་འགྲུས་བྱེད་པ་ཞེས་བརྗོད་མོད། འཇིག་རྟེན་གྱི་ཞིང་ལས་
སོགས་ཚེ་འདི་འབའ་ཞིག་གི་ཆེད་དུ་འབད་པ་རྣམས་ནི་བརྩོན་འགྲུས་མ་ཡིན་པར་གོང་གི་
ལུང་དེ་དག་གིས་བསྟན་ཏེ། བརྩོན་འགྲུས་ནི་དགེ་བ་ལ་སྤྲོ་བ་ཡིན་པར་གསུངས་ཤིང་། ཚེ་
འདིའི་བྱ་གཞག་ལ་འབད་པ་ནི་བརྩོན་འགྲུས་ཀྱི་མི་མཐུན་ཕྱོགས་བྱ་བ་ངན་ཞེན་ཞེས་བྱ་བ་
དེ་ཡིན་ནོ། །བརྩོན་འགྲུས་ལ་དབྱེ་ན། གོ་ཆའི་བརྩོན་འགྲུས། དགེ་བ་ཆོས་སྡུད་ཀྱི་
བརྩོན་འགྲུས། སེམས་ཅན་དོན་བྱེད་ཀྱི་བརྩོན་འགྲུས་གསུམ་དུ་བྱང་ཆུབ་ལམ་རིམ་ཆེན་
138



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
པོ་ལས་བཤད་ལ། མངོན་པ་ཀུན་ལས་བཏུས་ལས་ནི་ལྔར་བཤད་དེ། གོ་ཆའི་བརྩོན་
འགྲུས་དང༌། སྦྱོར་བའི་བརྩོན་འགྲུས་དང༌། མི་འགོང་པའི་བརྩོན་འགྲུས་དང༌། མི་ལྡོག་
པའི་བརྩོན་འགྲུས་དང་། ཆོག་པར་མི་འཛིན་པའི་བརྩོན་འགྲུས་རྣམས་སོ། །དང་པོ་གོ་ཆའི་
བརྩོན་འགྲུས་ནི། དགེ་བའི་བྱ་བ་ལ་འཇུག་པའི་སྔོན་རོལ་ནས་སེམས་ཀྱི་སྤྲོ་བ་སྔོན་དུ་
འགྲོ་བའི་བསམ་པའི་གོ་ཆ་ཆེན་པོ་གྱོན་པར་བྱེད་དེ། དེ་ཡང་ཕར་ཕྱིན་བསྡུས་པ་ལས། སྔ་
ཕྱིར་འཁོར་བའི་མཐའ་དང་མཉམ་ཙམ་དུ། །རྒྱ་ཆེ་རིང་བའི་ཉིན་དང་མཚན་གྱུར་ལ། །དེ་
འདྲ་བསགས་པའི་ལོར་གྱུར་དུས་རིང་བའི། །བསྐལ་པ་རྒྱ་མཚོའི་ཆུ་ཐིགས་གྲངས་སྙེད་ཀྱིས། །
བྱང་ཆུབ་མཆོག་གི་སེམས་གཅིག་སྐྱེ་འགྱུར་ལ། །དེ་འདྲའི་རྣམ་པས་ཚོགས་གཞན་རེ་རེ་ཞིང་། །
སྒྲུབ་དགོས་གྱུར་ཀྱང་སྙིང་རྗེས་སྐྱོ་བ་མེད། །བྱང་ཆུབ་དམ་པ་སྒྱིད་ལུག་མེད་པར་བསྒྲུབ། །
འཁོར་ཚེ་རང་གི་སྡུག་བསྔལ་སེམས་བཏང་ཞིང་། །གོ་ཆ་བརྟེན་པ་དཔག་ཡས་དེ་བསྐྱེད་ན། །
བརྟུལ་ཞུགས་དཔའ་པོ་སྙིང་རྗེའི་ངང་ཅན་ལ། ཡང་དག་བླངས་པ་དང་པོ་ཡིན་པར་བརྗོད། །
ཅེས་གསུངས་པ་ལྟར་རོ། །
གཉིས་པ་སྦྱོར་བའི་བརྩོན་འགྲུས་ནི། སྦྱོར་བས་ཉམས་སུ་ལེན་པ་ན་སེམས་སྤྲོ་བ་སྟེ།
དེ་ལ་རྟག་སྦྱོར་དང་གུས་སྦྱོར་གཉིས་སུ་ཡོད་དོ། །གསུམ་པ་མི་འགོང་བའི་བརྩོན་འགྲུས་ནི།
དགེ་བ་ལ་འཇུག་པ་ན་བདག་འདྲ་བས་འདི་ལྟ་བུ་ག་ལ་ནུས་སྙམ་དུ་སེམས་ཞུམ་པར་མི་
བྱེད་པར་སྤྲོ་བ་བསྐྱེད་པ་སྟེ། སྐྱེས་རབས་ལས། ཞུམ་པས་ཕོངས་ལས་ཐར་ལ་མི་ཕན་གྱི། །དེ་
བས་མྱ་ངན་གདུང་བར་མ་བྱེད་པར། །དགོས་པའི་དོན་སྒྲུབ་མཁས་ལ་བརྟེན་བྱས་ན། །
རབ་ཏུ་དཀའ་བའང་སླ་བས་ཐར་པར་འགྱུར། །དེ་བས་འཇིགས་ཤིང་མི་དགའ་མ་བྱེད་པར། །
ཇི་ལྟར་བྱ་བའི་ཐབས་ཀྱིས་དགོས་པ་སྒྲུབས། །མཁས་པའི་གཟི་བརྗིད་བརྟན་པས་
139



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
གཟེངས་བསྟོད་ན། །དོན་རྣམས་ཐམས་ཅད་འགྲུབ་པ་ལག་ན་ཡོད། །ཅེས་གསུངས་པ་
ལྟར་རོ། །
བཞི་པ་མི་ལྡོག་པའི་བརྩོན་འགྲུས་ནི། དགེ་བའི་བྱ་བ་ལ་འཇུག་པའི་ཚེ་རྐྱེན་གཞན་
གྱིས་སྒྱུར་མི་ཐུབ་པར་སེམས་སྤྲོ་བ་མཐར་ཕྱིན་པར་བྱེད་པའོ། །དེ་ཡང་རྗེ་བླ་མས། མི་
ལྡོག་བརྟན་པའི་བརྩོན་འགྲུས་གོ་བགོས་ན། །ལུང་རྟོགས་ཡོན་ཏན་ཡར་ངོའི་ཟླ་བཞིན་
འཕེལ། །སྤྱོད་ལམ་ཐམས་ཅད་དོན་དང་ལྡན་པར་འགྱུར། །གང་བརྩམས་ལས་ཀྱི་མཐའ་
རྣམས་ཡིད་བཞིན་འགྲུབ། །དེ་ལྟར་ཤེས་ནས་ལེ་ལོ་ཀུན་སེལ་བའི། །རླབས་ཆེན་བརྩོན་
འགྲུས་རྒྱལ་སྲས་རྣམས་ཀྱིས་བརྩམས། །ཞེས་གསུངས་པ་ལྟར་རོ། །ལྔ་པ་ཆོག་པར་མི་
འཛིན་པའི་བརྩོན་འགྲུས་ནི། །དགེ་བ་ཅུང་ཟད་ཙམ་གྱིས་ཆོག་པར་མི་འཛིན་པར་གོང་
མའི་ཁྱད་པར་འཚོལ་བའི་ཆེད་དུ་འབད་པའོ། །དེ་ཡང་ལམ་གྱི་ཡན་ལག་ཕྲ་མོ་རེ་ལ་གཙོ་
བོར་བཟུང་ནས་གཞན་རྣམས་འདོར་བར་བྱེད་པ་ནི་ལམ་ཆ་ཚང་ལ་བག་ཆགས་ཐེབས་
པའི་གེགས་ཤིན་ཏུ་ཆེ་བ་ཡིན་པས་ལམ་གྱི་ལུས་ཚང་བ་ལ་གོ་ཡུལ་རྙེད་པ་གལ་ཆེའོ། །དེ་
ལྟར་ཡང་ལམ་རིམ་ཆེན་མོ་ལས། འཕགས་པ་ཐོགས་མེད་ཀྱིས་རྒྱ་ཆེན་པོ་ལ་སློབ་ཚུལ་
རྣམས་ལེགས་པར་ཤེས་ཀྱང་ཞུམ་པ་མེད་པ་དང༌། ཡོན་ཏན་ངན་ངོན་ཙམ་གྱིས་ཆོག་ཤེས་
མི་བྱེད་པ་གཉིས་དང་ལྡན་པ་ཞིག་དགོས་པར་ཡང་ཡང་གསུངས་པ་ལ། ད་ལྟ་ནི་ཡོན་ཏན་
ལྟར་སྣང་རེའམ་ཡོན་ཏན་མཚན་ཉིད་པ་ཡིན་ཡང་ཕྱོགས་གཅིག་ཙམ་ཞིག་སྐྱེས་ན་ལམ་གྱི་
ས་ཆེན་པོ་ཞིག་བཅད་དོ་སྙམ་ཞིང་དེ་ག་གོམས་པས་ཆོག་བར་འཛིན་ལ། ལམ་གྱི་གནད་
ལ་མཁས་པ་ཞིག་གིས་ལུང་རིགས་ཀྱི་རྐྱ་བར་ནས་བཏོན་ནས་ང་ཡང་ཡོན་ཏན་ཆ་གཅིག་
ཡིན་མོད། འོན་ཀྱང་དེ་ཙམ་གྱིས་གར་ཡང་མི་ཕྱིན་ཏོ་ཞེས་བརྡ་སྤྲད་དེ་གོ་རྒྱུ་ཞིག་བྱུང་ན་
14O.



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
ཡིད་ཤིན་ཏུ་ཞུམ་ནས་འགྲོ་བར་སྣང་བས། ཡོན་ཏན་ཕྱོགས་རེས་ཆོག་པར་མི་འཛིན་པར་
གོང་མའི་ཁྱད་པར་འཚོལ་བ་དང༌། བསླབ་བྱ་མཐའ་ཡས་པ་ལ་སློབ་དགོས་ཀྱང་ཞུམ་པ་
མེད་པ་ཤིན་ཏུ་དཀོན་པར་སྣང་ངོ་། །ཞེས་གང་གསུངས་པ་ལྟར་རོ། །འདིའི་བྱེད་ལས་ལ་
དགེ་བའི་ཕྱོགས་ཡོངས་སུ་རྫོགས་པར་བྱེད་པ་དང་། ཡོངས་སུ་སྒྲུབ་པའི་ལས་ཅན་ནོ། །
ཞེས་གསུངས་པ་ནི་དགེ་བའི་ཕྱོགས་ཐམས་ཅད་བརྩོན་འགྲུས་ལ་རག་ལས་ཞེས་པའི་དོན་ནོ། །
དེ་ལྟར་ཡང་ལྷག་བསམ་བསྐུལ་བ་ལས། འཇིག་རྟེན་འདི་ན་བཟོ་གང་ཅི་ཡོད་དང༌། །
འཇིག་རྟེན་འདས་བཟོ་གང་དག་ཅི་ཡོད་པ། །བརྩོན་འགྲུས་བརྩམས་ལ་རྙེད་པར་མི་
དཀའ་ན། །མཁས་པ་སུ་དག་བརྩོན་འགྲུས་སྟོབས་ཀྱིས་སྐྱོ། །གང་དག་སངས་རྒྱས་བྱང་
ཆུབ་ཞུགས་གྱུར་པ། །དེ་དག་རྨུགས་གཉིད་སྐྱོན་རྣམས་མཐོང་ནས་ནི། །རྟག་ཏུ་བརྩོན་
འགྲུས་རྩོམ་ལ་གནས་པར་བྱེད། །འདི་ནི་ང་ཡིས་དེ་དག་བསྐུལ་བྱས་ཡིན། །ཞེས་དང་།
མདོ་སྡེའི་རྒྱན་ལས་ཀྱང་། དགེ་བའི་ཚོགས་ཀྱི་ནང་ན་བརྩོན་འགྲུས་མཆོག །འདི་ལྟར་དེ་
ལ་བརྟེན་ནས་དེ་རྗེས་ཐོབ། །བརྩོན་འགྲུས་ཀྱིས་ནི་མོད་ལ་བདེ་གནས་མཆོག །དངོས་
གྲུབ་འཇིག་རྟེན་འདས་དང་འཇིག་རྟེན་གཏོགས། །བརྩོན་འགྲུས་ཀྱིས་ནི་སྲིད་སྤྱོད་འདོད་
པ་འཐོབ། །བརྩོན་འགྲུས་ཀྱིས་ནི་དག་པ་རབ་འགྱུར་ལྡན། །བརྩོན་འགྲུས་ཀྱིས་ནི་འཇིག་
ཚོགས་འདས་ནས་གྲོལ། །བརྩོན་འགྲུས་ཀྱིས་ནི་བྱང་ཆུབ་མཆོག་འཚང་རྒྱ། །ཞེས་
གསུངས་པ་ལྟར་རོ། །
དེ་ལྟར་ཡོན་ཏན་ཐམས་ཅད་བརྩོན་འགྲུས་ཀྱི་རྗེས་སུ་འགྲོ་བས་ན་བརྩོན་འགྲུས་
སྐྱེད་པའི་ཚུལ་ནི་ཤིན་ཏུ་གལ་ཆེ་ལ། དེའི་ཚུལ་ནི་གོང་དུ་དྲངས་པའི་མངོན་པའི་ལུང་དེ་
དག་ལ་ཞིབ་ཏུ་དཔྱོད་ཤེས་ན་བརྩོན་འགྲུས་སྐྱེད་ཐབས་ཤིན་ཏུ་རྒྱས་པ་འབྱུང་མོད་ཀྱང་།
141



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
བདག་ཅག་ལྟ་བུའི་བློ་དམན་རྣམས་ཀྱིས་དེ་ཙམ་ལ་བརྟེན་ནས་གོ་བར་དཀའ་བས། རྗེ་
ཐམས་ཅད་མཁྱེན་པས་ལམ་རིམ་དུ་གསུངས་པ་ལྟར། བརྩོན་འགྲུས་བརྩམས་པའི་ཕན་ཡོན།
མ་བརྩམས་པའི་ཉེས་དམིགས། བརྩོན་འགྲུས་ཀྱི་མི་མཐུན་ཕྱོགས་ཕྱི་བཤོལ་གྱི་ལེ་ལོ་བྱ་
བ་ངན་ཞེན་སྒྱིད་ལུག་རྣམས་འགོག་པའི་ཚུལ། བརྩོན་འགྲུས་ཀྱི་མཐུན་རྐྱེན་ལ་མོས་
པའི་སྟོབས། བརྟན་པའི་སྟོབས། དགའ་བའི་སྟོབས། དོར་བའི་སྟོབས་བཞི་ཇི་ལྟར་སྒྲུབ་
པའི་ཚུལ་རྣམས་ཤེས་པ་ཤིན་ཏུ་གལ་ཆེ་ཡང་འདིར་ཐམས་ཅད་བྲི་མ་ནུས་པས་སྤྱོད་འཇུག་
དང་ལམ་རིམ་ཞིབ་ཏུ་བལྟས་ནས་ཤེས་པར་བྱའོ། །
བརྒྱད་པ་ཤིན་སྦྱངས་ནི། མངོན་པ་ཀུན་བཏུས་ལས། ཤིན་ཏུ་སྦྱངས་པ་གང་ཞེ་ན།
ལུས་དང་སེམས་ཀྱི་གནས་ངན་ལེན་རྣམས་ཀྱི་རྒྱུན་གཅོད་པའི་ཕྱིར་ལུས་དང་སེམས་ལས་
སུ་རུང་བ་ཉིད་དེ། སྒྲིབ་པ་ཐམས་ཅད་སེལ་བའི་ལས་ཅན་ནོ། །ཞེས་གསུངས་པ་ལྟར།
སེམས་དགེ་བའི་དམིགས་པ་ལ་ཇི་ལྟར་འདོད་པ་བཞིན་བཀོལ་དུ་རུང་བའི་ལག་རྗེས་
འཇོག་པར་བྱེད་ཅིང་ལུས་སེམས་ཀྱི་གནས་ངན་ལེན་རྒྱུན་གཅོད་པའི་རིག་པ་ཞིག་གོ །
ཤིན་སྦྱངས་ལ་དབྱེ་ན། ལུས་ཤིན་སྦྱངས་དང༌། སེམས་ཤིན་སྦྱངས་གཉིས། ལུས་ཤིན་
སྦྱངས་ནི། ཏིང་ངེ་འཛིན་གྱི་མཐུས་ལུས་ཀྱི་གནས་ངན་ལེན་ལས་སུ་མི་རུང་བ་རྣམས་དག་
ནས་ཤིང་བལ་གྱི་འདའ་མ་ལྟར་ལྡང་བ་ཡང་ཞིང་དགེ་བའི་བྱ་བ་ལ་ཅི་འདོད་དུ་བཀོལ་དུ་
རུང་བ་ཞིག་གོ །སེམས་ཤིན་སྦྱངས་ནི། ཏིང་ངེ་འཛིན་གྱི་མཐུས་སེམས་ཀྱི་གནས་ངན་ལེན་
དང་བྲལ་ནས་སེམས་དམིགས་པ་ལ་ཐོགས་པ་མེད་པར་འཇུག་པ་སེམས་ལས་སུ་རུང་བ་
ཞིག་གོ །དེ་ཡང་རྗེ་བླ་མས། བསམ་གཏན་སེམས་ལ་དབང་བསྒྱུར་རྒྱལ་པོ་སྟེ། །བཞག་ན་
གཡོ་མེད་རི་ཡི་དབང་པོ་བཞིན། །བཏང་ན་དགེ་བའི་དམིགས་པ་ཀུན་ལ་འཇུག །ལུས་
142



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
སེམས་ལས་སུ་རུང་བའི་བདེ་ཆེན་འདྲེན། །ཞེས་གསུངས་པ་ལྟར་རོ། །འདིའི་བྱེད་ལས་ལ་
སྒྲིབ་པ་ཐམས་ཅད་སེལ་བའི་ལས་ཅན་ཞེས་གསུངས་པ་ནི། ཤིན་སྦྱངས་ཀྱི་མཐུས་ལུས་
སེམས་ཀྱི་གནས་ངན་ལེན་ཐམས་ཅད་དག་པར་གྱུར་པ་དང་། ཤིན་སྦྱངས་ཐོབ་ན་ཏིང་ངེ་
འཛིན་ལ་ནང་ནས་བསྐུལ་བས་ཏིང་ངེ་འཛིན་ཇེ་འཕེལ་དུ་འགྱུར་ཞིང་། དེ་འཕེལ་བ་ཙམ་
གྱིས་ཤིན་སྦྱངས་ཀྱི་བདེ་བ་འཕེལ། དེ་འཕེལ་བ་ཙམ་གྱིས་ཏིང་ངེ་འཛིན་ཇེ་འཕེལ་དུ་
འགྱུར་བས་སྒྲིབ་པ་སེལ་བ་ལ་མཐུ་ཅན་དུ་འགྱུར་རོ། །དགུ་པ་བག་ཡོད་ནི། མངོན་པ་ཀུན་
བཏུས་ལས། བག་ཡོད་པ་གང་ཞེ་ན། མ་ཆགས་པ་དང༌། ཞེ་སྡང་མེད་པ་དང་། གཏི་མུག་
མེད་པ་བརྩོན་འགྲུས་དང་བཅས་པ་ལ་གནས་ནས་གང་དགེ་བའི་ཆོས་རྣམས་སྒོམ་པ་དང་།
ཟག་པ་དང་བཅས་པའི་ཆོས་རྣམས་ལས་སེམས་སྲུང་བ་སྟེ། འཇིག་རྟེན་པ་དང་འཇིག་རྟེན་
ལས་འདས་པའི་ཕུན་སུམ་ཚོགས་པ་ཐམས་ཅད་ཡོངས་སུ་རྫོགས་པར་བྱེད་པ་དང༌།
ཡོངས་སུ་སྒྲུབ་པའི་ལས་ཅན་ནོ། །ཞེས་གསུངས་པ་ལྟར། ཉོན་མོངས་པའི་དབང་དུ་མ་
སོང་བར་བརྩོན་འགྲུས་ལ་གནས་ནས་དགེ་བ་བསྒྲུབ་ཅིང་ཟག་བཅས་ལས་སེམས་སྲུང་
བའི་བློའོ། །འདི་ལ་བྱང་ས་ནས་ལྔ་གསུངས་ཏེ། སྔོན་གྱི་མཐའ་དང་། ཕྱི་མའི་མཐའ་དང་།
དབུས་ཀྱི་མཐའ་དང་ལྡན་པ་དང་། སྔ་ནས་བྱ་བ་དང་། ལྷན་ཅིག་རྗེས་སུ་སྤྱོད་པའི་བག་
ཡོད་པ་དང་ལྔ་སྟེ། དེ་དག་ཀྱང་རིམ་པ་ལྟར་འདས་པའི་དུས་སུ་ཉེས་པ་རྣམས་ཆོས་བཞིན་
དུ་ཕྱིར་བཅོས་པ་དང་། མ་འོངས་པའི་དུས་སུ་ཡང་དེ་ལྟར་བྱེད་པར་ནན་ཏན་དུ་སེམས་པ་
དང་། ད་ལྟར་ཡང་བརྗེད་པ་མེད་པར་དེ་ལྟར་བྱེད་པ་དང་། བདག་ཇི་ལྟ་ཇི་ལྟར་སྤྱོད་ཅིང་
གནས་ན་ཉེས་པ་མི་འབྱུང་བ་དེ་ལྟ་དེ་ལྟར་སྤྱོད་ཅིང་གནས་ན་ཅི་མ་རུང་སྙམ་དུ་རབ་ཏུ་སྒྲིམ་
པར་བྱེད་པ་དང༌། དེ་ལ་བརྟེན་ནས་དེ་ལྟར་སྤྱོད་ཅིང་གནས་པའོ། །ཞེས་རྗེ་ཐམས་ཅད་
143



)
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
མཁྱེན་པས་གསུངས་པ་ལྟར་རོ། །འདིའི་བྱེད་ལས་ལ་འཇིག་རྟེན་དང་འཇིག་རྟེན་ལས་
འདས་པའི་ཕུན་སུམ་ཚོགས་པ་ཐམས་ཅད་འགྲུབ་པའི་རྟེན་བྱེད་པར་གསུངས་པས་ན་ས་
ལམ་ཐམས་ཅད་ཀྱི་རྩ་བར་ཤིན་ཏུ་གལ་ཆེ་བ་ཡིན་ནོ། །
དེ་ལྟར་ཡང་མགོན་པོ་ཀླུ་སྒྲུབ་ཀྱིས། བག་ཡོད་བདུད་རྩིའི་གནས་ཏེ་བག་མེད་པ། །
འཆི་བའི་གནས་སུ་ཐུབ་པས་བཀའ་སྩལ་ཏེ། །དེ་བས་ཁྱོད་ཀྱིས་དགེ་ཆོས་སྤེལ་སླང་དུ། །
གུས་པས་རྟག་ཏུ་བག་དང་བཅས་པར་མཛོད། །ཅེས་གསུངས་པ་ལྟར་རོ། །བཅུ་པ་བཏང་
སྙོམས་ནི། མངོན་པ་ཀུན་བཏུས་ལས། བཏང་སྙོམས་གང་ཞེ་ན། མ་ཆགས་པ་དང་། ཞེ་
སྡང་མེད་པ་དང་། གཏི་མུག་མེད་པ་བརྩོན་འགྲུས་དང་བཅས་པ་ལ་གནས་ནས་ཀུན་ནས་
ཉོན་མོངས་པ་ཅན་དུ་གནས་པ་དང་མི་མཐུན་པ། སེམས་མཉམ་པ་ཉིད་དང༌། སེམས་རྣལ་
དུ་འདུག་པ་ཉིད་དང༌། སེམས་ལྷུན་གྱིས་གྲུབ་པར་གནས་པ་ཉིད་དེ། ཀུན་ནས་ཉོན་མོངས་
པའི་སྐབས་མི་འབྱེད་པའི་ལས་ཅན་ནོ། །ཞེས་གསུངས་པ་ལྟར། ནང་དུ་སེམས་དམིགས་
པ་ལ་རྩེ་གཅིག་ཏུ་འཇོག་པའི་ཐབས་རྣམས་ལ་བརྟེན་ནས་སེམས་གནས་དགུ་རིམ་གྱིས་
བསྒྲུབས་ཏེ། སེམས་གནས་དགུ་པ་ཐོབ་པའི་ཚེ་བྱིང་རྒོད་ཀྱི་གཉེན་པོ་བསྟེན་པའི་རྩོལ་བ་
བྱ་མི་དགོས་པར་སེམས་ལྷུན་གྱིས་གྲུབ་པར་གནས་པ་ཐོབ་པའོ། །སྤྱིར་བཏང་སྙོམས་ལ་
འདུ་བྱེད་བཏང་སྙོམས། ཚོར་བ་བཏང་སྙོམས། ཚད་མེད་བཏང་སྙོམས་གསུམ་ལས། འདི་
ནི་འདུ་བྱེད་བཏང་སྙོམས་སོ། །འདི་ལ་ཡང་སེམས་གནས་དང་པོའི་སྐབས་སུ་དམིགས་པ་
ལ་སེམས་འཇོག་ལུགས་དང་། བྱིང་རྒོད་ཀྱི་གཉེན་པོ་བསྟེན་ལུགས་ནས་བཟུང་དམིགས་
པ་ལ་གནས་པ་གོང་འཕེལ་དུ་འགྱུར་ལུགས་དང༌། དེ་དག་གི་ཚེ་བྱིང་རྒོད་ཀྱི་གཉེན་པོ་
བསྟེན་ལུགས་དང་། མཐར་ཏིང་ངེ་འཛིན་ལ་རྩེ་གཅིག་ཏུ་གནས་པ་ཐོབ་ལུགས་དང་། བྱིང་
144



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
རྒོད་ཀྱི་ཟོན་བྱ་དགོས་མི་དགོས་ཀྱི་མཚམས་དང༌། བཏང་སྙོམས་ཇི་ལྟར་ཐོབ་ལུགས་
སོགས་ཞིབ་ཏུ་ཤེས་དགོས་པས་བྱང་ཆུབ་ལམ་གྱི་རིམ་པ་ཉིད་ལས་ཤེས་པར་བྱའོ། །འདིའི་
བྱེད་ལས་ལ་ཀུན་ནས་ཉོན་མོངས་པའི་སྐབས་མི་འབྱེད་པའི་ལས་ཅན་ཞེས་གསུངས་པ་ནི།
སེམས་གནས་དགུ་པ་ཐོབ་ན་འདོད་པའི་ཉོན་མོངས་མངོན་གྱུར་རྣམས་ཟློག་པར་སླ་ཞིང་
ཁྱད་པར་མཉམ་བཞག་གི་དུས་བྱིང་རྒོད་མི་འབྱུང་བའི་དོན་ནོ། །བཅུ་གཅིག་པ་རྣམ་པར་
མི་འཚེ་བ་ནི། མངོན་པ་ཀུན་བཏུས་ལས། རྣམ་པར་མི་འཚེ་བ་གང་ཞེ་ན། ཞེ་སྡང་མེད་པའི་
ཆར་གཏོགས་པ། སྙིང་རྗེ་བའི་སེམས་ཉིད་དེ། མཐོ་མི་འཚམ་པའི་ལས་ཅན་ནོ། །ཞེས་
གསུངས་པ་ལྟར། ཀུན་ནས་མནར་སེམས་མེད་པར་སེམས་ཅན་སྡུག་བསྔལ་ཅན་ལ་
དམིགས་ནས་དེ་དང་བྲལ་ན་སྙམ་པའི་བཟོད་པའོ། །རྣམ་པར་མི་འཚེ་བའམ་སེམས་ཅན་
ལ་གནོད་འཚེ་སྤོང་བ་འདི་ནི་རྒྱལ་བའི་གསུང་རབ་ཀྱི་སྙིང་པོའི་དོན་ཡིན་ཏེ། བཟོད་པ་
དཀའ་ཐུབ་དམ་པ་བཟོད་པ་ནི། །མྱ་ངན་འདས་པ་མཆོག་ཅེས་སངས་རྒྱས་གསུང་། །རབ་
ཏུ་བྱུང་བ་གཞན་ལ་གནོད་པ་དང་། །གཞན་ལ་འཚེ་བ་དགེ་སྦྱོང་མ་ཡིན་ནོ། །ཞེས་གསུངས་ཤིང་།
འདུལ་བའི་ལས་ཆོག་ནས་ཀྱང་ཆུ་ཚགས་སྦྱིན་པའི་སྐབས་སུ་རྒྱལ་བའི་བསྟན་པ་སྙིང་རྗེས་
རབ་ཏུ་ཕྱེ་བ་ཡིན་པས་གཞན་ལ་གནོད་པ་གཞི་དང་བཅས་པ་ལས་ལྡོག་དགོས་པས་ཆུ་ནང་
གི་སྲོག་ཆགས་ལ་གནོད་པ་སྤང་བའི་ཕྱིར་ཆུ་ཚགས་ངེས་པར་འཆང་དགོས་ཚུལ་གསུངས་
པ་དང་། གདམས་ངག་བརྗོད་པའི་སྐབས་སུ་གཤེ་ཡང་སླར་མི་གཤེ། ཁྲོས་ཀྱང་སླར་མི་ཁྲོ། །
བརྡེགས་ཀྱང་སླར་མི་བརྡེག །མཚང་བྲུས་ཀྱང་སླར་མཚང་མི་འབྲུ་བ་སྟེ། དགེ་སྦྱོང་དུ་བྱེད་
པའི་ཆོས་བཞི་ལ་གནས་དགོས་པར་ནན་ཏན་དུ་གདམས་སོ། །དེས་ན་རྣམ་དཔྱོད་ཅན་
གྱིས་འདི་དག་ལ་ལེགས་པར་དཔྱོད་ཤེས་ན་འཚེ་བ་སྤོང་བ་ནི་བསྟན་པའི་སྙིང་པོར་གོ་
145



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ནུས་སོ། །དགེ་བ་ལ་འདི་བཤད་པའི་བཅུ་གཅིག་པོ་འདི་ཙམ་དུ་ཟད་དམ་སྙམ་ན། སྤྱིར་
དགེ་བ་ལ་ངོ་བོ་ཉིད་ཀྱིས་དགེ་བ། འབྲེལ་བས་དགེ་བ། རྗེས་སུ་འབྲེལ་བས་དགེ་བ། སློང་
བས་དགེ་བ། དོན་དམ་པས་དགེ་བ་དང་ལྔར་བཤད་པ་ལས། གོང་དུ་བཤད་པའི་དད་
སོགས་བཅུ་གཅིག་པོ་དེ་ནི་ངོ་བོ་ཉིད་ཀྱིས་དགེ་བ་ཞེས་བྱ་བ་ཡིན་ཏེ། ཀུན་སློང་སོགས་
གཞན་ལ་མི་ལྟོས་པར་རང་གྲུབ་ཙམ་ནས་དགེ་བའི་ངོ་བོར་སྐྱེ་བས་ན་དེ་ལྟར་དུ་བརྗོད་དོ། །
དེའི་ཕྱིར་འདིར་ཡང་དགེ་བའི་གཙོ་བོ་བཅུ་གཅིག་བསྟན་པ་ཡིན་ནོ། །འབྲེལ་བས་དགེ་བ་
ཞེས་བྱ་བ་ནི་དད་སོགས་བཅུ་གཅིག་པོ་དེ་དང་མཚུངས་པ་ལྔས་མཚུངས་ལྡན་དུ་སོང་བའི་
སེམས་སེམས་བྱུང་རྣམས་སོ། །རྗེས་སུ་འབྲེལ་བས་དགེ་བ་ཞེས་བྱ་བ་ནི་དགེ་བའི་བག་
ཆགས་རྣམས་སོ། །སློང་བས་དགེ་བ་ཞེས་བྱ་བ་ནི་དད་པས་ཀུན་ནས་བསླངས་པའི་ལུས་
ངག་གི་ལས་ལྟ་བུའོ། །དོན་དམ་པས་དགེ་བ་ནི་དེ་བཞིན་ཉིད་ལ་བཤད་དེ། དེ་བཞིན་ཉིད་
ལ་དམིགས་ནས་བསྒོམས་ན་སྒྲིབ་པ་ཐམས་ཅད་དག་པར་འགྱུར་བས་དགེ་བ་ཞེས་
བཏགས་པ་ཡིན་གྱི་དགེ་བ་དངོས་མིན་ནོ། །
གོང་དུ་བཤད་པའི་དགེ་བ་དེ་དག་ལ་ཡང་གནས་སྐབས་ཀྱི་དབྱེ་བས་ཕྱེ་ན་སྐྱེས་
ཐོབ་ཀྱིས་དགེ་བ། སྦྱོར་བས་དགེ་བ། མདུན་དུ་བྱས་པས་དགེ་བ། ཕན་འདོགས་པས་དགེ་བ།
ཡོངས་སུ་འཛིན་པས་དགེ་བ། གཉེན་པོས་དགེ་བ། ཉེ་བར་ཞི་བས་དགེ་བ། རྒྱུ་མཐུན་
པས་དགེ་བ་རྣམས་སུ་ཡོད་དོ། །སྐྱེས་ཐོབ་ཀྱིས་དགེ་བ་ནི། ཚེ་འདིར་གོམས་པ་ལ་མི་ལྟོས་
པར་ཚེ་རབས་སྔོན་མའི་བག་ཆགས་ཀྱིས་སྐྱེས་ཙམ་ཉིད་ནས་བྱུང་བའི་དད་པ་ལྟ་བུའོ། །
སྦྱོར་བས་དགེ་བ་ནི། ཚེ་འདིར་དགེ་བའི་བཤེས་གཉེན་ལ་བརྟེན་དམ་པའི་ཆོས་ཉན། ཚུལ་
བཞིན་ཡིད་ལ་བྱས། མྱང་འདས་ཐོབ་པ་དང་རྗེས་སུ་མཐུན་པའི་ཆོས་སྒྲུབ་པ་སྟེ། རྐྱེན་བཞི་
146



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
པོ་དེ་ལ་བརྟེན་ནས་སངས་རྒྱས་ཐོབ་འདོད་སྐྱེས་པ་ལྟ་བུའོ། །མདུན་དུ་བྱས་པས་དགེ་བ་ནི།
ཚོགས་ཀྱི་ཞིང་ཁྱད་པར་ཅན་ལ་དམིགས་ནས་ཕྱག་མཆོད་བྱས་པའི་ལས་ལྟ་བུའོ། །ཕན་
འདོགས་པས་དགེ་བ་ནི། བསྡུ་བ་བཞིའི་སྒོ་ནས་སེམས་ཅན་སྨིན་པར་བྱས་པའི་ལས་ལྟ་བུའོ། །
ཡོངས་སུ་འཛིན་པས་དགེ་བ་ནི། མངོན་མཐོ་དང་ངེས་ལེགས་ཐོབ་བྱེད་ཀྱི་རྣམ་དཀར་གྱི་
ལས་ཁྱད་པར་ཅན་ལྟ་བུའོ། །གཉེན་པོས་དགེ་བ་ནི། སྤང་བྱ་མི་མཐུན་ཕྱོགས་དངོས་སུ་
འཇོམས་པའི་མཐུ་ཁྱད་པར་ཅན་དང་ལྡན་པའི་དགེ་བའི་ལས་ལྟ་བུའོ། །ཉེ་བར་ཞི་བས་
དགེ་བ་ནི། འགོག་བདེན་ལྟ་བུ་ལ་བཤད་དེ། དག་པས་འདོད་ཆགས་བྲལ་བར་གྱུར། །
དགེ་བས་ངན་སོང་ལས་གྲོལ་ཞིང་། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་
ཞེས་གསུངས་པ་ལྟར་རོ། །རྒྱུ་མཐུན་པས་དགེ་བ་ནི། འགོག་བདེན་ཐོབ་པའི་དབང་གིས་
བྱུང་བའི་མངོན་ཤེས་ལྔ་དང་སྟོབས་བཅུ་ལ་སོགས་པའོ། །གོང་དུ་བཤད་པའི་དགེ་བ་དེ་
རྣམས་ལ་དངོས་བཏགས་ཅི་རིགས་པ་ཡོད་དོ། །དེ་བཞིན་དུ་མི་དགེ་བ་ལ་ཡང་། ངོ་བོ་ཉིད་
ཀྱིས་མི་དགེ་བ། འབྲེལ་བས་མི་དགེ་བ། རྗེས་སུ་འབྲེལ་བས་མི་དགེ་བ། སློང་བས་མི་
དགེ་བ། དོན་དམ་པས་མི་དགེ་བ་དང་ལྔར་བཤད་ཅིང་། ངོ་བོ་ཉིད་ཀྱིས་མི་དགེ་བ་ནི།
ཉོན་མོངས་དང་ཉེ་བའི་ཉོན་མོངས་ཕལ་ཆེར་རོ། །འབྲེལ་བས་མི་དགེ་བ་ནི། ཉོན་མོངས་
དེ་དག་དང་མཚུངས་ལྡན་གྱི་སེམས་སེམས་བྱུང་རྣམས་སོ། །རྗེས་སུ་འབྲེལ་བས་མི་དགེ་བ་ནི།
མི་དགེ་བའི་བག་ཆགས་རྣམས་སོ། །སློང་བས་མི་དགེ་བ་ནི། ཉོན་མོངས་པ་དེ་དག་གིས་
ཀུན་ནས་བསླངས་པའི་ལུས་ངག་གི་ལས་རྣམས་སོ། །
དོན་དམ་པས་མི་དགེ་བ་ནི། འཁོར་བས་བསྡུས་པ་རྣམས་སོ། །འདི་ནི་འཕགས་པ་
རྣམས་ཡིད་འབྱུང་སྐྱེ་བའི་གནས་ཡིན་པས་ན་དོན་དམ་པས་མི་དགེ་བ་ཞེས་བརྗོད་ཀྱི།
147



སྒྲི
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
འཁོར་བས་བསྡུས་པ་ཐམས་ཅད་མི་དགེ་བ་དངོས་ཡིན་པའི་ངེས་པ་མེད་དོ། །དེ་བཞིན་དུ་
སྔ་ཕྱིར་བཤད་པའི་མི་དགེ་བ་འདི་རྣམས་ལ་ཡང་དངོས་དང་བཏགས་པ་བའི་ཁྱད་པར་
དབྱེ་དགོས་པ་མང་དུ་སྣང་ངོ་། །མི་དགེ་བ་དེ་དག་ལ་ཡང་གནས་སྐབས་ཀྱི་དབྱེ་བས་ཕྱེ་ན།
སྐྱེས་ཐོབ་ཀྱིས་མི་དགེ་བ་དང་། སྦྱོར་བས་མི་དགེ་བ་དང་། མདུན་དུ་བྱས་པས་མི་དགེ་བ་དང་།
གནོད་པ་བྱེད་པས་མི་དགེ་དང་། ཡོངས་སུ་འཛིན་པས་མི་དགེ་བ་དང་། མི་མཐུན་ཕྱོགས་
ཀྱིས་མི་དགེ་བ་དང་། བར་དུ་གཅོད་པས་མི་དགེ་བ་རྣམས་སུ་ཡོད་དོ། །སྐྱེས་ཐོབ་ཀྱིས་མི་
དགེ་བ་ནི། ཚེ་རབས་སྔོན་མའི་བག་ཆགས་ཀྱིས་སྐྱེས་ཙམ་ཉིད་ནས་གཞན་གྱི་སྲོག་གཅོད་
པ་ལ་ངམ་ངམ་ཤུགས་ཀྱིས་འཇུག་པ་ལྟ་བུའོ། །འདི་ལྟ་བུ་རྣམས་ལ་ཚིག་རྩོད་བྱེད་པའི་ཚེ་
སྲོག་གཅོད་ཀྱི་ལས་ལྟ་བུ་མི་དགེ་བར་འཇོག་ཅིང་། སྲོག་གཅོད་ལ་འཇུག་པ་ལྟ་བུ་མི་དགེ་
བར་ཁས་བླངས་ན་རྩོད་པ་འབྱུང་མོད་ཀྱང་། འདིར་དགེ་མི་དགེའི་རྣམ་དབྱེ་བཀོད་པ་དག་
ནི་དེང་སང་གི་བློ་གསར་བ་དག་གི་བརྒལ་བརྟག་ལ་ཉེ་བར་མཁོ་བའི་ཡན་ལག་ཏུ་སྦྱར་བ་
མ་ཡིན་གྱི། བྱང་ཆུབ་ལམ་གྱི་རིམ་པའི་ཉམས་ལེན་བྱེད་པའི་ཚེ་དགེ་མི་དགེའི་དམིགས་
རྣམ་ངོ་འཕྲོད་པ་ལ་ཉེ་བར་མཁོ་བའི་ཡན་ལག་ཏུ་བྲིས་པ་ཡིན་པས། ཚིག་ཙམ་ལ་མ་
འཆེལ་བར་བློ་ཁ་ནང་དུ་ལོག་ནས་ཉ མས་ལེན་ལ་སྐོར་ཏེ་བསམ་པར་རིགས་སོ། །སྦྱོར་
བས་མི་དགེ་བ་ནི། མི་དགེ་བའི་བཤེས་གཉེན་ལ་བརྟེན་པ་དང་། ཆོས་ལྟར་སྣང་ཉན་པ་དང་།
ཚུལ་མིན་ཡིད་བྱེད་གོམས་པ་སོགས་ལ་བརྟེན་ནས་བྱུང་བའི་སྒོ་གསུམ་གྱི་ཉེས་སྤྱོད་ལྟ་བུའོ། །
མདུན་དུ་བྱ་བས་མི་དགེ་བ་ནི། ལོག་པའི་བཤེས་གཉེན་གྱིས་བསླུས་པ་ལ་བརྟེན་ནས་འཚེ་
བ་ཆོས་སུ་ཞེན་པས་ལྷ་རྟེན་ལ་ཁྲག་གི་མཆོད་སྦྱིན་བྱེད་པ་ལྟ་བུའོ། །གནོད་པ་བྱེད་པས་མི་
དགེ་བ་ནི། སེམས་ཅན་ལ་ལུས་ངག་ཡིད་གསུམ་གྱིས་གནོད་པ་བྱེད་པའི་ལས་ལྟ་བུའོ། །
148



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
ཡོངས་སུ་འཛིན་པས་མི་དགེ་བ་ནི། འབྲས་བུ་སྡུག་བསྔལ་འབའ་ཞིག་སྟེར་བའི་
འཕེན་བྱེད་དང་རྫོགས་བྱེད་ཀྱི་ལས་ལྟ་བུའོ། །མི་མཐུན་ཕྱོགས་ཀྱིས་མི་དགེ་བ་ནི། ཟག་
མེད་ཀྱི་ལམ་སྐྱེ་བའི་གེགས་བྱེད་པའི་ལས་ལྟ་བུའོ། །བར་དུ་གཅོད་པས་མི་དགེ་བ་ནི།
དགེ་བའི་ཕྱོགས་ཐམས་ཅད་ལ་བར་དུ་གཅོད་པའི་ལྟ་ངན་ལྟ་བུའོ། །དེ་བཞིན་དུ་ལུང་མ་
བསྟན་ལ་ཡང་། ངོ་བོ་ཉིད་ཀྱིས་ལུང་མ་བསྟན་ནས་རྒྱུ་མཐུན་པས་ལུང་མ་བསྟན་གྱི་བར་དུ་
དབྱེ་བ་ཡོད་ཅིང་། དགེ་མི་དགེ་དེ་དག་ལ་ཡང་རྣམ་པ་དགེ་བར་སྣང་ཡང་དགེ་བ་མིན་པ་དང་།
རྣམ་པ་མི་དགེ་བར་སྣང་ཡང་མི་དགེ་བ་མིན་པ་སོགས་བཤད་པར་བྱ་བ་མང་དུ་སྣང་ན་ཡང་
འདིར་མ་སྤྲོས་ལ། ཞིབ་ཏུ་ཤེས་པར་འདོད་ན་མངོན་པའི་གཞུང་ལ་བལྟ་བར་བྱའོ། །སྨྲས་པ།
གང་ཞིག་རྙེད་ན་འདི་ཕྱིའི་ལེགས་ཚོགས་ཀུན། །སྩོལ་བྱེད་འཕགས་པའི་ནོར་བདུན་དང་
མཇལ་ཡང་། །བོར་ནས་སྤྱན་པ་འཕྱར་བས་ངལ་བ་བཞིན། །དོན་མེད་ལས་ལ་འབད་པ་
ཀྱེ་མ་བྲུན། །ལམ་དང་ལམ་མིན་འབྱེད་པའི་བློ་གྲོས་མིག །བླུན་རྨོངས་ཚིག་གི་བཙོག་ཆུས་
འགྲིབ་བྱས་ཏེ། །ཆོས་ལྟར་བཅོས་པའི་འཁར་བ་ལ་བརྟེན་ནས། །ས་ལམ་བགྲོད་པར་
འདོད་པ་གད་མོའི་གནས། །ཀྱེ་ཀྱེ་བློ་གྲོས་འདུན་ལྡན་གྲོགས་པོ་དག །དོན་གཉིས་བསམ་
འཕེལ་ནོར་བུ་འཚོལ་བཞེད་ན། །བློ་བཟང་དེད་དཔོན་མཆོག་གི་རྗེས་འབྲངས་ཏེ། །ཐུབ་
གསུང་ཡིད་བཞིན་འཚོ་ལ་འཇུག་པར་རིགས། །ཞེས་བྱ་བ་ནི་བར་སྐབས་ཀྱི་ཚིགས་སུ་
བཅད་པའོ། །
བཞི་པ་རྩ་ཉོན་དྲུག་ནི། འདོད་ཆགས། ཁོང་ཁྲོ། ང་རྒྱལ། མ་རིག་པ། ཐེ་ཚོམ། ལྟ་
བ་ཉོན་མོངས་ཅན་རྣམས་སོ། །དེ་ལ་ཉོན་མོངས་སྤྱིའི་མཚན་ཉིད་ནི། མངོན་པ་ཀུན་བཏུས་ལས།
ཆོས་གང་འབྱུང་བ་ན་རབ་ཏུ་མ་ཞི་བའི་མཚན་ཉིད་དུ་འབྱུང་སྟེ། དེ་བྱུང་བས་སེམས་ཀྱི་རྒྱུད་
149



)
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རབ་ཏུ་མ་ཞི་བར་འབྱུང་བ་དེ་ཉོན་མོངས་པའི་མཚན་ཉིད་དོ། །ཞེས་གསུངས་པ་ལྟར། གང་
སྐྱེས་ན་སེམས་རྒྱུད་རབ་ཏུ་མ་ཞི་བར་བྱེད་པའི་བློ་ཞིག་གོ །སོ་སོའི་ངོ་བོ་ལ་དང་པོ་འདོད་
ཆགས་ནི། མངོན་པ་ཀུན་བཏུས་ལས། འདོད་ཆགས་གང་ཞེ་ན། ཁམས་གསུམ་པའི་རྗེས་
སུ་ཆགས་པ་སྟེ། སྡུག་བསྔལ་སྐྱེད་པའི་ལས་ཅན་ནོ། །ཞེས་གསུངས་པ་ལྟར། ཟག་བཅས་
ཀྱི་དངོས་པོ་ལ་རང་གི་ངོ་བོའི་སྒོ་ནས་ཡིད་འོང་དུ་མཐོང་ནས་དོན་དུ་གཉེར་བའི་སེམས་
བྱུང་ཞིག་གོ །འདི་ལ་རྗེ་ཐམས་ཅད་མཁྱེན་པས་འདོད་ཆགས་ནི། ཕྱིའམ་ནང་གི་ཡུལ་སྡུག་
པ་ཡིད་དུ་འོང་བ་ལ་དམིགས་ནས་རྗེས་སུ་ཆགས་པ་སྟེ། དཔེར་ན་རས་ལ་སྣུམ་ཞུགས་པ་
དབྱུང་དཀའ་བ་བཞིན་དུ་འདི་ཡང་རང་གི་དམིགས་པ་ལ་ཞེན་ཅིང་མཆེད་པ་ནི་དམིགས་པ་
དེ་དང་དབྲལ་དཀའ་བའོ། །ཞེས་གསུངས་སོ། །འདོད་ཆགས་དེ་ལ་དབྱེ་ན། འདོད་པའི་
འདོད་ཆགས། གཟུགས་ཀྱི་འདོད་ཆགས། གཟུགས་མེད་ཁམས་ཀྱི་འདོད་ཆགས་ཏེ་
གསུམ་མོ། །མངོན་པ་མཛོད་ལས་ནི་འདོད་པའི་འདོད་ཆགས་དང་སྲིད་པའི་འདོད་ཆགས་
ཞེས་གཉིས་སུ་མཛད་དེ། ཁམས་གོང་མ་གཉིས་ཀྱི་འདོད་ཆགས་གཅིག་ཏུ་བསྡུས་ནས་
སྲིད་པའི་འདོད་ཆགས་སུ་མཛད་པའོ། །འདོད་པའི་འདོད་ཆགས་ནི་གཟུགས་དང་སྒྲ་ལ་
སོགས་པ་འདོད་པའི་ཡོན་ཏན་ལྔ་ལ་དམིགས་ནས་འདུན་ཞིང་ཆགས་པའོ། ཁམས་གོང་མ་
གཉིས་ཀྱི་འདོད་ཆགས་ལ་སྲིད་པའི་འདོད་ཆགས་ཞེས་གཅིག་ཏུ་བསྡུས་པ་ནི། གཟུགས་
གཟུགས་མེད་ཀྱི་སྙོམས་འཇུག་རྣམས་ལ་ཐར་ལམ་དུ་འཁྲུལ་པ་བཟློག་པའི་ཕྱིར་དུ་ཁམས་
གོང་མ་གཉིས་ལ་སྲིད་པ་ཞེས་གསུངས་པ་ཡིན་ནོ། །འདིའི་བྱེད་ལས་ལ་སྡུག་བསྔལ་སྐྱེད་
པའི་ལས་ཅན་ཞེས་གསུངས་པ་ནི། ཁམས་གསུམ་འཁོར་བའི་སྡུག་བསྔལ་ཐམས་ཅད་ཀྱི་
རྩ་བ་ནི་འཁོར་བར་ཉིང་མཚམས་སྦྱོར་བའི་སྐྱེ་བ་ཡིན་ལ། འཁོར་བར་སྐྱེས་པའི་རྒྱུའི་གཙོ་
15O



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
བོ་ནི་འདོད་ཆགས་སྲེད་པ་ཉིད་ཡིན་པར་གོ་བའི་ཆེད་དུ་ཡིན་ནོ། །གཉིས་པ་ཁོང་ཁྲོ་ནི།
མངོན་པ་ཀུན་བཏུས་ལས། ཁོང་ཁྲོ་བ་གང་ཞེ་ན། སེམས་ཅན་རྣམས་དང་སྡུག་བསྔལ་དང་
སྡུག་བསྔལ་གྱི་གནས་ཀྱི་ཆོས་རྣམས་ལ་ཀུན་ནས་མནར་སེམས་པ་སྟེ། རེག་པར་མི་གནས་
པ་དང་། ཉེས་པར་སྤྱོད་པའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། ཁོང་ཁྲོའི་
དམིགས་ཡུལ་གསུམ་ལ་དམིགས་ནས་མི་བཟོད་ཅིང་གནོད་པ་བྱེད་པ་ཀུན་ནས་མནར་
སེམས་པའོ། ཁོང་ཁྲོའི་དམིགས་ཡུལ་གསུམ་ནི། སེམས་ཅན་རྣམས་དང་། རང་རྒྱུད་ཀྱི་
སྡུག་བསྔལ་རྣམས་དང་། སྡུག་བསྔལ་དེ་དག་གང་ལས་འབྱུང་བའི་གནས་རྣམས་སོ། །
ཀུན་ནས་མནར་སེམས་ཀྱི་གཞི་དགུ་ཞེས་གསུངས་པ་ནི། རིན་ཆེན་འཕྲེང་བ་ལས། གནོད་
སེམས་བདག་དང་གྲོགས་དང་དགྲའི། །ཕྱོགས་ལ་དུས་གསུམ་དོན་མིན་པའི། །དོགས་པ་
གཞན་ལ་གནོད་པའི་སེམས། །རྒྱུ་དགུ་ལས་ནི་བྱུང་བ་ཡིན། །ཞེས་གང་གསུངས་པ་ལྟར་རོ། །
འདི་ལ་ལམ་རིམ་ལས། ཁོང་ཁྲོ་བ་ནི། སེམས་ཅན་རྣམས་དང་། སྡུག་བསྔལ་དང་། མཚོན་
དང་ཚེར་མ་སོགས་སྡུག་བསྔལ་གྱི་གནས་རྣམས་ལ་དམིགས་ནས་ཀུན་ནས་མནར་སེམས་
པ་སེམས་རྩུབ་མོ་ཡུལ་དེ་རྣམས་ལ་གནོད་པ་བྱ་བར་སེམས་པའོ། །ཞེས་གསུངས་སོ། །
ཁོང་ཁྲོའི་བྱེད་ལས་ནི་ཚེ་འདིར་བདེ་བ་ལ་རེག་པར་མི་གནས་པ་དང༌། ཕྱི་མ་ལ་སྡུག་
བསྔལ་དཔག་མེད་སྐྱེད་པའོ། །
དེ་ལྟར་ཡང་སྤྱོད་འཇུག་ལས། ཞེ་སྡང་ཟུག་རྔུའི་སེམས་འཆང་ན། །ཡིད་ནི་ཞི་བ་
ཉམས་མི་མྱོང་། །དགའ་དང་བདེ་བའམ་མི་འཐོབ་ལ། །གཉིད་མི་འོང་ཞིང་བརྟན་མེད་འགྱུར། །
གང་དག་ནོར་དང་བཀུར་སྟི་ཡིས། །དྲིན་བྱིན་དེ་ལ་བརྟེན་གྱུར་པ། །དེ་དག་ཀྱང་ནི་སྡང་
ལྡན་པའི། །རྗེ་དཔོན་དེ་ལ་གསོད་པར་རྒོལ། །དེ་ཡིས་མཛའ་བཤེས་སྐྱོ་བར་འགྱུར། །
151



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
སྦྱིན་པས་བསྡུས་ཀྱང་སྟེན་མི་བྱེད། །མདོར་ན་ཁྲོ་བ་བདེར་གནས་པ། །དེ་ནི་འགའ་ཡང་
ཡོད་མ་ཡིན་ཞེས་དང་། སྐྱེས་རབས་ལས་ཀྱང་། ཁྲོ་བའི་མེ་ཡིས་བཞིན་མདོག་ཉམས་གྱུར་ན། །
རྒྱན་གྱིས་བརྒྱན་ཡང་བཟང་པོར་ཡོང་མི་སྣང་། །མལ་བསྟན་བཟང་པོ་དག་ལ་ཉལ་གྱུར་ཀྱང་།
ཁྲོ་བའི་ཟུགས་རྫུས་སེམས་ནི་སྡུག་བསྔལ་འགྱུར། །བདག་ལ་ཕན་པའི་དོན་འགྲུབ་བརྗེད་
འགྱུར་ཏེ། ཁྲོ་བས་གདུངས་ནས་ལམ་ངན་འགྲོ་བར་བྱེད། །གྲགས་དང་དོན་གྲུབ་པ་ལས་
ཉམས་པར་འགྱུར། །ཟླ་བ་མར་གྱི་ངོ་བཞིན་དཔལ་ཡང་ཉམས། །མཛའ་བཤེས་དག་གིས་
རབ་ཏུ་གཅུག་གྱུར་ཀྱང་། ཁྲོ་བས་མི་རིགས་གཡང་སར་ལྷུང་བར་འགྱུར། །ཕན་དང་
གནོད་པར་སེམས་ལ་བློ་ཉམས་ནས། །ཕལ་ཆེར་འགལ་ཞིང་སེམས་ནི་རྨོངས་པར་འགྱུར།
ཁྲོ་བས་སྡིག་པའི་ལས་ནི་གོམས་བྱས་པས། །ངན་སོང་དག་ཏུ་ལོ་བརྒྱར་སྡུག་བསྔལ་མྱོང་། །
གནོད་པ་ཆེན་པོ་བྱས་པའི་ཤར་གཉེར་བའི། །དགྲས་ཀྱང་དེ་ལས་ལྷག་པ་ཅི་བྱར་ཡོད། །
ཅེས་གསུངས་པ་ལྟར་རོ། །
གསུམ་པ་ང་རྒྱལ་ནི་མངོན་པ་ཀུན་བཏུས་ལས། ང་རྒྱལ་གང་ཞེ་ན། འཇིག་ཚོགས་
ལ་ལྟ་བ་ལ་བརྟེན་ནས་སེམས་ཁེངས་པ་སྟེ། མི་གུས་པ་དང་སྡུག་བསྔལ་འབྱུང་བའི་རྟེན་
བྱེད་པའི་ལས་ཅན་ནོ། །ཞེས་གསུངས་པ་ལྟར། ནོར་རམ་ཡོན་ཏན་སོགས་ཁེངས་པའི་
གཞི་གང་རུང་རེ་ལ་དམིགས་ནས་སེམས་ཁེངས་པའི་རྣམ་པ་ཅན་གྱི་སེམས་བྱུང་ངོ༌། །
འདིར་ལམ་རིམ་ལས། ང་རྒྱལ་ནི་འཇིག་ལྟ་ལ་བརྟེན་ཏེ་ཕྱིའམ་ནང་གི་མཐོ་དམའ་དང་
བཟང་ངན་ལ་དམིགས་ནས་སེམས་ཁེངས་པ་སྟེ། མཐོ་བའི་རྣམ་པ་ཅན་དུ་འཇུག་པའོ། །
ཞེས་གསུངས་སོ། །འཇིག་ལྟ་ལ་བརྟེན་ཅེས་པ་ནི། ང་རྒྱལ་གང་སྐྱེ་བ་ཐམས་ཅད་ངའོ་སྙམ་
པའི་ངར་འཛིན་ལྷན་སྐྱེས་ལ་བརྟེན་ནས་སྐྱེ་བས་དེ་ལྟར་དུ་གསུངས་སོ། །ང་རྒྱལ་དེ་ལ་དབྱེ་
152



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
ན་བདུན་ཡོད་དེ། ང་རྒྱལ། ལྷག་པའི་ང་རྒྱལ། ང་རྒྱལ་ལས་ཀྱང་ང་རྒྱལ། ངའོ་སྙམ་པའི་ང་རྒྱལ།
མངོན་པའི་ང་རྒྱལ། ཅུང་ཟད་སྙམ་པའི་ང་རྒྱལ། ལོག་པའི་ང་རྒྱལ་རྣམས་སོ། །དང་པོ་ང་
རྒྱལ་ནི། དམན་པ་འདི་ལྟ་བུ་ལས་བདག་ཁྱད་པར་དུ་འཕགས་སོ་སྙམ་དུ་སེམས་ཁེངས་པའོ། །
ལྷག་པའི་ང་རྒྱལ་ནི། རང་དང་མཉམ་པ་རྣམས་ལས་བདག་ཁྱད་པར་དུ་འཕགས་སོ་སྙམ་
དུ་སེམས་ཁེངས་པའོ། །ང་རྒྱལ་ལས་ཀྱང་ང་རྒྱལ་ནི། གཞན་ཁྱད་པར་དུ་འཕགས་པ་
རྣམས་ལས་ཀྱང་བདག་ཆེས་ཁྱད་པར་དུ་འཕགས་སོ་སྙམ་དུ་སེམས་ཁེངས་པའོ། །ངའོ་
སྙམ་པའི་ང་རྒྱལ་ནི། ཉེར་ལེན་གྱི་ཕུང་པོ་ལ་དམིགས་ནས་ངའོ་སྙམ་དུ་སེམས་ཁེངས་པའོ། །
མངོན་པའི་ང་རྒྱལ་ནི། མ་ཐོབ་པར་ཐོབ་སྙམ་དུ་སེམས་ཁེངས་པའོ། །ཅུང་ཟད་སྙམ་པའི་ང་
རྒྱལ་ནི། རང་ལས་ཆེས་ཁྱད་པར་དུ་འཕགས་པ་རྣམས་ལས་བདག་ཅུང་ཟད་དམན་ནོ་སྙམ་
དུ་སེམས་ཁེངས་པའོ། །ལོག་པའི་ང་རྒྱལ་ནི་གོལ་སར་ཤོར་བ་ལ་ཡོན་ཏན་ཐོབ་སྙམ་པ་སྟེ།
དཔེར་ན་འདྲེས་ཁྱེར་བ་ལ་ཡོན་ཏན་ཐོབ་པར་རློམ་པ་ལྟ་བུ་དང་། འདུལ་བ་ལུང་ལས།
གང་ངོ་ཚ་བའི་ཡན་ལག་དེས་རློམ་པར་བྱེད་དམ། ཞེས་གསུངས་པ་ལྟར། འདུལ་བའི་
བཅས་མཚམས་ཡལ་བར་བོར་ནས་རྙེད་བཀུར་ལ་ཆགས་པས་ཁྱིམ་པ་དང་འདྲེ་བ་ལ་
གཞན་དོན་བྱེད་པར་རློམ་པ་ལྟ་བུའོ། །
འདི་དག་ནི་མངོན་པ་མཛོད་ནས་གསུངས་པ་ལྟར་བཀོད་པ་ཡིན་གྱི། རིན་ཆེན་
འཕྲེང་བ་ལས་འདི་ལྟར་བཤད་དེ། །ང་རྒྱལ་རྣམ་པ་བདུན་ཡིན་ཏེ། །དེ་ནི་རབ་ཏུ་ཕྱེ་སྟེ་བཤད། །
དེ་ལ་མངོན་པར་རློམ་བྱེད་བདག །དམན་པས་དམན་ཞིང་མཉམ་དང་མཉམ། །དམན་པ་
བས་ནི་ལྷག་པའམ་མཉམ། །མཉམ་པའི་ང་རྒྱལ་ཞེས་བྱའོ། །དམན་གང་བདག་ཉིད་ཁྱད་
འཕགས་དང་། ཁྱད་པར་འཕགས་པར་རློམ་པ་གང་། །ཤིན་ཏུ་མཐོ་བས་མཐོ་སྙམ་པ། །ང་
153



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རྒྱལ་ལས་ཀྱང་ང་རྒྱལ་ཏེ། །འབྲས་ཀྱི་སྟེང་དུ་ཕོལ་མིག་དག །བྱུང་བ་བཞིན་དུ་ཐུ་བ་ཡིན། །ཉེ་
བར་ལེན་པ་ཞེས་བྱ་བ། །ལྔ་པོ་སྟོང་པ་དེ་དག་ལ། །རྨོངས་པས་ང་སྙམ་འཛིན་པ་གང་། །དེ་
ནི་ངའོ་སྙམ་པར་བཤད། །འབྲས་མ་ཐོབ་པར་ཐོབ་སྙམ་པ། །གང་ཡིན་མངོན་པའི་ང་རྒྱལ་ཏེ། །
སྡིག་ལས་བྱེད་ལ་བསྟོད་པ་ནི། །མཁས་པས་ལོག་པའི་ང་རྒྱལ་རྟོགས། །བདག་དགོས་
མེད་པ་ཉིད་དོ་ཞེས། །བདག་ཉིད་སྨོན་པ་གང་ཡིན་པ། །དམན་པའི་ང་རྒྱལ་ཞེས་བྱ་སྟེ། །
དེ་དག་མདོར་བསྡུས་བཤད་པ་ཡིན། །ཞེས་གསུངས་སོ། །ང་རྒྱལ་གྱི་བྱེད་ལས་ནི། ཡོན་
ཏན་ཅན་རྣམས་ལ་མི་གུས་པས་ལུང་དང་རྟོགས་པའི་ཆོས་གསར་དུ་ཐོབ་པ་ལ་གེགས་བྱེད་ཅིང་།
ཚེ་རབས་ཕྱི་མར་ངན་འགྲོར་སྐྱེ་བ་དང་། མིར་སྐྱེས་པའི་ཚེ་ན་ཡང་རིགས་དམའ་བ་དང་
བྲན་ལ་སོགས་པར་སྐྱེ་བའི་རྒྱུ་བྱེད་པས་འདི་ཕྱི་གཉིས་ཀར་མི་འདོད་པ་བསྐྱེད་པའོ། །དེ་
ལྟར་ཡང་རིན་ཆེན་འཕྲེང་བ་ལས། ཁེངས་པ་ཡིས་ནི་རིགས་ངན་ཉིད། །ཕྲག་དོག་གིས་ནི་
གཟི་ཆུང་ཉིད། ཁྲོ་བས་ཁ་དོག་ངན་པ་ཉིད། །མཁས་པ་མི་འདྲི་བླུན་པ་ཉིད། །མི་ཉིད་ལ་
ནི་འབྲས་བུ་འདི། །ཀུན་གྱིས་དང་པོར་ངན་འགྲོའོ། །ཞེས་དང་། ལམ་རིམ་ལས། ང་རྒྱལ་
ནི་འདིར་ལམ་སྐྱེ་བའི་གེགས་ཀྱི་མཆོག་ཕྱི་མར་བྲན་ལ་སོགས་པའི་རྒྱུ་ཡིན་པས་སྤང་།
ཞེས་གསུངས་པ་ལྟར་རོ། །བཞི་པ་མ་རིག་པ་ནི། མངོན་པ་ཀུན་བཏུས་ལས། མ་རིག་པ་
གང་ཞེ་ན། ཁམས་གསུམ་པའི་མི་ཤེས་པ་སྟེ། ཆོས་རྣམས་ལ་ལོག་པར་ངེས་པ་དང་ཐེ་ཚོམ་
དང་ཀུན་ནས་ཉོན་མོངས་པ་འབྱུང་བའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར།
ཆོས་ཐམས་ཅད་ཀྱི་གནས་ལུགས་ལ་རྨོངས་པའི་སེམས་བྱུང་མི་ཤེས་པའོ། །མ་རིག་པ་འདི་
ལ་སེམས་བྱུང་མི་ཤེས་པའི་རྨོངས་པ་དང་། ཕྱིན་ཅི་ལོག་ཏུ་འཛིན་པའི་བློ་གཉིས་ལས།
ཀུན་གཏུས་ལས་དངོས་བསྟན་ལ་སེམས་བྱུང་མི་ཤེས་པ་ལ་བཤད་ལ། སློབ་དཔོན་དབྱིག་
154



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
གཉེན་གྱིས་ཀྱང་ཕུང་པོ་ལྔའི་རབ་བྱེད་དུ་དེ་ལྟར་བཤད་པས་ཐོགས་མེད་སྐུ་མཆེད་གཉིས་
ཀ་དེ་ལྟར་དུ་བཞེད་པ་མཐུན་ལ། སློབ་དཔོན་ཆོས་ཀྱི་གྲགས་པ་ནི་ཕྱིན་ཅི་ལོག་ཏུ་འཛིན་
པའི་རྨོངས་པ་ལ་བཞེད་དོ། །དེ་ལྟར་མ་རིག་པ་ལ་ལོག་རྟོག་ཏུ་བཞེད་པ་དང་། མ་རྟོགས་
པའི་བློར་བཞེད་པ་གཉིས་ཡོད་ཀྱང་། མ་རིག་པའི་གཉེན་པོའི་གཙོ་བོ་བདག་མེད་རྟོགས་
པའི་ཤེས་རབ་ལ་བཞེད་པ་འདྲའོ། །མ་རིག་པ་འདི་ལ་དབྱེ་ན། ལས་འབྲས་ལ་རྨོངས་པའི་
མ་རིག་པ་དང་། དེ་ཁོ་ན་ཉིད་ཀྱི་དོན་ལ་རྨོངས་པའི་མ་རིག་པ་གཉིས་སོ། །ལས་འབྲས་ལ་
རྨོངས་པའི་མ་རིག་པས་ནི་ངན་སོང་དུ་སྐྱེ་བའི་ལས་གསོག་པར་བྱེད་ཅིང་། དེ་ཁོ་ན་ཉིད་ལ་
རྨོངས་པའི་མ་རིག་པས་ནི་བདེ་འགྲོར་འཁོར་བའི་ལས་གསོག་པར་བྱེད་དོ། །འདིའི་བྱེད་
ལས་ལ་ཆོས་རྣམས་ལ་ལོག་པར་ངེས་པ་དང་ཐེ་ཚོམ་དང་ཀུན་ནས་ཉོན་མོངས་པ་འབྱུང་
བའི་རྟེན་བྱེད་པར་གསུངས་པ་ནི། མ་རིག་པ་ལ་བརྟེན་ནས་ཉོན་མོངས་གཞན་རྣམས་
འབྱུང་ཞིང་། དེ་ལ་བརྟེན་ནས་ལས་དང་། ལས་ལ་བརྟེན་ནས་འཁོར་བའི་སྡུག་བསྔལ་
ཐམས་ཅད་འབྱུང་བས་ཉོན་མོངས་དང་ཉེས་པ་ཐམས་ཅད་མ་རིག་པ་ལ་བརྟེན་ནས་འབྱུང་
བའི་དོན་ཏེ། རྣམ་འགྲེལ་ལས། གང་ཞིག་བདག་མཐོང་དེ་ལ་ནི། །ང་ཞེས་རྟག་ཏུ་ཞེན་
པར་འགྱུར། །ཞེན་པས་བདེ་ལ་སྲེད་འགྱུར་ཏེ། །སྲེད་པས་སྐྱོན་རྣམས་སྒྲིབ་པར་བྱེད། །
ཅེས་དང་། ཉེས་པ་རྣམ་པ་ཐམས་ཅད་དག །འཇིག་ཚོགས་ལྟ་ལས་སྐྱེས་པ་ཡིན། །དེ་མ་
རིག་སྟེ་དེ་ལས་ཆགས། །དེ་ལས་ཞེ་སྡང་ལ་སོགས་འབྱུང་། །དེ་ཉིད་ཀྱིས་ན་ཉེས་རྣམས་ཀྱི། །
རྒྱུ་ནི་གཏི་མུག་ཡིན་པར་གསུངས། །ཞེས་དང་། ཉེས་ཀུན་དེ་ཡི་རྩ་བ་ཅན། །དེ་ཡང་འཇིག་
ཚོགས་ལྟ་བ་ཡིན་ཞེས་དང༌། རྗེ་བླ་མས། འཇིག་རྟེན་རྒུད་པ་ཇི་སྙེད་པ། །དེ་ཡི་རྩ་བ་མ་
རིག་སྟེ། །གང་ཞིག་མཐོང་བས་དེ་བཟློག་པ། །རྟེན་ཅིང་འབྲེལ་པར་འབྱུང་བར་གསུངས་། །
155



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཞེས་གསུངས་པ་ལྟར་རོ། །མདོར་ན་མ་རིག་པ་འདི་ནི་ཁམས་གསུམ་འཁོར་བར་འཁོར་
བའི་རྩ་བ། ལས་དང་ཉོན་མོངས་ཐམས་ཅད་ཀྱི་གཞི་ཡིན་པས་རྟེན་འབྲེལ་ཡན་ལག་བཅུ་
གཉིས་ཀྱི་ཐོག་མར་མ་རིག་པ་གསུངས་པ་ཡིན་ནོ། །
ལྔ་པ་ཐེ་ཚོམ་ནི། མངོན་པ་ཀུན་བཏུས་ལས། ཐེ་ཚོམ་གང་ཞེ་ན། བདེན་པ་རྣམས་
ལ་ཡིད་གཉིས་ཟ་བ་སྟེ། །དགེ་བའི་ཕྱོགས་རྣམས་ལ་མི་འཇུག་པའི་རྟེན་བྱེད་པའི་ལས་
ཅན་ནོ། །ཞེས་གསུངས་པ་ལྟར། བདེན་བཞི་དང་ལས་འབྲས་སོགས་ལ་དམིགས་ནས་
མཐའ་གཉིས་སུ་དོགས་པའི་སེམས་བྱུང་ངོ་། །ཐེ་ཚོམ་འདིས་དགེ་བའི་བྱ་བ་ཐམས་ཅད་ལ་
བར་དུ་གཅོད་ཅིང་། ལྷག་པར་དུ་ཡང་བདེན་པ་མཐོང་བ་ལ་བར་དུ་གཅོད་ལ། བདེན་པ་
མཐོང་ན་འདི་བཟློག་པར་འགྱུར་བས་མཐོང་སྤངས་ཀུན་སྦྱོར་དུ་གསུངས་སོ། །དྲུག་པ་ལྟ་
བ་ཉོན་མོངས་ཅན་ལ་ལྔ་སྟེ། འཇིག་ལྟ། མཐར་ལྟ། ལྟ་བ་མཆོག་འཛིན། ཚུལ་ཁྲིམས་དང་
བརྟུལ་ཞུགས་མཆོག་འཛིན། ལོག་ལྟ་རྣམས་སོ། །དང་པོ་འཇིག་ལྟ་ནི། མངོན་པ་ཀུན་
བཏུས་ལས། འཇུག་ཚོགས་ལ་ལྟ་བ་གང་ཞེ་ན། ཉེ་བར་ལེན་པའི་ཕུང་པོ་ལྔ་པོ་རྣམས་ལ་
བདག་དང་བདག་གིར་ཡང་དག་པར་རྗེས་སུ་ལྟ་བའི་བཟོད་པ་དང་། འདོད་པ་དང་། བློ་
གྲོས་དང་། རྟོག་པ་དང༌། ལྟ་བ་གང་ཡིན་པ་སྟེ། ལྟ་བ་ཐམས་ཅད་ཀྱི་རྟེན་བྱེད་པའི་ལས་
ཅན་ནོ། །ཞེས་གསུངས་པ་ལྟར། ཉེར་ལེན་གྱི་ཕུང་པོ་ལ་དམིགས་ནས་ང་དང་ང་ཡིར་
འཛིན་པའི་ཤེས་རབ་ཉོན་མོངས་ཅན་ནོ། །ལྟ་བ་འདི་ལ་འཇིག་ལྟ་ཞེས་བརྗོད་པའི་རྒྱུ་
མཚན་ནི། ལམ་རིམ་ལས། དེ་ལ་འཇིག་པ་ནི་མི་རྟག་པ་དང་ཚོགས་པ་ནི་དུ་མ་ཡིན་པས་
འདིས་གང་ལ་ལྟ་བའི་གཞི་ནི་མི་རྟག་པ་དང་དུ་མའི་ཆོས་ཙམ་ཡིན་གྱི། རྟག་པ་དང་གཅིག་པུའི་
གང་ཟག་ནི་མེད་དོ་ཞེས་བསྟན་པའི་ཕྱིར་དུ་འཇིག་ཚོགས་ལ་ལྟ་བ་ཞེས་མིང་བཏགས་སོ། །ཞེས་
156



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
གསུངས་པ་ལྟར་རོ། །འདིར་ཀུན་བཏུས་ལས་བཟོད་པ་ལ་སོགས་པའི་རྣམ་གྲངས་གསུངས་
པ་ནི། ཕྱིན་ཅི་ལོག་གི་དོན་དེ་ལ་མི་སྐྲག་པས་ན་བཟོད་པ། ཡུལ་ཕྱིན་ཅི་ལོག་དེ་དོན་དུ་
གཉེར་བས་ན་འདོད་པ། ཡུལ་དེ་རབ་ཏུ་འབྱེད་པས་ན་བློ་གྲོས། ཡུལ་དེར་མངོན་པར་ཞེན་
པས་ན་རྟོག་པ། ཡུལ་དེ་དམིགས་པར་བྱེད་པས་ན་ལྟ་བ་ཞེས་བརྗོད་དོ། །འཇིག་ལྟའི་བྱེད་
ལས་ནི། འདིས་ལྟ་ངན་ཐམས་ཅད་ཀྱི་རྟེན་བྱེད་པའོ། །དེ་ལྟར་ཡང་གཞོན་ནུ་མ་བདུན་གྱི་
རྟོགས་བརྗོད་ལས། ལྟ་བ་ཀུན་གྱི་མར་གྱུར་པའི། །འཇིག་ཚོགས་ལྟ་བ་འབྱིན་པ་དང་། །
སྲིད་པའི་ལོངས་སྤྱོད་མི་འདོད་པར། །བདག་ནི་ནམ་ཞིག་འགྱུར་ཞིག་གུ །ཞེས་གསུངས་
པ་ལྟར་རོ། །འཇིག་ལྟ་འདི་ལ་ནང་གསེས་ཀྱི་དབྱེ་ན་འཇིག་ལྟ་ཉི་ཤུར་བཤད་དེ། གཟུགས་
བདག་ཏུ་ལྟ་བ་དང་། བདག་གཟུགས་དང་ལྡན་པ་དང་། གཟུགས་བདག་གི་ཡིན་པ་དང་།
གཟུགས་ལ་བདག་གནས་པར་ལྟ་བ་བཞི། དེ་བཞིན་དུ་ཚོར་བ་དང༌། འདུ་ཤེས་དང་། འདུ་
བྱེད་དང་། རྣམ་པར་ཤེས་པ་རྣམས་ལ་ཡང་བཞི་བཞིར་ཕྱེ་བས་འཇིག་ཚོགས་ལ་ལྟ་བ་ཉི་ཤུའོ། །
དེ་ལྟར་ཡང་བཤེས་སྤྲིང་ལས། གཟུགས་ནི་བདག་མ་ཡིན་ཞེས་གསུངས་ཏེ་བདག །
གཟུགས་དང་ལྡན་མིན་གཟུགས་ལ་བདག་གནས་མིན། །བདག་ལ་གཟུགས་མི་གནས་ཏེ་
དེ་བཞིན་དུ། །ཕུང་པོ་ལྷག་མ་བཞི་ཡང་སྟོང་རྟོགས་བགྱི། །ཞེས་དང་། དབུ་མ་ལ་འཇུག་པ་
ལས་ཀྱང་། གཟུགས་བདག་མ་ཡིན་བདག་ནི་གཟུགས་ལྡན་མིན། །གཟུགས་ལ་བདག་
མེད་བདག་ལའང་གཟུགས་ཡོད་མིན། །དེ་ལྟར་རྣམ་བཞིར་ཕུང་ཀུན་ཤེས་བྱ་སྟེ། །དེ་དག་
བདག་ཏུ་ལྟ་བ་ཉི་ཤུར་འདོད། །ལྟ་རི་བདག་མེད་རྟོགས་པའི་རྡོ་རྗེ་ཡིས། །བཅོམ་བདག་
གང་དང་ལྷན་ཅིག་འཇིག་འགྱུར་བ། །འཇིག་ཚོགས་ལྟ་རི་ལྷུན་སྟུག་ལ་གནས་པ། །རྩེ་མོ་
མཐོ་བར་གྱུར་པ་འདི་དག་གོ །ཞེས་གསུངས་སོ། །འཇིག་ལྟ་ཉི་ཤུ་པོ་དེ་ཡང་བདག་དང་
157



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
བདག་གིར་འཛིན་པ་གཉིས་སུ་འདུ་བར་གསུངས་ལ། འདི་དག་གི་ངོས་འཛིན་ཞིབ་ཏུ་ཤེས་
པར་འདོད་ན་ཀུན་བཏུས་རྩ་འགྲེལ་དང་དབུ་མ་ལ་འཇུག་པའི་རྣམ་བཤད་དགོངས་པ་རབ་
གསལ་ལས་ཤེས་པར་བྱའོ། །མཐར་ལྟ་ནི། མངོན་པ་ཀུན་བཏུས་ལས། མཐར་འཛིན་པར་
ལྟ་བ་གང་ཞེ་ན། ཉེ་བར་ལེན་པའི་ཕུང་པོ་ལྔ་པོ་དག་ལ་རྟག་པའམ་ཆད་པར་ཡང་དག་པར་
རྗེས་སུ་ལྟ་བའི་བཟོད་པ་དང་། འདོད་པ་དང་། བློ་གྲོས་དང༌། རྟོག་པ་དང་། ལྟ་བ་གང་
ཡིན་པ་སྟེ། དབུ་མའི་ལམ་གྱིས་ངེས་པར་འབྱུང་བ་ལ་བར་དུ་གཅོད་པའི་ལས་ཅན་ནོ། །
ཞེས་གསུངས་པ་ལྟར། འཇིག་ལྟས་བཟུང་བའི་བདག་དེ་ལ་དམིགས་ནས་རྟག་ཆད་དུ་
འཛིན་པའི་ཤེས་རབ་ཉོན་མོངས་ཅན་ནོ། །འདིས་རྟག་ཆད་དུ་འཛིན་ལུགས་ནི། ལམ་རིམ་ལས།
མཐར་འཛིན་པའི་ལྟ་བ་ནི། འཇིག་ལྟས་གང་བཟུང་བའི་བདག་དེ་ལ་དམིགས་ནས་རྟག་པ་
ཐེར་ཟུག་པའམ། འདི་ནས་ཕྱི་མར་ཉིང་མཚམས་སྦྱར་བ་མེད་པའི་ཆད་པར་ལྟ་བའི་ཤེས་
རབ་ཉོན་མོངས་ཅན་ནོ། །ཞེས་གང་གསུངས་པ་ལྟར་རོ། །དེས་ན་ལྟ་ངན་འདིས་རྟག་ཆད་
ཀྱི་མཐར་ལྟུང་བར་བྱེད་པས་ན་རྟག་ཆད་ཀྱི་མཐའ་དང་བྲལ་བའི་དབུ་མའི་ལམ་དུ་འགྲོ་བ་
ལ་བར་ཆད་ཀྱི་གཙོ་བོའོ། །ལྟ་བ་མཆོག་འཛིན་ནི། མངོན་པ་ཀུན་བཏུས་ལས། ལྟ་བ་
མཆོག་ཏུ་འཛིན་པ་གང་ཞེ་ན། ལྟ་བ་དང་ལྟ་བའི་གནས་ཉེ་བར་ལེན་པའི་ཕུང་པོ་ལྔ་པོ་དག་
ལ་མཆོག་དང་། གཙོ་བོ་དང་། ཁྱད་པར་དུ་འཕགས་པ་དང་། དམ་པར་ཡང་དག་པར་རྗེས་
སུ་ལྟ་བའི་བཟོད་པ་དང་། འདོད་པ་དང་། བློ་གྲོས་དང་། རྟོག་པ་དང་། ལྟ་བ་གང་ཡིན་པ་སྟེ།
ལྟ་བ་ངན་པ་ལ་མངོན་པར་ཞེན་པའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར།
ལྟ་ངན་གཞན་རྣམས་དང་། དེ་གང་ལ་བརྟེན་ནས་འབྱུང་བའི་གནས་ཕུང་པོ་ལ་དམིགས་
ནས་མཆོག་ཏུ་འཛིན་པའི་ཤེས་རབ་ཉོན་མོངས་ཅན་ནོ། །འདིར་མཆོག་ལ་སོགས་པའི་རྣམ་
158



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
གྲངས་གསུངས་པ་ནི། ཕུལ་དུ་བྱུང་བར་རློམ་པས་ན་མཆོག་ཏུ་འཛིན་པ་དང༌། འདི་ལས་
ལྷག་པ་གཞན་མེད་པར་འཛིན་པས་ན་གཙོ་བོར་འཛིན་པ་དང་། གཞན་ལས་ཁྱད་པར་དུ་
འཕགས་པར་འཛིན་པ་དང་། འདི་དང་མཉམ་པ་གཞན་མེད་པར་འཛིན་པས་ན་དམ་པར་
ལྟ་བའོ། །
འདིར་ལམ་རིམ་ལས། ལྟ་བ་མཆོག་ཏུ་འཛིན་པ་ནི། འཇིག་ལྟ་དང་མཐར་ལྟ་དང་
ལོག་ལྟ་གསུམ་གང་རུང་དང་། དེ་དག་གང་ལ་བརྟེན་ནས་འབྱུང་བའི་ལྟ་བ་པོའི་ཕུང་པོ་ལ་
དམིགས་ནས་མཆོག་ཏུ་འཛིན་པའི་ཤེས་རབ་ཉོན་མོངས་ཅན་ནོ། །ཞེས་གསུངས་སོ། །
འདིའི་བྱེད་ལས་ལ་ལྟ་ངན་ལ་མངོན་པར་ཞེན་པའི་རྟེན་བྱེད་པར་གསུངས་པ་ནི་འདི་ཕྱི་
ཀུན་ཏུ་ལྟ་ངན་དང་མི་འབྲལ་བའི་བག་ཆགས་འཇོག་པར་བྱེད་པའོ། །ཚུལ་ཁྲིམས་དང་
བརྟུལ་ཞུགས་མཆོག་འཛིན་ནི། མངོན་པ་ཀུན་བཏུས་ལས། ཚུལ་ཁྲིམ་དང་བརྟུལ་ཞུགས་
མཆོག་ཏུ་འཛིན་པ་གང་ཞེ་ན། ཚུལ་ཁྲིམས་དང་། བརྟུལ་ཞུགས་དང་། ཚུལ་ཁྲིམས་དང་
བརྟུལ་ཞུགས་ཀྱི་གནས་ཉེ་བར་ལེན་པའི་ཕུང་པོ་ལྔ་པོ་དག་ལ། འདག་པ་དང་། གྲོལ་བ་དང་།
ངེས་པར་འབྱིན་པར་ཡང་དག་པར་རྗེས་སུ་ལྟ་བའི་བཟོད་པ་དང་། འདོད་པ་དང་། བློ་གྲོས་དང་།
རྟོག་པ་དང་། ལྟ་བ་གང་ཡིན་པ་སྟེ། ངལ་བ་འབྲས་བུ་མེད་པའི་རྟེན་བྱེད་པའི་ལས་ཅན་ནོ། །
ཞེས་གསུངས་པ་ལྟར། ལྟ་ངན་གྱིས་ཀུན་ནས་བསླངས་པའི་ཚུལ་ཁྲིམས་དང༌། གཡང་གཞི་
འཆང་བ་སོགས་ལུས་ངག་གི་འཇུག་པ་ངེས་པར་བྱེད་པའི་བརྟུལ་ཞུགས་དང༌། དེ་དག་
གང་ལས་འབྱུང་བའི་ཕུང་པོ་ལ་དམིགས་ནས་དག་གྲོལ་དུ་ལྟ་བའི་ཤེས་རབ་ཉོན་མོངས་
ཅན་ནོ། །འདིར་ལམ་རིམ་ལས། ཚུལ་ཁྲིམས་དང་བརྟུལ་ཞུགས་མཆོག་འཛིན་ནི། འཆལ་
ཚུལ་སྤོང་བའི་ཚུལ་ཁྲིམས་དང་། ཆ་བྱད་དང་ཚུལ་དང་ལུས་དང་ངག་གི་འཇུག་པ་ངེས་པར་
159



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
བྱེད་པའི་བརྟུལ་ཞུགས་དང་། གང་ལ་བརྟེན་ནས་དེ་དག་འབྱུང་བའི་ཕུང་པོ་ལ་དམིགས་
ནས་སྡིག་པ་འདག་པ་དང་། ཉོན་མོངས་ལས་གྲོལ་བ་དང་། འཁོར་བ་ལས་ངེས་པར་
འབྱིན་པར་ལྟ་བའི་ཤེས་རབ་ཉོན་མོངས་ཅན་ནོ། །ཞེས་གསུངས་སོ། །འདིའི་བྱེད་ལས་ལ་
ངལ་བ་འབྲས་བུ་མེད་པ་ཞེས་གསུངས་པ་ནི་གོ་བར་ཟད་དོ། །
ལོག་ལྟ་ནི། མངོན་པ་ཀུན་བཏུས་ལས། ལོག་པར་ལྟ་བ་གང་ཞེ་ན། རྒྱུའམ། འབྲས་
བུའམ། བྱེད་པ་ལ་སྐུར་བ་འདེབས་པ་དང༌། ཡོད་པའི་དངོས་པོ་འཇིག་པ་སྟེ། ལོག་པར་
རྣམ་པར་རྟོག་པའི་བཟོད་པ་དང་། འདོད་པ་དང་། བློ་གྲོས་དང་། རྟོག་པ་དང་། ལྟ་བ་གང་
ཡིན་པ་སྟེ། དགེ་བའི་རྩ་བ་གཅོད་པའི་ལས་ཅན་དང་། མི་དགེ་བའི་རྩ་བ་དམ་དུ་འཛིན་
པའི་ལས་ཅན་དང་། མི་དགེ་བ་ལ་འཇུག་པའི་རྟེན་བྱེད་པའི་ལས་ཅན་དང་། དགེ་བ་ལ་མི་
འཇུག་པའི་ལས་ཅན་ནོ། །ཞེས་གསུངས་པ་ལྟར། ལས་རྒྱུ་འབྲས་དང་ཚེ་སྔ་ཕྱི་སོགས་མེད་
པར་ལྟ་བའི་ཤེས་རབ་ཉོན་མོངས་ཅན་ནོ། །འདིར་ལམ་རིམ་ལས། ལོག་པར་ལྟ་བ་ནི། ཚེ་
སྔ་ཕྱི་དང་ལས་འབྲས་སོགས་མེད་ཅེས་སྐུར་བ་འདེབས་པ་དང་། དབང་ཕྱུག་དང་གཙོ་བོ་
ལ་སོགས་པ་འགྲོ་བའི་རྒྱུར་འཛིན་པའི་ཤེས་རབ་ཉོན་མོངས་ཅན་ནོ། །ཞེས་གསུངས་སོ། །
ལོག་ལྟ་དེ་ལ་དབྱེ་ན་བཞི་སྟེ། རྒྱུ་ལ་སྐུར་བ་འདེབས་པའི་ལོག་ལྟ། འབྲས་བུ་ལ་སྐུར་བ་
འདེབས་པའི་ལོག་ལྟ། བྱེད་པ་ལ་སྐུར་བ་འདེབས་པའི་ལོག་ལྟ། ཡོད་པའི་དངོས་པོ་ལ་
སྐུར་བ་འདེབས་པའི་ལོག་ལྟ་རྣམས་སོ། །རྒྱུ་ལ་སྐུར་བ་འདེབས་པ་ནི། ལེགས་སྤྱད་ཉེས་
སྤྱད་སོགས་མེད་པར་ལྟ་བའོ། །འབྲས་བུ་ལ་སྐུར་བ་འདེབས་པ་ནི། ལས་དགེ་སྡིག་གི་
རྣམ་སྨིན་མེད་པར་ལྟ་བའོ། །བྱེད་པ་ལ་སྐུར་བ་འདེབས་པ་ནི། ཕ་མ་དང་འཇིག་རྟེན་སྔ་ཕྱི་
སོགས་མེད་པར་ལྟ་བའོ། །ཡོད་པའི་དངོས་པོ་ལ་སྐུར་བ་འདེབས་པ་ནི། དགྲ་བཅོམ་ཐོབ་
16O



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
པ་སོགས་མེད་པར་ལྟ་བུའོ། །སྤྱིར་ལོག་ལྟ་ལ་མང་དུ་ཡོད་ཀྱང་ལས་འབྲས་དང་འཇིག་
རྟེན་སྔ་ཕྱི་སོགས་ལ་སྐུར་བ་འདེབས་པའི་ལོག་ལྟ་འདིས་ནི་དགེ་རྩ་ཐམས་ཅད་གཅོད་པར་
བྱེད་པས་ལོག་ལྟ་ཐམས་ཅད་ཀྱི་ནང་ནས་ཆེ་ཤོས་སུ་གསུངས་སོ། །དེ་ལྟར་ལྟ་བ་ལྔ་པོ་དེ་
ཡང་བསྡུ་ན་སྒྲོ་འདོགས་དང་སྐུར་འདེབས་ཀྱི་ལྟ་བ་གཉིས་སུ་འདུ་ཞིང་། ལྔ་པོ་དེ་ལ་ནང་
གསེས་ཀྱིས་ཕྱེ་ན་ནི། འཇིག་ལྟ་ཉི་ཤུ་དང་། ལྟ་ངན་དྲུག་ཅུ་རྩ་གཉིས་དང་། ལུང་མ་བསྟན་
གྱི་ལྟ་བ་བཅུ་བཞི་ལ་སོགས་པ་མཐའ་ཡས་སོ། །ལྟ་ངན་དྲུག་ཅུ་རྩ་གཉིས་ནི་མདོ་སྡེ་ཚངས་
པའི་དྲ་བ་ལས་གསུངས་སོ། །འདིར་སོ་སོའི་ངོས་འཛིན་ཞིབ་ཏུ་བཀོད་ན་ཧ་ཅང་མངས་སུ་
དོགས་པས་མ་བྲིས་སོ། །ལུང་མ་བསྟན་གྱི་ལྟ་བ་བཅུ་བཞི་ནི། སྔོན་གྱི་མཐའ་ལ་བརྟེན་
པའི་ལྟ་བ་བཞི། ཕྱི་མའི་མཐའ་ལ་བརྟེན་པ་བཞི། མྱང་འདས་ལ་བརྟེན་པ་བཞི། ལུས་སྲོག་
ལ་བརྟེན་པའི་ལྟ་བ་གཉིས་རྣམས་སོ། །སྔོན་གྱི་མཐའ་ལ་བརྟེན་པ་བཞི་ནི། བདག་དང་
འཇིག་རྟེན་རྟག་པ་དང་། མི་རྟག་པ་དང་། གཉིས་ཀ་ཡིན་པ་དང་། གཉིས་ཀ་མ་ཡིན་པར་
ལྟ་བ་རྣམས་སོ། །ཕྱི་མའི་མཐའ་ལ་བརྟེན་པ་བཞི་ནི། བདག་དང་འཇིག་རྟེན་མཐའ་དང་
ལྡན་པ་དང་། མཐའ་དང་མི་ལྡན་པ་དང་། གཉིས་ཀ་ཡིན་པ་དང་། གཉིས་ཀ་མ་ཡིན་པར་
ལྟ་བ་རྣམས་སོ། །མྱང་འདས་ལ་བརྟེན་པ་བཞི་ནི། དེ་བཞིན་གཤེགས་པ་གྲོངས་ཕན་ཆད་
འབྱུང་བ་དང་། མི་འབྱུང་བ་དང་། གཉིས་ཀ་ཡིན་པ་དང་། གཉིས་ཀ་མ་ཡིན་པར་ལྟ་བ་
རྣམས་སོ། །ལུས་སྲོག་ལ་བརྟེན་པ་གཉིས་ནི། ལུས་སྲོག་རྫས་གཅིག་པ་དང་། ཐ་དད་དུ་
ལྟ་བ་གཉིས་སོ། །ལྟ་བ་དེ་དག་ནི་གྲངས་ཅན་པ་དང་། རྒྱང་འཕེན་པ་དང་། གཅེར་བུ་པ་དང་།
གནས་མ་བུ་པ་རྣམས་ཀྱིས་འདོད་པ་ཡིན་ལ། འདིར་ནི་ལྟ་བ་དེ་དག་གི་མིང་ཙམ་ཞིག་སྨོས་
པ་ཡིན་གྱི། སོ་སོའི་ངོས་འཛིན་དང་ཇི་ལྟར་འབྱུང་བའི་ཚུལ་བཅས་ཞིབ་ཏུ་ཤེས་པར་འདོད་
161



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ན་མདོ་སྡེ་རིན་པོ་ཆེ་རྣམས་དང་། དེའི་དགོངས་པ་འགྲེལ་པའི་དབུ་མའི་གཞུང་རྣམས་
བལྟས་ནས་ཤེས་པར་བྱའོ། །ལྟ་བ་དེ་དག་ལ་ལུང་མ་བསྟན་ཅེས་བརྗོད་པ་ནི། དགེ་མི་
དགེ་གང་དུ་ཡང་མི་འཇོག་པས་ལུང་མ་བསྟན་ཅེས་བརྗོད་པ་མ་ཡིན་གྱི །གྲངས་ཅན་པ་ལ་
སོགས་པ་དེ་དག་གིས་གང་ཟག་གི་བདག་ལས་བརྩམས་ཏེ། བདག་དང་འཇིག་རྟེན་རྟག་
མི་རྟག་སོགས་དྲིས་པ་ན་རེ་ཤིག་བདག་མེད་བསྟན་པའི་སྣོད་དུ་མི་རུང་བར་དགོངས་ནས་
གང་ཟག་གི་བདག་མེད་པར་མ་བསྟན་ཅིང་། ཁྱད་གཞི་མེད་པས་ཁྱད་ཆོས་མི་རུང་བར་
དགོངས་ནས་དྲི་བ་དེ་དག་ལ་ལན་མ་མཛད་པས་ན་དྲི་བ་ལུང་དུ་མ་བསྟན་པ་ཞེས་བྱ་བ་
ཡིན་ནོ། ། །
དེ་ལྟར་ཡང་རིན་ཆེན་འཕྲེང་བ་ལས། འཇིག་རྟེན་མཐའ་དང་ལྡན་ནམ་ཞེས། །
ཞུས་ན་རྒྱལ་བ་མི་གསུང་བཞུགས། །གང་ཕྱིར་དེ་ལྟར་ཟབ་པའི་ཆོས། །སྣོད་མིན་འགྲོ་ལ་
མི་གསུང་པ། །དེ་ཉིད་ཕྱིར་ན་མཁས་རྣམས་ཀྱིས། །ཀུན་མཁྱེན་ཐམས་ཅད་མཁྱེན་པར་ཤེས། །
ཞེས་གསུངས་པ་ལྟར་རོ། །
ལྔ་པ་ཉེ་ཉོན་ཉི་ཤུ་ནི། ཁྲོ་བ་དང་། ཁོན་དུ་འཛིན་པ་དང་། འཆབ་པ་དང་། འཚིག་པ་དང་།
ཕྲག་དོག་དང་། སེར་སྣ་དང་། སྒྱུ་དང་། གཡོ་དང་། རྒྱགས་པ་དང་། རྣམ་པར་འཚེ་བ་དང་།
ངོ་ཚ་མེད་པ་དང་། ཁྲེལ་མེད་པ་དང༌། རྨུགས་པ་དང་། རྒོད་པ་དང་། མ་དད་པ་དང་། ལེ་
ལོ་དང་། བག་མེད་པ་དང་། བརྗེད་ངས་པ་དང་། ཤེས་བཞིན་མ་ཡིན་པ་དང་། རྣམ་པར་
གཡེང་བ་རྣམས་སོ། །དང་པོ་ཁྲོ་བ་ནི། མངོན་པ་ཀུན་བཏུས་ལས། ཁྲོ་བ་གང་ཞེ་ན།
གནོད་པར་བྱེད་པའི་རྒྱུ་ཉེ་བར་གནས་པ་ན་ཁོང་ཁྲོ་བའི་ཆར་གཏོགས་པའི་སེམས་ཀྱི་ཀུན་
ནས་མནར་སེམས་པ་སྟེ། མཚོན་ཆ་ལེན་པ་དང་། ཆད་པས་གཅོད་པ་ལ་སོགས་པ་དང་།
162



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
གནོད་པ་ཤོམ་པའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། ཀུན་ནས་མནར་
སེམས་ཀྱི་གཞི་དགུ་གང་རུང་ཉེ་བར་གནས་པ་ན་བརྡེག་པ་སོགས་གནོད་པ་བྱ་འདོད་པའི་
ཀུན་ནས་མནར་སེམས་པའོ། །ཀུན་ནས་མནར་སེམས་ཀྱི་གཞི་དགུ་ནི། འདིས་བདག་ལ་
གནོད་པ་བྱས་སོ་བྱེད་དོ་བྱེད་པར་འགྱུར་རོ་སྙམ་པ་གསུམ་དང་། འདིས་བདག་གི་གཉེན་
གྱི་ཕྱོགས་ལ་གནོད་པ་བྱས་སོ་བྱེད་དོ་བྱེད་པར་འགྱུར་རོ་སྙམ་པ་གསུམ་དང་། འདིས་
བདག་གི་དགྲའི་ཕྱོགས་ལ་ཕན་བཏགས་སོ་འདོགས་སོ་འདོགས་པར་འགྱུར་རོ་སྙམ་པ་
གསུམ་སྟེ། དགུ་པོ་དེ་ལ་ཀུན་ནས་མནར་སེམས་ཀྱི་གཞི་དགུ་ཞེས་བཤད་དེ། དེའི་ཁུངས་
ནི་སྔར་དྲངས་ཟིན་པ་ལྟར་རོ། ཁོང་ཁྲོ་རྩ་ཉོན་དང་ཁྲོ་བ་ཉེ་ཉོན་གྱི་སྐབས་སུ་བྱུང་བས་ཁོང་
ཁྲོ་དང་ཁྲོ་བ་གཉིས་ལ་ཁྱད་པར་ཅི་ཡོད་སྙམ་ན། ཁོང་ཁྲོ་ནི་ཡུལ་གསུམ་དམིགས་ཡུལ་དུ་
ཤར་བ་ན་སེམས་མི་བཟོད་པར་ཀུན་ནས་མནར་སེམས་པ་ཡིན་ལ། ཁྲོ་བ་ནི་གནོད་པའི་རྒྱུ་
ཉེ་བར་གནས་པ་ན་ཁོང་ཁྲོ་ཆེར་འཕེལ་ཏེ་ལུས་ཀྱི་བརྡེག་པ་སོགས་བྱ་འདོད་པའི་སེམས་
ཤིན་ཏུ་འཁྲུག་པ་ཞིག་ལ་བརྗོད་པ་ཡིན་ནམ་སྙམ་སྟེ། ཁོང་ཁྲོ་འཆད་པའི་སྐབས་སུ་ཀུན་
བཏུས་ལས་ཆོས་གསུམ་ལ་ཀུན་ནས་མནར་སེམས་པ་ཞེས་བཤད་ཅིང་། ཁྲོ་བའི་སྐབས་སུ་
གནོད་པའི་རྒྱུ་ཉེ་བར་གནས་པ་ན་ཞེས་དང་། མཚོན་ཆ་ལེན་པ་སོགས་ཞེས་སོགས་བྱུང་ལ།
ཕུང་པོ་ལྔའི་རབ་བྱེད་ལས་ཀྱང་ཁོང་ཁྲོའི་སྐབས་སུ་སེམས་ཅན་རྣམས་ལ་ཀུན་ནས་མནར་
སེམས་པ་ཞེས་བཤད་ཅིང་། ཉེ་ཉོན་གྱི་ཁྲོ་བ་འཆད་པའི་སྐབས་སུ་འཕྲལ་དུ་གནོད་པ་བྱེད་
པ་ལ་གནས་ཏེ་ཞེས་གསུངས་འདུག་པས་ཐོགས་མེད་སྐུ་མཆེད་གཉིས་ཀྱི་གཞུང་འདི་དག་
གི་གུང་བསྒྲིགས་ནས་བསམས་ན་གོང་དུ་བཤད་པ་དེ་ལྟར་ཡིན་ནམ་སྙམ་སྟེ། འོན་ཀྱང་
འདི་དག་ནི་ཤིན་ཏུ་རྟོགས་པར་དཀའ་བས་བློ་གྲོས་ཅན་རྣམས་ཀྱིས་ད་དུང་ཞིབ་ཏུ་དཔྱོད་
163



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
པར་མཛོད་ཅིག ཁྲོ་བས་གཞན་ལ་གནོད་པའི་རྟེན་བྱེད་པ་ནི་གོ་བར་ཟད་དོ། །གཉིས་པ་
ཁོན་དུ་འཛིན་པ་ནི། མངོན་པ་ཀུན་བཏུས་ལས། ཁོན་དུ་འཛིན་པ་གང་ཞེ་ན། དེའི་འོག་ཏུ་
ཁོང་ཁྲོ་བའི་ཆར་གཏོགས་པ་ཉིད་ཀྱིས་ཤར་གཉེར་བའི་བསམ་པ་མི་གཏོང་བ་སྟེ། མི་
བཟོད་པའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། ཁོང་ཁྲོའི་རྒྱུན་མི་གཏོང་
བར་གནོད་པ་དང་གནོད་ལན་བྱ་འདོད་པའི་བློའོ། ཁོན་འཛིན་གྱིས་མི་བཟོད་པའི་རྟེན་
བྱེད་པ་ནི་གོ་བར་ཟད་དོ། །སེམས་བྱུང་འདི་གཉིས་ལ། རིན་ཆེན་འཕྲེང་བ་ལས། ཁྲོ་བ་
སེམས་ཀྱི་འཁྲུག་པ་སྟེ། །དེ་དང་རྗེས་འབྲེལ་ཁོན་དུ་འཛིན། །ཅེས་བཤད་དོ། །
གསུམ་པ་འཆབ་པ་ནི། མངོན་པ་ཀུན་བཏུས་ལས། འཆབ་པ་གང་ཞེ་ན། ལེགས་
པར་བསྐུལ་བ་ལ་གཏི་མུག་གི་ཆར་གཏོགས་པས་ཁ་ན་མ་ཐོ་བ་འབྱུང་བ་སྟེ། འགྱོད་པ་དང་
རེག་པར་མི་གནས་པའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། དགེ་བའི་
བཤེས་གཉེན་སོགས་གང་ཟག་གཞན་གྱིས་རང་ལ་ཕན་པར་འདོད་པའི་བསམ་པས་ཉེས་
པ་གླེང་བ་ན། གཏི་མུག་གི་དབང་གིས་ཉེས་པ་སྦ་བར་འདོད་པའི་བློ་ཞིག་གོ །རང་གི་ཉེས་
པ་ཁས་མི་ལེན་པར་འཆབ་པར་བྱེད་པ་འདིས་ནི་ཉེས་པ་ཆུང་ངུ་ཡང་ཆེན་པོར་འཕེལ་ཏེ་
འགྱོད་པ་དང་བདེ་བ་ལ་རེག་པར་མི་གནས་པའི་རྒྱུ་བྱེད་ཅིང་། ཕྱི་མ་ང ན་སོང་དུ་འཕེན་
པའི་ལས་བྱེད་དོ། །བཞི་པ་འཚིག་པ་ནི། མངོན་པ་ཀུན་བཏུས་ལས། འཚིག་པ་གང་ཞེ་ན།
ཁོང་ཁྲོ་བའི་ཆར་གཏོགས་པ་ཁྲོ་བ་ཁོན་དུ་འཛིན་པ་སྔོན་དུ་འགྲོ་བའི་སེམས་ཀྱི་ཀུན་ནས་
མནར་སེམས་པ་སྟེ། ཚིག་རྩུབ་པོ་བརླང་ཞིང་དྲག་པོའི་རྟེན་བྱེད་པའི་ལས་ཅན་དང་།
བསོད་ནམས་མ་ཡིན་པ་འཕེལ་བའི་ལས་ཅན་དང་། རེག་པར་མི་གནས་པའི་ལས་ཅན་ནོ། །
ཞེས་གསུངས་པ་ལྟར། གཞན་གྱིས་རང་ལ་ཉེས་པ་གླེང་བ་ན་ཉེས་པ་ལ་འགྱོད་པ་དང་
164



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
མཐོལ་བའི་བསམ་པ་མེད་པར་ཁྲོ་བ་དང་ཁོན་འཛིན་གྱི་དབང་གིས་ཞེ་འགྲས་པའི་བསམ་
པས་ཚིག་རྩུབ་པོ་སྨྲ་བར་འདོད་པའི་བློ་ལྟ་བུའོ། །འདི་ལ་ཕུང་པོ་ལྔའི་རབ་བྱེད་ལས་ཚིག་
བརླང་པོས་ཞེར་འདེབས་པ་ཞེས་བཤད་ལ། རིན་ཆེན་འཕྲེང་བ་ལས། འཚིག་པ་སྡིག་ལ་
ཞེན་པའོ། །ཞེས་སྡིག་པ་ལ་ཞེན་ནས་མི་གཏོང་བ་ལ་བཤད་ལ། མཛོད་འགྲེལ་ལས་ཀྱང་
འཚིག་པ་སྡིག་པ་ལ་དམ་དུ་འཛིན་པ་དང་ལྟ་བ་མཆོག་འཛིན་ལས་སྐྱེ་བར་བཤད་དོ། །
འདིས་ཚིག་རྩུབ་སོགས་ཉེས་པའི་ལས་དུ་མ་ལ་འཇུག་པ་དང་། བསོད་ནམས་མ་ཡིན་པ་
མང་དུ་བསྐྱེད་པས་ཚེ་འདིར་བདེ་བ་ལ་རེག་པར་མི་གནས་ཤིང་། བྱི་མ་ལ་རྣམ་སྨིན་ཡིད་མི་
འོང་བསྐྱེད་དོ། །ལྔ་པ་ཕྲག་དོག་ནི། མངོན་པ་ཀུན་བཏུས་ལས། ཕྲག་དོག་གང་ཞེ་ན། རྙེད་
པ་དང་བཀུར་སྟི་ལ་ལྷག་པར་ཆགས་ནས་གཞན་གྱི་ཕུན་སུམ་ཚོགས་པའི་ཁྱད་པར་ལ་མི་
བཟོད་པར་གྱུར་པ་སེམས་ཁོང་ནས་འཁྲུག་པ་ཞེ་སྡང་གི་ཆར་གཏོགས་པ་སྟེ། ཡིད་མི་བདེ་
བ་དང་། རེག་པར་མི་གནས་པའི་ལས་ཅན་ནོ། །ཞེས་གསུངས་པ་ལྟར། རྙེད་བཀུར་ལ་
ཆགས་པའི་དབང་གིས་གཞན་གྱི་ཕུན་ཚོགས་ལ་མི་བཟོད་པར་སེམས་ཁོང་ནས་འཁྲུག་པའོ། །
འདིས་ནི་འདི་ཕྱི་གཉིས་ཀར་མི་འདོད་པ་ཆེན་པོ་བསྐྱེད་དེ། ཚེ་འདིར་ཡིད་མི་བདེ་བ་དང་།
ཕྱི་མར་ངན་སོང་དུ་འཕེན་ནོ། །དྲུག་པ་སེར་སྣ་ནི། མངོན་པ་ཀུན་བཏུས་ལས། སེར་སྣ་
གང་ཞེ་ན། རྙེད་པ་དང་བཀུར་སྟི་ལ་ལྷག་པར་ཆགས་ནས་ཡོ་བྱད་རྣམས་ལ་སེམས་ཀྱི་ཀུན་
ཏུ་འཛིན་པ་འདོད་ཆགས་ཆར་གཏོགས་པ་སྟེ། ཡོ་བྱད་མ་བསྙུངས་པའི་རྟེན་བྱེད་པའི་ལས་
ཅན་ནོ། །ཞེས་གསུངས་པ་ལྟར། རྙེད་བཀུར་ལ་ཆགས་པའི་དབང་གིས་ཡོ་བྱད་གཏོང་མི་
ནུས་པར་དམ་དུ་འཛིན་པའོ། །འདིས་ནི་འདི་ཕྱི་གཉིས་ཀར་མི་འདོད་པ་ཆེན་པོ་བསྐྱེད་དེ།
ཟླ་བ་སྒྲོན་མེ་ལས། རུལ་པར་གྱུར་པའི་ལུས་འདི་དང་། །སྲོག་ཀྱང་གཡོ་བ་དབང་མེད་ཅིང་། །
165



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རྨི་ལམ་སྒྱུ་མ་འདྲ་བ་ལ། །བྱིས་པ་འདི་དག་ཆགས་པས་ན། །ཤིན་ཏུ་མ་རུང་ལས་བྱས་ཏེ། །
སྡིག་པའི་དབང་དུ་སོང་བ་དང་། །མི་མཁས་འཆི་བ དག་བཞོན་པས་སོང་། །དེ་དག་མི་
བཟད་སེམས་དམྱལ་འགྲོ །ཞེས་དང་། སྒོ་མཐའ་ཡས་པ་སྒྲུབ་པའི་གཟུངས་ལས་ཀྱང་།
སེམས་ཅན་གང་དག་ཁ་ཅིག་རྩོད་འགྱུར་བ། །དེ་ཡི་གཞི་རྩ་ཡོངས་སུ་འཛིན་པ་སྟེ། །དེ་
ལྟས་གང་ལ་སྲེད་པར་འགྱུར་བ་སྤོངས། །སྲེད་པ་སྤང་བ་བྱས་ན་གཟུངས་སུ་འགྱུར། །ཞེས་
སོགས་མཐའ་ཡས་པར་གསུངས་སོ། །བདུན་པ་སྒྱུ་ནི། མངོན་པ་ཀུན་བཏུས་ལས། སྒྱུ་
གང་ཞེ་ན། རྙེད་པ་དང་བཀུར་སྟི་ལ་ལྷག་པར་ཆགས་ནས་འདོད་ཆགས་དང་གཏི་མུག་གི་
ཆར་གཏོགས་པས་ཡོན་ཏན་མ་ཡིན་པ་ཀུན་ཏུ་སྟོན་པ་སྟེ། ལོག་པས་འཚོ་བའི་རྟེན་བྱེད་
པའི་ལས་ཅན་ནོ། །ཞེས་གསུངས་པ་ལྟར། རྙེད་བཀུར་ལ་ལྷག་པར་ཆགས་པའི་དབང་
གིས་རང་ལ་ཡོན་ཏན་མེད་ཀྱང་ཡོད་པ་ལྟར་སྟོན་པ་སྟེ། ནང་དུ་སེམས་ཤིན་ཏུ་མ་དུལ་ཡང་
གཞན་བསླུ་བའི་བསམ་པས་ཞི་དུལ་ལྟར་ཚུལ་འཆོས་པ་ལྟ་བུའོ། །འདི་ལ་ཕུང་པོ་ལྔའི་རབ་
བྱེད་ལས་གཞན་བསླུ་བ་ཡང་དག་པ་མ་ཡིན་པའི་དོན་སྟོན་པ་ཞེས་བཤད་ལ། ལམ་རིམ་
ལས་ཀྱང་དེ་བཞིན་དུ་བཤད་དོ། །འདིས་ནི་ལོག་འཚོའི་རྟེན་བྱེད་པར་གསུངས་ཏེ། གཞན་
གྱི་སྣང་ངོར་ཚུལ་འཆོས་བྱེད་པ་ནི་ལོག་འཚོ་སྒྲུབ་པའི་ཐབས་ཁོ་ན་ལས་འོས་མེད་དོ། །
ལོག་འཚོ་ལྔ་སྟེ། ཚུལ་འཆོས་དང་། ཁ་གསག་དང་། གཞོགས་སློང་དང་། ཐོབ་
ཀྱིས་འཇལ་བ་དང༌། རྙེད་པས་རྙེད་པ་འཚོལ་བ་རྣམས་སོ། །ཚུལ་འཆོས་ནི་གོང་དུ་བཤད་
པ་དེ་ལྟར་ཏེ། ཡོན་ཏན་མེད་བཞིན་དུ་ཡོད་པ་ལྟར་བཅོས་ནས་གཞན་གྱི་སྣང་ངོར་ཕྱི་ཚུལ་
འཆོས་པའོ། ཁ་གསག་ནི། རྙེད་བཀུར་གྱི་ཕྱིར་གཞན་གྱི་བློ་དང་མཐུན་པའི་ཚིག་འཇམ་
པོར་སྨྲ་བའོ། །གཞོགས་སློང་ནི། གཞན་གྱི་རྫས་ཐོབ་འདོད་ནས་ཁ་གསག་སྔོན་དུ་བཏང་
166



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
སྟེ་གཞན་གྱི་རྫས་ལ་བསྔགས་པ་བྱེད་པའོ། །ཐོབ་ཀྱིས་འཇལ་བ་ནི། རྙེད་པའི་ཕྱིར་དུ་
གཞན་ལ་སེར་སྣ་ཆེ་བ་སོགས་ཀྱི་སྐྱོན་ནས་བརྗོད་པའོ། །རྙེད་པས་རྙེད་པ་འཚོལ་བ་ནི།
རྙེད་པ་དོན་དུ་གཉེར་ནས་གཞན་གྱི་མདུན་དུ་གང་ཟག་ཆེ་གེ་མོ་ཞིག་གིས་བདག་ལ་འདི་
དང་འདི་ལྟ་བུ་ཞིག་སྔར་བྱིན་ནོ་ཞེས་སྔར་ཐོབ་པ་ལ་བསྔགས་པ་བྱེད་པའོ། །མདོར་ན་
བསླབ་པའི་བཅས་མཚམས་ཚུལ་བཞིན་དུ་མི་སྲུང་བར་རྙེད་པ་ལ་ཆགས་པས་གྲོང་དུ་
བསོད་སྙོམས་ལ་རྒྱུ་བའམ་ལོག་འཚོར་གསུངས་པས། ལོག་འཚོས་མ་སྦགས་པ་ཞིག་
འདོད་ན་ནི་གཞན་གྱི་ངོ་སྲུང་དོར་ཏེ་དབེན་པའི་གནས་སུ་འདུལ་བའི་བཅས་མཚམས་ངོ་
ལྐོག་མེད་པར་སྲུང་དགོས་སོ། །
བརྒྱད་པ་གཡོ་ནི། མངོན་པ་ཀུན་བཏུས་ལས། གཡོ་གང་ཞེ་ན། རྙེད་པ་དང་བཀུར་
སྟི་ལ་ལྷག་པར་ཆགས་ནས་འདོད་ཆགས་དང་གཏི་མུག་གི་ཆར་གཏོགས་པས་ཉེས་པ་ཡང་
དག་པར་སྤྱོད་པ་སྟེ། ཡང་དག་པའི་གདམས་ངག་རྙེད་པའི་བར་དུ་གཅོད་པའི་ལས་ཅན་ནོ། །
ཞེས་གསུངས་པ་ལྟར། རྙེད་བཀུར་ལ་ཆགས་པའི་དབང་གིས་རང་གི་ཉེས་པ་གཞན་ལ་མི་
མངོན་པར་སྦ་འདོད་པའི་བློའོ། །ད་ལྟ་རང་ཅག་རྣམས་ཉེས་པ་ལྐོག་ཏུ་བྱས་ནས་གཞན་
གྱིས་མ་ཚོར་བར་གསང་ཐུབ་ན་ཕོ་གྲུང་བ་དང་སྤྱང་བར་བྱེད་མོད། ཆོས་དང་བསྟུན་ན་རང་
སླུ་བར་བྱེད་པའོ། །ཚུལ་འདི་ལ་སྤྱོད་འཇུག་ལས། སངས་རྒྱས་བྱང་ཆུབ་སེམས་དཔའ་དག །
ཀུན་ཏུ་ཐོགས་མེད་གཟིགས་པར་ལྡན། །དེ་དག་ཐམས་ཅད་སྤྱན་སྔ་ན། །རྟག་པར་བདག་
ནི་གནས་སོ་ཞེས། །དེ་ལྟར་བསམས་ནས་ངོ་ཚ་དང་། །གུས་དང་འཇིགས་ལྡན་དེ་བཞིན་
མནོས། །ཞེས་གསུངས་པ་ཡང་ཡང་དྲན་པར་བྱའོ། །གཡོ་སྒྱུ་གཉིས་པོ་འདིས་ནི་ཚེ་འདིར་
ཡང་དག་པའི་གདམས་ངག་རྙེད་པའི་བར་དུ་གཅོད་ཅིང་། ཚེ་རབས་ཕྱི་མ་རྣམས་སུ་ཐེག་
167



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
པ་ཆེན་པོའི་དགེ་བའི་བཤེས་གཉེན་དང་མི་ཕྲད་པ་དང་། གདམས་ངག་མི་རྙེད་པ་སོགས་
མི་འདོད་པ་སྣ་ཚོགས་བསྐྱེད་པས། གཡོ་སྒྱུ་གཉིས་པོ་འདི་འོད་སྲུང་གིས་ཞུས་པ་ལས་ནག་
ཆོས་བཞིའི་ནང་ཚན་དུ་བགྲངས་སོ། །
དགུ་པ་རྒྱགས་པ་ནི། མངོན་པ་ཀུན་བཏུས་ལས། རྒྱགས་པ་གང་ཞེ་ན། ནད་མེད་པ་
དང་ལང་ཚོ་ལ་བབ་པ་ལ་བརྟེན་ཅིང་། ཚེ་རིང་བའི་མཚན་མ་དང་། ཟག་པ་དང་བཅས་པའི་
ཕུན་སུམ་ཚོགས་པ་གང་ཡང་རུང་བ་མཐོང་ནས་འདོད་ཆགས་ཀྱི་ཆར་གཏོགས་པའི་དགའ་
བ་དང་ཡིད་བདེ་བ་སྟེ། ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་ཀྱི་རྟེན་བྱེད་
པའི་ལས་ཅན་ནོ། །ཞེས་གསུངས་པ་ལྟར། ནད་མེད་ཅིང་ལོངས་སྤྱོད་འཛོམ་པ་སོགས་ལ་
དམིགས་ནས་དགའ་ཞིང་ཡིད་བདེ་བས་སེམས་ཁེངས་པའོ། །འདིས་ནི་ཉོན་མོངས་ཐམས་
ཅད་སྐྱེད་པར་བྱེད་པས་བག་མེད་ཀྱི་རྩ་བ་བྱེད་དེ། ལྷག་བསམ་བསྐུལ་བ་ལས། རྒྱགས་
འདི་བག་མེད་ཀུན་གྱི་རྩ་བ་སྟེ། །དགེ་སློང་དམན་ལ་བརྙས་པར་ཡོངས་མི་བྱ། །བསྐལ་པ་
གཅིག་གིས་ཐར་པ་ཐོབ་མི་འགྱུར། །འདི་ནི་བསྟན་པ་འདི་ལ་གོ་རིམས་ཡིན། །ཞེས་དང་།
བཤེས་སྤྲིང་ལས་ཀྱང་། རིགས་དང་གཟུགས་དང་ཐོས་པ་ལང་ཚོ་དང་། །དབང་ཐང་ཆེ་
བས་རྒྱགས་པ་དགྲ་བཞིན་གཟིགས། །ཞེས་གང་གསུངས་པ་ལྟར་རོ། །བཅུ་པ་རྣམ་པར་
འཚེ་བ་ནི། མངོན་པ་ཀུན་བཏུས་ལས། རྣམ་པར་འཚེ་བ་གང་ཞེ་ན། ཁོང་ཁྲོ་བའི་ཆར་
གཏོགས་པ། སྙིང་བརྩེ་བ་མེད་པ་དང་། སྙིང་རྗེ་བ་མེད་པ་དང་། བརྩེ་བ་མེད་པ་སྟེ། རྣམ་
པར་མཐོ་འཚམ་པའི་ལས་ཅན་ནོ། །ཞེས་གསུངས་པ་ལྟར། སེམས་ཅན་ལ་སྙིང་བརྩེ་བ་
མེད་པར་མཐོ་འཚམ་པར་འདོད་པའོ། །འདིར་སྙིང་བརྩེ་བ་མེད་པ་སོགས་རྣམ་གྲངས་
གསུངས་པ་ནི། རང་གིས་མཐོ་འཚམ་པར་འདོད་པས་ན་སྙིང་བརྩེ་བ་མེད་པ་དང་། གཞན་
168



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
མཐོ་འཚམ་བྱེད་དུ་འཇུག་འདོད་པས་ན་སྙིང་རྗེ་བ་མེད་པ་དང་། གཞན་གྱིས་བྱེད་པ་མཐོང་
ངམ་ཐོས་ན་རྗེས་སུ་ཡི་རང་བས་ན་བརྩེ་བ་མེད་པ་ཞེས་བརྗོད་པ་ཡིན་པར་འགྲེལ་པ་ལས་
བཤད་དོ། །འདིའི་བྱེད་ལས་ནི་གོ་བར་ཟད་དོ། །བཅུ་གཅིག་པ་ངོ་ཚ་མེད་པ་ནི། མངོན་པ་
ཀུན་བཏུས་ལས། ངོ་ཚ་མེད་པ་གང་ཞེ་ན། འདོད་ཆགས་དང་། ཞེ་སྡང་དང་། གཏི་མུག་གི་
ཆར་གཏོགས་པ་ཁ་ན་མ་ཐོ་བས་བདག་ལས་མི་འཛེམ་པ་སྟེ། ཉོན་མོངས་དང་ཉེ་བའི་ཉོན་
མོངས་ཐམས་ཅད་ཀྱི་གྲོགས་བྱེད་པའི་ལས་ཅན་ནོ། །ཞེས་གསུངས་པ་ལྟར། བདག་གམ་
ཆོས་རྒྱུ་མཚན་དུ་བྱས་ནས་ཉེས་པ་ལ་འཛེམ་པ་མེད་པའི་བློའོ། །དེ་ཡང་དཔེར་ན་དགེ་སློང་
ལྟ་བུས་མྱོས་འགྱུར་གྱི་བཏུང་བ་དང་ཕྲད་པ་ན། མྱོས་འགྱུར་འདི་འཐུང་བ་ནི་བདག་གི་བྱ་
བའི་ཆ་མ་ཡིན་ནོ་སྙམ་དུ་རང་རྒྱུ་མཚན་དུ་བྱས་ནས་ཉེས་པ་ལ་འཛེམ་པ་ནི་ངོ་ཚ་ཤེས་པ་
ཡིན་པས། དེའི་ལྡོག་ཕྱོགས་ལ་ངོ་ཚ་མེད་པ་ཞེས་བྱ་བ་ཡིན་ནོ། །
བཅུ་གཉིས་པ་ཁྲེལ་མེད་པ་ནི། མངོན་པ་ཀུན་བཏུས་ལས། ཁྲེལ་མེད་པ་གང་ཞེ་ན།
འདོད་ཆགས་དང་། ཞེ་སྡང་དང་། གཏི་མུག་གི་ཆར་གཏོགས་པ་ཁ་ན་མ་ཐོ་བས་གཞན་
ལས་མི་འཛེམ་པ་སྟེ། ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་ཀྱི་གྲོགས་བྱེད་
པའི་ལས་ཅན་ནོ། །ཞེས་གསུངས་པ་ལྟར། གཞན་རྒྱུ་མཚན་དུ་བྱས་ནས་ཉེས་པ་ལ་འཛེམ་
པ་མེད་པའི་བློའོ། །དེ་ཡང་ཉེས་པ་ལ་འཇུག་ཏུ་ཉེ་བ་ན་སྟོན་པ་རང་གཞན་གྱི་བསམ་པ་
ཤེས་པའི་ལྷ་རྣམས་ཐུགས་ཁྲེལ་བར་འགྱུར་ཞིང་། གང་ཟག་གཞན་གྱིས་སྨད་ན་མི་རུང་ངོ་
སྙམ་དུ་གཞན་རྒྱུ་མཚན་དུ་བྱས་ནས་ཉེས་པ་ལ་འཛེམ་པ་ནི་ཁྲེལ་ཡོད་ཡིན་པས། དེ་ལས་
ལྡོག་པ་ནི་ཁྲེལ་མེད་དོ། །དེ་ལྟར་ཡང་རིན་ཆེན་འཕྲེང་བ་ལས། ངོ་ཚ་མེད་དང་ཁྲེལ་མེད་པ། །
རང་དང་གཞན་ལ་མི་འཛེམ་པའོ། །ཞེས་དང་། བྱང་ས་ལས། བྱང་ཆུབ་སེམས་དཔའ་ཁ་ན་
169



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
མ་ཐོ་བ་ཀུན་ཏུ་སྤྱོད་པ་ན་བདག་གི་ཆ་མ་ཡིན་པར་ཤེས་ནས་འཛེམ་པ་ནི་ངོ་ཚ་ཤེས་པའོ། །
དེ་ཉིད་ལ་གཞན་དག་ལ་འཇིགས་ཤིང་གུས་པས་འཛེམ་པ་ནི་ཁྲེལ་ཡོད་པའོ། །ཞེས་
གསུངས་པ་ལྟར་རོ། །ངོ་ཚ་མེད་པ་དང་ཁྲེལ་མེད་པ་འདི་གཉིས་ཀྱིས་ཉོན་མོངས་ཐམས་
ཅད་ཀྱི་གྲོགས་བྱེད་ཅིང་ཉེས་པ་ཐམས་ཅད་ཀྱི་རྒྱུ་བྱེད་དེ། ཉེས་པ་ལ་འཛེམ་འདོད་མེད་ན་
ཉེས་པ་སྲུང་མི་ནུས་པས་སོ། །དེའི་ཕྱིར་ངོ་ཚ་མེད་པ་དང་ཁྲེལ་མེད་པ་འདི་གཉིས་མི་དགེ་
བའི་སེམས་ཐམས་ཅད་དང་མཚུངས་ལྡན་དུ་འབྱུང་བར་མངོན་པ་གོང་འོག་གཉིས་ཀ་ནས་
གསུངས་སོ། །འདི་ལ་བཤད་པར་བྱ་བ་མང་དུ་སྣང་ན་ཡང་འདིར་དེ་ཙམ་ལས་མ་སྤྲོས་སོ། །
བཅུ་གསུམ་པ་རྨུགས་པ་ནི། མངོན་པ་ཀུན་བཏུས་ལས། རྨུགས་པ་གང་ཞེ་ན། གཏི་
མུག་གི་ཆར་གཏོགས་པ་སེམས་ལས་སུ་མི་རུང་བ་ཉིད་དོ། །ཉོན་མོངས་པ་དང་ཉེ་བའི་ཉོན་
མོངས་པ་ཐམས་ཅད་ཀྱི་གྲོགས་བྱེད་པའི་ལས་ཅན་ནོ། །ཞེས་གསུངས་པ་ལྟར། གཏི་མུག་
གི་ཆ་ཤས་སུ་གྱུར་པ་ལུས་སེམས་ལྕི་ཞིང་ལས་སུ་མི་རུང་བའི་བློ་ཞིག་གོ །དེ་ཡང་རིན་ཆེན་
འཕྲེང་བ་ལས། ལུས་སེམས་ལྕི་ཕྱིར་ལས་བྲལ་བ། །གང་ཡིན་པ་ནི་སྨུགས་པའོ། །ཞེས་དང་།
མཛོད་འགྲེལ་ལས་ཀྱང་། རྨུགས་པ་གང་ཞེ་ན། ལུས་ལྕི་བ་ཉིད་དང་སེམས་ལྕི་བ་ཉིད་དེ།
ལུས་ལས་སུ་མི་རུང་བ་ཉིད་དང་སེམས་ལས་སུ་མི་རུང་བ་ཉིད་གང་ཡིན་པའོ། །ཞེས་
གསུངས་ཤིང་། ལམ་རིམ་ལས་ཀྱང་དེ་ལྟར་དུ་གསུངས་སོ། །འདིའི་བྱེད་ལས་ལ་ཉོན་
མོངས་དང་ཉེ་ཉོན་ཐམས་ཅད་ཀྱི་གྲོགས་བྱེད་པར་གསུངས་པ་ནི། རྨུགས་པ་ལ་བརྟེན་ནས་
ཉོན་མོངས་ཐམས་ཅད་འཕེལ་བར་འགྱུར་བའོ། །དེ་ལྟར་ཡང་ལྷག་བསམ་བསྐུལ་བ་ལས། གང་
ཞིག་གཉིད་དང་རྨུགས་ལ་དགའ་འགྱུར་བ། །བད་ཀན་རླུང་དང་དེ་བཞིན་མཁྲིས་པ་རྣམས། །དེ་
དག་དེ་ཡི་ལུས་ལ་ཤས་ཆེར་འབྱུང་། །དེ་ཡི་ཁམས་རྣམས་རབ་ཏུ་འཁྲུག་པར་འགྱུར། །གང་
17O



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན། །
ཞིག་རྨུགས་དང་གཉིད་ལ་དགའ་འགྱུར་བ། ཁ་ཟས་ཉེས་པས་ལྟོ་ནི་མ་དག་ཅིང་། །ལུས་
ཀྱང་ལྕི་ལ་ཟོ་མདོག་བདེ་མ་ཡིན། །དེ་ཡི་ཚིག་ཀྱང་གསལ་བར་མི་འགྱུར་རོ། །ཞེས་དང་། གང་
ཞིག་རྨུགས་དང་གཉིད་ལ་དགའ་འགྱུར་བ། །དེ་ནི་རྨོངས་ཤིང་ཆོས་ལ་འདུན་པ་ཉམས། །བྱིས་
པ་ཡོན་ཏན་ཀུན་ལས་ཡོངས་སུ་ཉམས། །དཀར་པོ་ཉམས་ཤིང་མུན་པར་འགྲོ་བར་འགྱུར། །
ཞེས་གསུངས་པ་ལྟར་རོ། །བཅུ་བཞི་པ་རྒོད་པ་ནི། མངོན་པ་ཀུན་བཏུས་ལས། རྒོད་པ་
གང་ཞེ་ན། སྡུག་པའི་མཚན་མའི་རྗེས་སུ་འཇུག་པའི་འདོད་ཆགས་ཀྱི་ཆར་གཏོགས་པའི་
སེམས་རྣམ་པར་མ་ཞི་བ་སྟེ། ཞི་གནས་ཀྱི་བར་དུ་གཅོད་པའི་ལས་ཅན་ནོ། ། ཞེས་གསུངས་
པ་ལྟར། སྔར་མྱོང་བའི་འདོད་ཡོན་ལ་དམིགས་ནས་སེམས་ཕྱིར་འཕྲོ་ཞིང་སྲེད་པས་འཇུག་
པའི་བློ་ཞིག་གོ །འདི་ལ་རིན་ཆེན་འཕྲེང་བ་ལས། རྒོད་པ་ནི། ལུས་སེམས་རབ་ཏུ་མ་ཞི་བའོ། །
ཞེས་གསུངས། དེ་བཞིན་དུ་ཕུང་པོ་ལྔའི་རབ་བྱེད་ལས་ཀྱང་། རྒོད་པ་གང་ཞེ་ན། སེམས་
མ་ཞི་བའོ་ཞེས་གསུངས་ལ། དེ་དག་གི་དོན་ལམ་རིམ་ལས། དམིགས་པ་ནི། ཡུལ་ཡིད་དུ་
འོང་ཞིང་སྡུག་པའོ། །རྣམ་པ་ནི། སེམས་རྣམ་པར་མ་ཞི་ཞིང་ཕྱིར་ལ་འཕྲོ་བ་སྟེ་འདོད་
ཆགས་ཀྱི་ཆ་ཤས་ཤིག་ཡིན་པས་ཡུལ་ལ་སྲེད་པའི་རྣམ་པས་འཇུག་པའོ། །བྱེད་ལས་ནི།།
སེམས་དམིགས་པ་ལ་གནས་པའི་བར་ཆད་བྱེད་པའོ། །ཞེས་གང་གསུངས་པ་ལྟར་རོ། །
སེམས་ཕྱིར་འཕྲོ་བ་ཐམས་ཅད་རྒོད་པ་ཡིན་སྙམ་དུ་མི་གཟུང་སྟེ། རྒོད་པ་ནི་འདོད་ཆགས་ཀྱི་
ཆ་ཤས་ཡིན་ལ། འདོད་ཆགས་མ་ཡིན་པའི་ཉོན་མོངས་གཞན་གྱི་སྒོ་ནས་སེམས་ཡུལ་ལ་
གཡེང་བའམ་མང་དུ་ཡོད་ཅིང་། ཉོན་མོངས་ཅན་མ་ཡིན་པར་དགེ་བའི་དམིགས་པ་ལ་
སེམས་འཕྲོ་བ་ཡང་ཡོད་པས་འཕྲོ་བ་ཐམས་ཅད་རྒོད་པ་མ་ཡིན་ནོ། ། བཅོ་ལྔ་པ་མ་དད་པ་ནི།
མངོན་པ་ཀུན་བཏུས་ལས། མ་དད་པ་གང་ཞེ་ན། གཏི་མུག་གི་ཆར་གཏོགས་པ་དགེ་བའི་
171



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཆོས་རྣམས་ལ་སེམས་ཀྱི་ཡིད་མི་ཆེས་པ་དང་། མ་དད་པ་དང་། མི་འདོད་པ་སྟེ། ལེ་ལོའི་
རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། དད་པའི་མི་མཐུན་ཕྱོགས་གཏི་མུག་
གི་ཆ་ཤས་སུ་གཏོགས་པ་ཞིག་གོ །
འདི་ལ་དབྱེ་ན། ཡིད་ཆེས་ཀྱི་དད་པའི་མི་མཐུན་ཕྱོགས་ལས་འབྲས་སོགས་ལ་ཡིད་
མི་ཆེས་པའི་མ་དད་པ་དང་། དང་བའི་དད་པའི་མི་མཐུན་ཕྱོགས་དཀོན་མཆོག་སོགས་ཡོན་
ཏན་ཅན་ལ་དང་བ་མེད་ཅིང་སེམས་མི་དགའ་བའི་མ་དད་པ་དང༌། མངོན་འདོད་ཀྱི་དད་
པའི་མི་མཐུན་ཕྱོགས་ཐར་པ་སོགས་ལ་དོན་གཉེར་མེད་ཅིང་མི་འདོད་པར་བྱེད་པའི་མ་
དད་པ་རྣམས་སོ། །འདིའི་བྱེད་ལས་ནི་གོ་བར་ཟད་དོ། །བཅུ་དྲུག་པ་ལེ་ལོ་ནི། མངོན་པ་
ཀུན་བཏུས་ལས། ལེ་ལོ་གང་ཞེ་ན། ཉལ་བ་དང་། བསྙེས་པ་དང་། འཕྲེས་པའི་བདེ་བ་ལ་
བརྟེན་ནས་གཏི་མུག་གི་ཆར་གཏོགས་པའི་སེམས་མི་སྤྲོ་བ་སྟེ། དགེ་བའི་ཕྱོགས་ལ་སྦྱོར་
བའི་བར་དུ་གཅོད་པའི་ལས་ཅན་ནོ། །ཞེས་གསུངས་པ་ལྟར། ཉལ་བ་སོགས་ལ་མངོན་
པར་ཞེན་ནས་དགེ་བ་ལ་སེམས་མི་སྤྲོ་བའོ། །ལེ་ལོས་ནི་དགེ་བའི་ཕྱོགས་ཐམས་ཅད་
ཉམས་པར་བྱེད་དེ། དྲན་པ་ཉེ་བར་བཞག་པ་ལས། ཉོན་མོངས་རྣམས་ཀྱི་གཞི་གཅིག་ནི། །ལེ་
ལོ་ཡིན་ཏེ་གང་ལ་ཡོད། །གང་ལ་ལེ་ལོ་གཅིག་ཡོད་པ། །དེ་ལ་ཆོས་ཀུན་མེད་པ་ཡིན། །
ཞེས་གསུངས་པ་ལྟར་རོ། །བཅུ་བདུན་པ་བག་མེད་པ་ནི། མངོན་པ་ཀུན་བཏུས་ལས།
བག་མེད་པ་གང་ཞེ་ན། ཆགས་པ་དང་། ཞེ་སྡང་དང་། གཏི་མུག་ལེ་ལོ་དང་བཅས་པ་ལ་
གནས་ནས། དགེ་བའི་ཆོས་རྣམས་མི་སྒོམ་ཞིང་། ཟག་པ་དང་བཅས་པའི་ཆོས་རྣམས་ལས་
སེམས་མི་སྲུང་བ་སྟེ། མི་དགེ་བ་འཕེལ་བ་དང་། དགེ་བ་འགྲིབ་པའི་རྟེན་བྱེད་པའི་ལས་
ཅན་ནོ། །ཞེས་གསུངས་པ་ལྟར། ཉོན་མོངས་དང་ཉེས་པའི་ཚོགས་རྣམས་ལས་སེམས་མི་
172



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
སྲུང་བར་བག་ཡངས་སུ་གཏོང་བར་བྱེད་པའི་བློ་ཞིག་གོ །དེ་ཡང་ཕུང་པོ་ལྔའི་རབ་བྱེད་ལས།
བག་མེད་པ་གང་ཞེ་ན། ཆགས་པ་དང་། ཞེ་སྡང་དང༌། གཏི་མུག་དང་། ལེ་ལོ་གང་ཡིན་པ་
དག་གིས་ཉོན་མོངས་པ་ལས་སེམས་མི་སྲུང་བ་དང་དགེ་བ་མི་སྒོམ་པའོ། །ཞེས་གསུངས་
པ་ལྟར་རོ། །འདིའི་བྱེད་ལས་ནི་གོ་བར་ཟད་དོ། །བཅོ་བརྒྱད་པ་བརྗེད་ངས་པ་ནི། མངོན་
པ་ཀུན་བཏུས་ལས། བརྗེད་ངས་པ་གང་ཞེ་ན། ཉོན་མོངས་པ་དང་མཚུངས་པར་ལྡན་པའི་
དྲན་པ་སྟེ། གཡེང་བའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། ཉོན་མོངས་ཀྱི་
དམིགས་པ་དྲན་པའི་སྒོ་ནས་དགེ་བ་ལ་སེམས་མི་གསལ་ཞིང་བརྗེད་པར་བྱེད་པའི་རིག་པ་
ཞིག་གོ །དེ་བཞིན་དུ་ཕུང་པོ་ལྔའི་རབ་བྱེད་ལས་ཀྱང་བརྗེད་ངས་ནི་དྲན་པ་ཉོན་མོངས་
ཅན་ཡིན་པར་བཤད་པས། དགེ་སེམས་མི་གསལ་བར་བརྗོད་པ་ལ་བརྗེད་ངས་ཞེས་བྱ་ཡི།
སྡུག་པ་དང་མི་སྡུག་པའི་མཚན་མ་སོགས་ཉོན་མོངས་པའི་དམིགས་པ་བློ་ཡུལ་དུ་མ་ཤར་བ་
ལ་བརྗེད་ངས་སུ་མི་འཇོག་པ་འདྲའམ་སྙམ་མོ། །བརྗེད་ངས་ཀྱིས་གཡེང་བའི་རྟེན་བྱེད་པ་ནི།
དྲན་པ་ཉོན་མོངས་ཅན་ལ་བརྟེན་ནས་ཉོན་མོངས་པའི་དམིགས་པ་རྣམས་ལ་སེམས་གཡེང་
བར་འགྱུར་བའོ། །བཅུ་དགུ་པ་ཤེས་བཞིན་མ་ཡིན་པ་ནི། མངོན་པ་ཀུན་བཏུས་ལས།
ཤེས་བཞིན་མ་ཡིན་པ་གང་ཞེ་ན། ཉོན་མོངས་པ་དང་མཚུངས་པར་ལྡན་པའི་ཤེས་རབ་སྟེ།
དེས་ལུས་དང་ངག་དང་སེམས་ཀྱི་སྤྱོད་པ་ལ་མི་ཤེས་བཞིན་དུ་འཇུག་པ་སྟེ། ལྟུང་བའི་རྟེན་
བྱེད་པའི་ལས་ཅན་ནོ། །ཞེས་གསུངས་པ་ལྟར། ཤེས་བཞིན་གྱི་མི་མཐུན་ཕྱོགས་སྒོ་གསུམ་
གྱི་སྤྱོད་པ་ལ་མི་ཤེས་བཞིན་དུ་འཇུག་པའི་ཤེས་རབ་ཉོན་མོངས་ཅན་ཞིག་གོ །ཤེས་བཞིན་
མ་ཡིན་པ་འདིས་ལྟུང་བའི་རྟེན་བྱེད་པ་ནི། སྤྱོད་འཇུག་ལས། ཐོས་ལྡན་དད་པ་ཅན་དང་ནི། །
བརྩོན་པ་ལྷུར་ལེན་དུ་མ་ཡང་། །ཤིས་བཞིན་མེད་པའི་སྐྱོན་ཆགས་པས། །ལྟུང་བའི་རྙོག་
173



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དང་བཅས་པར་འགྱུར། །ཞེས་གསུངས་པ་ལྟར་རོ། །ཉི་ཤུ་པ་རྣམ་པར་གཡེང་བ་ནི། མངོན་
པ་ཀུན་བཏུས་ལས། རྣམ་པར་གཡེང་བ་གང་ཞེ་ན། འདོད་ཆགས་དང༌། ཞེ་སྡང་དང་།
གཏི་མུག་གི་ཆར་གཏོགས་པའི་སེམས་ཀྱི་རྣམ་པར་འཕྲོ་བ་སྟེ། འདོད་ཆགས་དང་འབྲེལ་
བའི་བར་དུ་གཅོད་པའི་ལས་ཅན་ནོ། །ཞེས་གསུངས་པ་ལྟར། ཉོན་མོངས་པའི་དབང་གིས་
སེམས་དམིགས་པ་ལས་གཡེང་བར་བྱེད་པའོ། །ཕུང་པོ་ལྔའི་རབ་བྱེད་ལས་ནི་འདོད་པའི་
ཡོན་ཏན་ལྔ་ལ་སེམས་རྣམ་པར་འཕྲོ་བ་ལ་བཤད་དོ། །འདི་དང་གོང་དུ་བཤད་པའི་རྒོད་པ་
གཉིས་ཁྱད་མེད་དམ་སྙམ་ན། རྒོད་པ་ནི་སྔར་འདྲིས་པའི་ཡུལ་ཡིད་དུ་འོང་བའི་ཆ་ལ་འཕྲོ་
བ་འདོད་ཆགས་ཀྱི་ཆར་གཏོགས་ཡིན་ལ། རྣམ་གཡེང་ནི་ཡུལ་གང་ཡང་རུང་བ་ལ་གཡེང་
བ་དུག་གསུམ་གའི་ཆར་གཏོགས་སུ་ཡོད་པས་མི་འདྲའོ། །
རྣམ་པར་གཡེང་བ་ལ་དབྱེ་བ་དྲུག་ཡོད་དེ། ངོ་བོ་ཉིད་ཀྱི་གཡེང་བ། ཕྱི་རོལ་ཏུ་
གཡེང་བ། ནང་གི་གཡེང་བ། མཚན་མའི་གཡེང་བ། གནས་ངན་ལེན་གྱི་གཡེང་བ། ཡིད་
ལ་བྱེད་པའི་གཡེང་བ་རྣམས་སོ། །ངོ་བོ་ཉིད་ཀྱི་གཡེང་བ་ནི། དབང་པོའི་ཤེས་པ་ལྔ་ལ་
བཤད་དེ། དེའི་རྒྱུ་མཚན་ཡང་ཏིང་ངེ་འཛིན་ལ་མཉམ་པར་བཞག་པའི་ཚེ་དབང་ཤེས་ལྔ་པོ་
གང་རུང་ཞིག་སྐྱེས་ན་ཏིང་ངེ་འཛིན་དེ་ལས་ལངས་པ་ཡིན་པས། ཏིང་ངེ་འཛིན་ལས་སེམས་
ཕྱིར་གཡེང་བ་ཞེས་བརྗོད་དོ། །ཕྱི་རོལ་ཏུ་གཡེང་བ་ནི། ཐོས་བསམ་སྒོམ་གསུམ་གྱི་དགེ་
བ་ལ་ཞུགས་པ་ན་དེ་ལ་མི་གནས་པར་འདོད་པའི་ཡོན་ཏན་ལ་སེམས་ཕྱིར་འཕྲོ་བ་སྟེ།
དགེ་བའི་དམིགས་པ་ལ་མི་གནས་པར་ཕྱིན་ཅི་ལོག་གི་དམིགས་པ་ལ་འཕྲོ་བར་བྱེད་པས་
ན་དེ་ལྟར་བརྗོད་དོ། །ནང་གི་གཡེང་བ་ནི། ཏིང་ངེ་འཛིན་ལ་མཉམ་པར་བཞག་པའི་ཚེ་
བྱིང་རྒོད་དང་སྙོམས་འཇུག་ལ་རོ་མྱང་གི་སྲེད་པ་རྣམས་སོ། །དེ་དག་ལ་ནང་གི་གཡེང་བ་
174



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
ཞེས་བརྗོད་པའི་རྒྱུ་མཚན་ནི། ནང་དུ་ཏིང་ངེ་འཛིན་སྒོམ་པ་ལ་གེགས་ཀྱི་གཙོ་བོ་ཡིན་པས་
ན་དེ་ལྟར་བརྗོད་དོ། །མཚན་མའི་གཡེང་བ་ནི། རང་ལ་གང་ཟག་གཞན་གྱིས་འདི་ནི་
བསམ་གཏན་པའོ་ཞེས་ཡིད་ཆེས་ན་ཅི་མ་རུང་སྙམ་དུ་དགེ་སྦྱོར་ལ་བརྩོན་པའོ། །གནས་
ངན་ལེན་གྱི་གཡེང་བ་ནི། འཇིག་ལྟ་དང་ང་རྒྱལ་གྱི་གནས་ངན་ལེན་ལ་བརྟེན་ནས་དགེ་བ་
ལ་བརྟེན་ནས་དགེ་བ་ལ་ཞུགས་པའི་ཚོར་བ་བྱུང་བ་ལ་ང་དང་ང་ཡིད་འཛིན་པའི་སེམས་
ཁེངས་པའོ། །ཡིད་ལ་བྱེད་པའི་གཡེང་བ་ནི། བསམ་གཏན་བཞི་པ་ལ་སྙོམས་པར་འཇུག་
པ་བཏང་ནས་བསམ་གཏན་གསུམ་པ་མན་ཆད་ལ་སྙོམས་པར་འཇུག་པ་ལྟ་བུ་དང་། ཐེག་
པ་ཆེན་པོ་ལ་འཇུག་པ་བཏང་ནས་ཐེག་པ་དམན་པ་ལ་གནས་པར་བྱའོ་སྙམ་པ་ལྟ་བུ་
རྣམས་སོ། །
འདིར་བཤད་པའི་རྣམ་གཡེང་འདི་དག་ནི་སྤྱིར་རྣམ་གཡེང་གི་རྣམ་གྲངས་གསུངས་
པ་ཡིན་གྱི། ཐམས་ཅད་ཉེ་ཉོན་དངོས་ཡིན་པའི་ངེས་པ་མེད་དེ། དང་པོ་ལ་ལུང་མ་བསྟན་དང་།
ཐ་མ་ལ་དགེ་བས་བསྡུས་པ་ཡོད་དོ། །ཉེ་ཉོན་གྱི་གཡེང་བ་དངོས་ནི་འདིར་བཤད་པའི་ཕྱི་
རོལ་ཏུ་གཡེང་བ་དང་། ནང་གི་གཡེང་བ་ལྟ་བུ་ལ་གསུངས་པས། ཕྲ་ཞིང་མཛངས་པའི་བློ་
གྲོས་ཅན་རྣམས་ཀྱིས་ཞིབ་ཏུ་དཔྱད་དགོས་སོ། །དེ་ལྟར་ཁྲོ་བ་ནས་རྣམ་གཡེང་གི་བར་ཉི་ཤུ་
པོ་འདི་ལ་ཉེ་ཉོན་ཞེས་བརྗོད་པ་ནི། རྩ་ཉོན་རྣམས་དང་ཉེ་བའམ་དེ་དག་གི་ཆར་གཏོགས་
པ་ཡིན་པས་ན་དེ་ལྟར་བརྗོད་ལ། དེ་ཡང་ཁྲོ་བ་དང་ཁོན་འཛིན་ཁོང་ཁྲོ་དང་ཉེ་ཞིང་དེའི་
ཆར་གཏོགས་པ་ཡིན་པ་སོགས་སོ་སོར་ཤེས་པར་བྱ་སྟེ། ཕལ་ཆེར་སྔར་དྲངས་པའི་མངོན་
པའི་ལུང་གི་དངོས་ཟིན་ལ་གསལ་ལོ། །
དྲུག་པ་གཞན་འགྱུར་བཞི་ནི། གཉིད་དང༌། འགྱོད་པ་དང༌། རྟོག་པ་དང་། དཔྱོད་པ་
175



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རྣམས་སོ། །དང་པོ་གཉིད་ནི། མངོན་པ་ཀུན་བཏུས་ལས། གཉིད་གང་ཞེ་ན། གཉིད་ཀྱི་རྒྱུ་
ལ་བརྟེན་ནས་དགེ་བ་དང་། མི་དགེ་བ་དང༌། ལུང་དུ་མ་བསྟན་པ་དང་། དུས་དང༌། དུས་
མ་ཡིན་པ་དང་། རིགས་པ་དང་། མི་རིགས་པ་ལ་སེམས་སྡུད་པ་གཏི་མུག་གི་ཆར་གཏོགས་
པ་སྟེ། བྱ་བ་ཤོར་བའི་རྟེན་བྱེད་པའི་ལས་ཅན་ནོ། །ཞེས་གསུངས་པ་ལྟར། ལུས་ལྕི་བ་དང་།
ཉམས་ཆུང་བ་དང་། ངལ་བ་དང་། མུན་པའི་མཚན་མ་ཡིད་ལ་བྱེད་པ་སོགས་ཀྱི་རྒྱུ་རྣམས་
ལ་བརྟེན་ནས་དབང་ཤེས་ཡུལ་ལ་འཇུག་པ་རང་དབང་མེད་པར་ནང་དུ་སྡུད་པར་བྱེད་པའི་
བློ་ཞིག་གོ །འདིར་དུས་དང་དུས་མིན་གསུངས་པ་ནི། མགོན་པོ་ཀླུ་སྒྲུབ་ཀྱིས། རིགས་པའི་
བདག་ཉིད་ཉིན་པར་མཐའ་དག་དང་། །མཚན་མོའང་ཐུན་གྱི་སྟོད་སྨད་འདས་ནས་ནི། །
མནལ་ཚེའང་འབྲས་བུ་མེད་པར་མི་འགྱུར་བར། །དྲན་དང་ལྡན་པར་དེ་དག་བར་དུ་མནོལ། །
ཞེས་གསུངས་པ་ལྟར། ནམ་གྱི་ཐུན་བར་པ་ལ་གཉིད་ཀྱི་དུས་དང༌། ནམ་གྱི་ཆ་སྟོད་སྨད་
དང་ཉིན་པར་ནི་གཉིད་ཀྱི་དུས་མ་ཡིན་པར་དགེ་སྦྱོར་ལ་བརྩོན་པའི་དུས་ཡིན་པས་ཚུལ་དེ་
གོ་བའི་ཕྱིར་དུ་དེ་ལྟར་གསུངས་སོ། །རིགས་པ་དང་མི་རིགས་པ་ཞེས་གསུངས་པ་ནི། ལུས་
ཀྱི་འབྱུང་བ་རྒྱས་ནས་དགེ་བ་ལ་སྦྱོར་འདོད་པས་མཚན་མོའི་ཐུན་བར་པ་ལ་ཉལ་བ་ནི་
རིགས་པ་དང་། ནམ་གྱི་ཐུན་བར་པ་ལའང་ཉོན་མོངས་པས་ཀུན་ནས་བསླངས་ཏེ་ཉལ་བ་
ནི་མི་རིགས་པས་དེ་གོ་བའི་ཆེད་དུ་གསུངས་སོ། །དེའི་རྒྱུ་མཚན་ཡང་གོང་དུ་དྲངས་པའི་
ལུང་དེས་ཤེས་སོ། །འདིའི་བྱེད་ལས་ལ་བྱ་བ་ཤོར་བ་ཞེས་གསུངས་པ་ནི། གཉིད་འདི་ལ་
དགེ་བ་དང་མི་དགེ་བའི་ཆ་གཉིས་ཡོད་པས་མི་དགེ་བའི་ཆ་ཉོན་མོངས་ཅན་གྱི་གཉིད་ཀྱིས་
ནི་དགེ་བའི་བྱ་བ་ཉམས་པར་བྱེད་པའོ། །གཉིད་ལ་དགེ་བའི་ཆ་ཡོད་པ་ནི་ས་སྡེ་ལས་ཞིབ་
ཏུ་བཤད་དེ། ཁུངས་རྣམས་ནི་ཚིག་མངས་སུ་དོགས་པས་མ་བྲིས་སོ། །
176



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
གཉིས་པ་འགྱོད་པ་ནི། མངོན་པ་ཀུན་བཏུས་ལས། འགྱོད་པ་གང་ཞེ་ན། བསམས་
པ་དང་། མ་བསམས་པའི་བྱ་བ་དང་བྱ་བ་མ་ཡིན་པ་གང་ཡིན་པ་ལ་བརྟེན་ནས་དགེ་བ་དང་།
མི་དགེ་བ་དང་། ལུང་དུ་མ་བསྟན་པ་དང་། དུས་དང་། དུས་མ་ཡིན་པ་དང་། རིགས་པ་དང་།
མི་རིགས་པ་ལ་སེམས་ཀྱི་ཡིད་ལ་གཅགས་པ་གཏི་མུག་གི་ཆར་གཏོགས་པ་སྟེ། སེམས་
གནས་པའི་བར་དུ་གཅོད་པའི་ལས་ཅན་ནོ། །ཞེས་གསུངས་པ་ལྟར། བྱ་བར་རིགས་པ་
དང་བྱ་བར་མི་རིགས་པ་རང་གིས་བསམས་བཞིན་དུ་བྱས་པའམ། གཞན་གྱིས་ནན་གྱིས་
བྱེད་དུ་བཅུག་པ་ལ་བརྟེན་ནས་སླར་མི་འདོད་བཞིན་དུ་ཡིད་ལ་གཅགས་པར་བྱེད་པ་ཞིག་
ལ་འགྱོད་པ་སྐྱེས་པ་ཞེས་བརྗོད་དོ། །འགྱོད་པ་འདི་ལ་ཡང་དགེ་མི་དགེའི་ལུང་མ་བསྟན་
གྱི་ཆ་གསུམ་ཡོད་དེ། སྔར་བྱས་ཀྱི་སྡིག་པ་ལ་འགྱོད་པ་ལྟ་བུ་དགེ་བའི་ཕྱོགས་དང༌།
བསོད་ནམས་བྱས་པ་ལ་འགྱོད་པ་སྐྱེས་པ་མི་དགེ་བའི་ཕྱོགས། གཞན་ལ་ཕན་གནོད་མེད་
པའི་བཟོའི་གནས་ལ་སོགས་པ་འགའ་ཞིག་ལ་འགྱོད་པ་ལུང་མ་བསྟན་ནོ། །དུས་དང་དུས་
མིན་དང་། རིགས་པ་དང་མི་རིགས་པ་ཞེས་གསུངས་པ་ནི། བཅོས་སུ་ཡོད་པའི་དུས་སུ་
འགྱོད་པ་བྱེད་རིགས་པ་དང་། བཅོས་སུ་མེད་པའི་དུས་སུ་འགྱོད་པ་མི་རིགས་པའི་དོན་ནོ། །
དེ་ཡང་བཅོས་སུ་ཡོད་པའི་དུས་སུ་འགྱོད་པར་རིགས་པ་ནི་ད་ལྟར་རྣམ་སྨིན་མ་གྲུབ་གོང་དུ་
སྡིག་པ་ལ་འགྱོད་པས་བཤགས་པ་བྱེད་དགོས་པ་ལྟ་བུའོ། །བཅོས་སུ་མེད་པ་ནི་ལས་ཀྱི་
རྣམ་སྨིན་གྲུབ་ནས་ངན་སོང་དུ་སྐྱེས་པ་ལྟ་བུ་དང་། དམུས་ལོང་དང་འཕྱེ་བོ་སོགས་སུ་གྱུར་
ཟིན་པའི་ཚེ་རྣམ་པར་སྨིན་པ་གྲུབ་པའི་སྐབས་ཡིན་པས་ཟློག་ཏུ་མེད་པ་ཞིག་གོ །དེས་ན་
མངོན་པ་ཀུན་བཏུས་ཀྱི་གཞུང་འདི་དག་ལ་ཞིབ་ཏུ་བརྟགས་ན་ལམ་གྱི་རིམ་པ་ལ་ངེས་པ་
སྐྱེད་པའི་ཐབས་རྨད་དུ་བྱུང་བར་སྣང་ངོ་། །གསུམ་པ་རྟོག་པ་དང་བཞི་པ་དཔྱོད་པ་གཉིས་ནི།
177



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
མངོན་པ་ཀུན་བཏུས་ལས་རྟོག་པ་གང་ཞེ་ན། སེམས་པའམ་ཤེས་རབ་ལ་བརྟེན་ནས་ཀུན་
ཏུ་འཚོལ་བའི་ཡིད་ཀྱིས་བརྗོད་པ་སྟེ། དེ་ནི་སེམས་རྩིང་པའོ། །དཔྱོད་པ་གང་ཞེ་ན།
སེམས་པའམ་ཤེས་རབ་ལ་བརྟེན་ནས་སོ་སོར་རྟོག་པའི་ཡིད་ཀྱིས་བརྗོད་པ་སྟེ། དེ་ནི་
སེམས་ཞིབ་པའོ། །རེག་པར་གནས་པ་དང་རེག་པར་མི་གནས་པའི་རྟེན་བྱེད་པའི་ལས་
ཅན་དག་གོ །ཞེས་གསུངས་པ་ལྟར། མིང་དང་བཅས་པའི་དོན་གྱི་ངོ་བོ་རགས་པ་ཙམ་
འཚོལ་བ་ནི་རྟོག་པ་དང་། ཞིབ་ཏུ་ཕྱེ་ནས་དཔྱོད་པ་ནི་དཔྱོད་པར་གསུངས་སོ། །
ཕུང་པོ་ལྔའི་རབ་བྱེད་ལས་ཀྱང་། རྟོག་པ་གང་ཞེ་ན། ཀུན་ཏུ་འཚོལ་བའི་ཡིད་ཀྱིས་
བརྗོད་པ་སྟེ། སེམས་པ་དང་ཤེས་རབ་ཀྱི་བྱེ་བྲག་གང་སེམས་རྩིང་བའོ། །དཔྱོད་པ་གང་ཞེ་ན།
སོ་སོར་རྟོག་པའི་ཡིད་ཀྱིས་བརྗོད་པ་སྟེ། དེ་བཞིན་དུ་སེམས་གང་ཞིབ་པའོ། །ཞེས་
གསུངས་ཏེ། སྐུ་མཆེད་གཉིས་ཀ་གསུང་མཐུན་པར་སྣང་ངོ༌། །རྟོག་དཔྱོད་གཉིས་ཀྱི་བྱེད་
ལས་ལ་རེག་པར་གནས་པ་དང་རེག་པར་མི་གནས་པའི་རྟེན་བྱེད་པར་གསུངས་པ་ནི།
རྟོག་དཔྱོད་གཉིས་ལ་དགེ་མི་དགེའི་ཆ་གཉིས་ཡོད་པས། དགེ་བའི་ཕྱོགས་སུ་གྱུར་པའི་
རྟོག་དཔྱོད་གཉིས་ཀྱིས་ནི་འབྲས་བུ་ཡིད་འོང་སྐྱེད་པར་བྱེད་པས་བདེ་བ་ལ་རེག་པར་
གནས་པའི་རྟེན་བྱེད་པ་ཞེས་བྱ་ལ། མི་དགེ་བའི་ཕྱོགས་སུ་གྱུར་པའི་རྟོག་དཔྱོད་གཉིས་
ཀྱིས་ནི་འབྲས་བུ་ཡིད་མི་འོང་སྐྱེད་པར་བྱེད་པས་བདེ་བ་ལ་རེག་པར་མི་གནས་པའི་རྟེན་
བྱེད་པ་ཞེས་བྱའོ། །དེ་ཡང་འཁོར་བ་ལས་ངེས་པར་འབྱུང་བའི་བསམས་པས་བདག་མེད་
པའི་དོན་ལ་རྟོག་པ་དང་དེ་ལ་ཞིབ་ཏུ་དཔྱོད་པ་སོགས་ནི་དགེ་བའི་ཕྱོགས་དང༌། འདོད་
ཆགས་དང་ཁོང་ཁྲོ་སོགས་ཀྱིས་ཀུན་ནས་བསླངས་ཏེ་ཡུལ་ཡིད་དུ་འོང་བ་དང་མི་འོང་བའི་
ཚུལ་ལ་རྟོག་པ་དང་ཞིབ་ཏུ་དཔྱོད་པ་སོགས་ནི་མི་དགེ་བའི་ཕྱོགས་སུ་གྱུར་པ་ཡིན་ལ། དགེ་
178



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
མི་དགེའི་སེམས་གང་ཡང་མ་ཡིན་པར་བཟོའི་གནས་དང་སྤྱོད་ལམ་སོགས་ལ་རྟོག་པ་དང་
དཔྱོད་པ་སོགས་ནི་ལུང་མ་བསྟན་གྱི་ཆ་ཡིན་ནོ། ། །
འགྱོད་གཉིད་རྟོག་དཔྱོད་བཞི་པོ་འདི་ལ་གཞན་འགྱུར་ཞེས་བརྗོད་པ་ནི་ཀུན་སློང་
གི་བསམ་པ་དང་མཚུངས་ལྡན་གྱི་དབང་གིས་དགེ་མི་དགེ་ལུང་མ་བསྟན་ཅི་རིགས་སུ་
འགྱུར་བས་ན་གཞན་འགྱུར་བ་ཞེས་བྱའོ། །འགྱོད་གཉིད་རྟོག་དཔྱོད་ཉོན་མོངས་ཅན་
རྣམས་ཀྱིས་སྤྱིར་དགེ་བའི་ཕྱོགས་ཐམས་ཅད་ལ་སྒྲིབ་ཅིང་། ལྷག་པར་བསླབ་པ་གསུམ་ལ་
སྒྲིབ་པར་བྱེད་དོ། །མདོ་ལས་སྒྲིབ་པ་ལྔ་ཞེས་གསུངས་པ་ནི། མགོན་པོ་ཀླུ་སྒྲུབ་ཀྱིས། རྒོད་
དང་འགྱོད་དང་གནོད་སེམས་རྨུགས་པ་དང་། །གཉིད་དང་འདོད་ལ་འདུན་དང་ཐེ་ཚོམ་སྟེ། །
སྒྲིབ་པ་ལྔ་པོ་འདི་དག་དགེ་བའི་ནོར། །འཕྲོག་པའི་ཆོམ་རྐུན་ལགས་པར་རིག་པར་མཛོད། །
ཅེས་གསུངས་པ་ལྟར། གཉིད་ལ་སོགས་པ་སྒྲིབ་པ་ལྔ་པོ་འདིས་ཀྱང་སྤྱིར་དགེ་བའི་ཕྱོགས་
ཐམས་ཅད་དང་། ལྷག་པར་བསླབ་པ་གསུམ་ལ་སྒྲིབ་པར་གསུངས་སོ། །སྒྲིབ་པ་ལྔ་ནི།
རྒོད་པ་དང་འགྱོད་པ་གཉིས་སྒྲིབ་པ་གཅིག་ཏུ་བྱས། གཉིད་རྨུགས་གཉིས་སྒྲིབ་པ་གཅིག་
ཏུ་བྱས། གནོད་སེམས་འདོད་པ་ལ་འདུན་པ་ཐེ་ཚོམ་རྣམས་རེ་རེར་བྱས་པས་ལྔའོ། །དེ་
ཡང་འདོད་པ་ལ་འདུན་པ་དང་གནོད་སེམས་གཉིས་ཀྱིས་གཙོ་བོར་ཚུལ་ཁྲིམས་ཀྱི་བསླབ་
པ་ལ་སྒྲིབ་པར་བྱེད། གཉིད་དང་རྨུགས་པ་དང་རྒོད་པ་དང་འགྱོད་པ་རྣམས་ཀྱིས་གཙོ་
བོར་སེམས་ཀྱི་བསླབ་པ་ལ་སྒྲིབ་པར་བྱེད། ཐེ་ཚོམ་དང་རྟོག་དཔྱོད་གཉིས་ཀྱིས་གཙོ་བོར་
ཤེས་རབ་ཀྱི་བསླབ་པ་ལ་སྒྲིབ་པར་གསུངས་སོ། །ཡང་སྒྲིབ་པ་ལྔ་པོ་འདིས་ཚུལ་ཁྲིམས་
དང་ཏིང་ངེ་འཛིན་ལ་སྒྲིབ་པར་མངོན་པ་ཀུན་བཏུས་ལས་གསུངས་ལ། ཏིང་ངེ་འཛིན་
གཅིག་པུ་ལ་སྒྲིབ་བྱེད་དུ་ཡོད་སྡོམ་པ་ཉི་ཤུ་པའི་འགྲེལ་པ་ལས་བཤད་དེ། མདོར་ན་འདི་
179



སྒྲི
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དག་བཤད་གཞི་ཤིན་ཏུ་ཆེ་བས་མངོན་པ་གོང་འོག་ནས་བཤད་པའི་ཚུལ་དང་། གཞུང་
གཞན་ནས་བཤད་པའི་རྣམ་གྲངས་མང་དུ་སྣང་ནའང་འདིར་ཐམས་ཅད་བྲི་མ་ནུས་སོ། །འོ་
ན་རྨུགས་པ་ནི་ཉེ་ཉོན་གྱི་སྐབས་སུ་བྱུང་ལ། གཉིད་ནི་གཞན་འགྱུར་གྱི་སྐབས་སུ་བྱུང་བ་
ལ་སྒྲིབ་པ་ལྔའི་སྐབས་སུ་གཅིག་ཏུ་སྡུད་པའི་རྒྱུ་མཚན་གང་། དེ་བཞིན་དུ་རྒོད་པ་ཉེ་ཉོན་
གྱི་སྐབས་སུ་བྱུང་ལ། འགྱོད་པ་གཞན་འགྱུར་གྱི་ནང་དུ་བྱུང་བ་ལ་འདིར་གཅིག་ཏུ་སྡུད་
པའི་རྒྱུ་མཚན་གང་སྙམ་ན། སྤྱིར་རྨུགས་པ་དང་གཉིད་མི་གཅིག་སྟེ། རྨུགས་པ་ནི་གཏི་མུག་
གི་ཆར་གཏོགས་ཡིན་ལ། གཉིད་ལ་དགེ་མི་དགེ་ཅི་རིགས་ཡོད་པས་རྨུགས་པ་ཉེ་ཉོན་དང་
གཉིད་གཞན་འགྱུར་དུ་གསུངས་སོ། །དེ་བཞིན་དུ་རྒོད་འགྱོད་གཉིས་ལ་ཡང་རྒོད་པ་ནི་
འདོད་ཆགས་ཀྱི་ཆར་གཏོགས་དང་། འགྱོད་པ་ལ་དགེ་མི་དགེ་ཅི་རིགས་ཡོད་པས་རྒོད་པ་
ཉེ་ཉོན་དང་འགྱོད་པ་གཞན་འགྱུར་དུ་གསུངས་སོ། །
སྒྲིབ་པ་ལྔའི་སྐབས་སུ་གཅིག་ཏུ་བྱས་པ་ནི། རྒྱུ་གཅིག་གིས་སྐྱེས་པ་དང་། གཉེན་པོ་
གཅིག་གིས་སྤོང་བ་དང་། བྱེད་ལས་གཅིག་ཏུ་མཐུན་པས་ན་སྒྲིབ་པ་གཅིག་ཏུ་གསུངས་སོ། །
རྒྱུ་གཅིག་གིས་སྐྱེད་པ་ནི། གཉིད་རྨུགས་གཉིས་ཁ་ཟས་ཚོད་མི་ཟིན་པ་དང་། སེམས་མི་
དགའ་བ་དང་། སེམས་ཞུམ་པ་དང་། རོ་མྱང་བ་སོགས་ལས་སྐྱེ་ཞིང་། རྒོད་འགྱོད་གཉིས་ནི།
སྔོན་འདོད་པའི་ཡོན་ཏན་སྤྱད་པ་དང་། རྩེ་བ་དང་། དགོད་པ་སོགས་དང་། མི་འཆི་བའི་
རྣམ་རྟོག་སོགས་ལས་སྐྱེ་བའོ། །གཉེན་པོ་གཅིག་གིས་སྤོང་བ་ནི། སྨུག་གཉིད་གཉིས་ནི་
སྣང་བའི་འདུ་ཤེས་ཀྱིས་སེལ་ཞིང་། རྒོད་འགྱོད་གཉིས་ནི། ནང་དུ་དམིགས་པ་ལ་སེམས་
འཛིན་པས་སེལ་ལོ། །བྱེད་ལས་མཐུན་པ་ནི། རྨུགས་གཉིད་གཉིས་ཀྱིས་སེམས་ནང་དུ་
ཞུམ་པར་བྱེད་པས་ཏིང་ངེ་འཛིན་ལ་བར་དུ་གཅོད་ཅིང་ལྷག་པར་དམིགས་པ་གསལ་བ་ལ་
18O.



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
བར་དུ་གཅོད་ལ། རྒོད་འགྱོད་གཉིས་ཀྱིས་རྩེ་གཅིག་ཏུ་གནས་པ་ལ་བར་དུ་གཅོད་པས་
བྱེད་ལས་མཐུན་པའོ། །
དེ་ལྟར་རྩ་ཉོན་དང་ཉེ་ཉོན་གཞན་འགྱུར་བཞི་རྣམས་ལ་ངོས་འཛིན་ཙམ་རེ་བཤད་
པ་ཡིན་གྱི། རྒྱས་པར་བཤད་ན་སོ་སོའི་ངོ་བོ་གང་ཡིན་པ་དང་། རྒྱུ་གང་ལས་སྐྱེ་བའི་ཚུལ་དང་།
སོ་སོའི་དམིགས་པ་དང༌། མཚུངས་ལྡན་དང་། རྣམ་གྲངས་དང་། དགེ་མི་དགེ་ལུང་མ་
བསྟན་གང་དུ་འགྱུར་བའི་ཚུལ་དང༌། ལུང་མ་བསྟན་ལ་ཡང་བསྒྲིབས་ལ་ལུང་མ་བསྟན་དང༌།
མ་བསྒྲིབས་ལུང་མ་བསྟན་གྱི་ཚུལ་གཉིས་དང་། སོ་སོའི་ཉེས་དམིགས་དང་། གཉེན་པོ་
གང་གིས་སྤོང་བའི་ཚུལ་དང་། དེ་ལ་ཡང་འཇིག་རྟེན་པའི་ལམ་གྱིས་སྤོང་ཚུལ་དང་།
འཇིག་རྟེན་ལས་འདས་པའི་ལམ་གྱིས་སྤོང་ཚུལ་གྱི་ཁྱད་པར་དང་། འདས་ལམ་གྱིས་སྤོང་
ཚུལ་ལ་ཡང་ལམ་སོ་སོའི་ངོ་སྐལ་གྱི་སྤང་བྱ་ཇི་ལྟར་སྤོང་བའི་ཚུལ་དང་། མཐོང་སྤང་དང་
སྒོམ་སྤང་གི་ཁྱད་པར་དང་། ཉོན་སྒྲིབ་དང་ཤེས་སྒྲིབ་སྤོང་ཚུལ་གྱི་ཁྱད་པར་སོགས་མཐའ་
དག་པར་ཤེས་དགོས་པར་ཤིན་ཏུ་གལ་ཆེ་བ་ཡོད་ནའང་འདིར་ཐམས་ཅད་བྲི་མ་ནུས་པས་
ཐུབ་པའི་གསུང་རབ་དྲི་མ་མེད་པ་རྣམས་དང་། དེའི་དགོངས་པ་འགྲེལ་པའི་ཤིང་རྟ་ཆེན་
པོའི་གཞུང་ལུགས་སྤྱི་དང་། ཁྱད་པར་ཐོགས་མེད་སྐུ་མཆེད་གཉིས་ཀྱི་གཞུང་ལས་ཚུལ་
འདི་དག་རྒྱས་པར་འབྱུང་བས་དེ་དག་དང་། རྗེ་རྒྱལ་བ་གཉིས་པའི་ལེགས་བཤད་དྲི་མ་
མེད་པ་རྣམས་ཞིག་ཏུ་བལྟས་ནས་ཤེས་དགོས་སོ། །
སྨྲས་པ། ཐོག་མེད་དུས་ནས་སྲིད་པའི་བཙོན་ཁང་དུ། །ལས་ཀྱི་ཞགས་པ་སྟོང་གིས་
དམ་བཅིངས་ནས། །མི་བཟད་སྡུག་བསྔལ་ཟུག་རྔུ་བརྒྱ་དག་གིས། །མནར་བྱེད་དགྲ་བོ་
ཉོན་མོངས་ཉིད་དུ་ངེས། །སྲིད་པའི་ཚང་ཚིང་འཁྲིགས་པའི་འབྲོག་དགོན་དུ། །ཕན་དང་
181



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
བདེ་བ་ཆུང་ངུའང་འཕྲོག་བྱེད་ཅིང་། །སྐད་ཅིག་ངལ་གསོ་མེད་པར་གདུང་བྱེད་པའི། །མི་
བཟད་ཆོམ་རྐུན་དག་ཀྱང་འདི་ཉིད་དོ། །ཀྱེ་མ་ཐོག་མེད་དུས་ཀྱི་དགྲ་བོ་འདི། །གཉེན་དུ་
བཟུང་ནས་སྙིང་གི་ཕུགས་སུ་བཅུག །དྲིན་ཅན་ཕ་མ་འགྲོ་དྲུག་སེམས་ཅན་རྣམས། །དགྲ་
བོར་འཛིན་པ་འདི་ལས་བླུན་པ་སུ། །ཀ་ཡེ་བློ་གྲོས་རྣམ་དཔྱོད་ལྡན་པ་དག །ཉོན་མོངས་
དགྲ་བོ་སྙིང་ནས་དྲུང་ཕྱུང་ལ། །དྲིན་ཅན་ཕ་མ་གཅེས་པར་འཛིན་པ་ཡི། །ཡིད་བཞིན་ནོར་
བུ་སྙིང་ཕུགས་བཅུག་ན་ལེགས། །གཉིས་པ་དགོས་དོན་བསྡུས་ཏེ་ཉམས་ལེན་ལ་སྦྱོར་བའི་
ཚུལ་ནི། དེ་ལྟར་སེམས་དང་སེམས་བྱུང་གི་རྣམ་གཞག་ཤེས་པར་བྱས་ཏེ་རང་གི་རྒྱུད་
འདུལ་བའི་ཐབས་སུ་འཁྱེར་ཤེས་པ་ཞིག་གལ་ཆེ་ལ། དེ་ལྟ་མིན་པར་གཞན་དང་ཁ་
གཤགས་འགྱེད་པ་ཙམ་དང་། གཞན་ངོར་གྲུབ་ཕྱིར་རང་ཉིད་སྨྲ་བ་མང་བ་ཙམ་དང་། རྣམ་
གྲངས་གསོག་པ་ལྷུར་བྱས་ན་ནི་དགོས་པ་ཆུང་སྟེ། ཏིང་ངེ་འཛིན་རྒྱལ་པོ་ལས། ངས་ནི་
རབ་ཏུ་བཟང་པོའི་ཆོས་བཤད་ཀྱང་། ཁྱོད་ཀྱིས་ཐོས་ནས་ཡང་དག་མ་སྦྱང་ན། །ནད་པ་
སྨན་གྱི་རྐྱལ་བ་ཐོགས་པ་དག །བདག་གི་ནད་ནི་གསོ་བར་མི་ནུས་བཞིན། །ཞེས་དང་།
ལྷག་བསམ་བསྐུལ་བ་ལས། བུ་རམ་ཤིང་ཤུན་སྙིང་པོ་ཅི་ཡང་མེད། །དགའ་བར་བྱ་བའི་རོ་
ནི་ནང་ན་འདུག །ཤུན་པ་ཟོས་པའི་མིས་ནི་བུ་རམ་རོ། །ཞིམ་པོ་རྙེད་པར་ནུས་པ་མ་ཡིན་ནོ། །
ཇི་ལྟར་ཤུན་པ་དེ་བཞིན་སྨྲ་བ་སྟེ། །རོ་ལྟ་བུ་ནི་འདི་ལ་དོན་སེམས་ཡིན། །དེ་ལྟ་བས་ན་སྨྲ་
ལ་དགའ་སྤངས་ཏེ། །རྟག་ཏུ་བག་ཡོད་བྱོས་ལ་དོན་སོམས་ཤིག །ཅེས་གསུངས་པ་ལྟར་རོ། །
དེ་ལྟར་ན་གོང་དུ་བཤད་པ་ལྟར་དགེ་མི་དགེའི་རྣམ་དབྱེ་ལ་མཁས་པར་བྱས་ནས་
བྱང་ཆུབ་ལམ་གྱི་རིམ་པའི་ཉམས་ལེན་ལ་གཅིག་ཏུ་གཞོལ་བའི་ཚེ། སྔར་བཤད་པའི་རྩ་
ཉོན་དང་ཉེ་ཉོན་རྣམས་ངོས་ཟིན་པར་བྱས་ལ་རང་གི་རྒྱུད་ལ་ཡང་ཡང་བརྟགས་ནས། ཉོན་
182



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
མོངས་པ་དེ་དག་སྐྱེས་པ་ན་ངོས་ཟིན་པར་བྱས་ལ་འཕྲལ་དུ་གཉེན་པོས་བཟློག་པ་གནད་ཆེ་སྟེ།
སྤྱོད་འཇུག་ལས། ལུས་དང་སེམས་ཀྱི་གནས་སྐབས་ལ། །ཡང་དང་ཡང་དུ་བརྟག་བྱ་བ། །
དེ་ཉིད་ཁོ་ན་མདོར་ན་ནི། །ཤེས་བཞིན་བསྲུང་བའི་མཚན་ཉིད་དོ། །ཞེས་དང་། མགོན་པོ་
ཀླུ་སྒྲུབ་ཀྱིས། སེམས་ནི་ཆུ་དང་ས་དང་རྡོ་བ་ལ། །རི་མོ་བྲིས་པ་དེ་འདྲར་རིགས་པར་བགྱི། །
དེ་ནང་ཉོན་མོངས་ཅན་ལ་དང་པོ་ནི། །མཆོག་སྟེ་ཆོས་འདོད་རྣམས་ལ་ཐ་མ་ལགས། །ཞེས་དང་།
དགོན་པ་བའི་ཞལ་ནས། ཉོན་མོངས་སྤོང་བ་ལ་ཉོན་མོངས་པའི་ཉེས་དམིགས་དང་མཚན་
ཉིད་དང་གཉེན་པོ་དང་སྐྱེ་བའི་རྒྱུ་རྣམས་ཤེས་དགོས། ཉེས་དམིགས་ཤེས་པར་བྱས་ནས་
སྐྱོན་དུ་བལྟ་དགྲར་བཟུང་། ཉེས་དམིགས་མ་ཤེས་ན་དགྲར་མི་གོ་བས་མདོ་སྡེའི་རྒྱན་དང་
སྤྱོད་འཇུག་ནས་གསུངས་པ་ལྟར་སེམས་པ་ཡིན་གསུངས་པ་དང༌། ཉོན་མོངས་ཀྱི་མཚན་
ཉིད་ཤེས་པ་ལ་ཡང་ཆོས་མངོན་པ་མཉན། མ་མཐའ་ནའང་ཕུང་པོ་ལྔའི་རབ་བྱེད་མཉན་ལ་
རྩ་བ་དང་ཉེ་བའི་ཉོན་མོངས་རྣམས་ངོ་ཤེས་པར་བྱས་ནས་ཆགས་སྡང་ལ་སོགས་པ་གང་
རུང་རྒྱུད་ལ་སྐྱེས་ཙ་ན་འདི་དེ་ཡིན་ཨང་ཁོ་བྱུང་ངོ་སྙམ་དུ་ངོས་བཟུང་གིས་ཉོན་མོངས་དང་
འཐབ་པ་ཡིན་ནོ། །ཞེས་གསུངས་པ་ལྟར། ཉོན་མོངས་པ་རྒྱུད་ལ་བྱུང་མ་ཐག་འདི་དེ་ཡིན་
ཁོ་བྱུང་ཨང་སྙམ་དུ་བཅར་གྱིས་ངོས་ཟིན་པར་བྱས་ལ། དེའི་རྒྱུ་དང་རྐྱེན་གང་གིས་བྱས་
དམིགས་པ་གང་ལས་སྐྱེས་བརྟགས་ཤིང་ཉེས་དམིགས་ཤེས་པར་བྱས་ལ་སྐྱོན་དུ་བལྟ་
དགྲར་བཟུང་ལ་འཕྲལ་དུ་གཉེན་པོས་བཟློག་དགོས་སོ། །དགེ་བའི་བཤེས་གཉེན་ཕུ་ཆུང་
བའི་ཞལ་ནས། ང་ནི་ཉོན་མོངས་ཀྱིས་ལྗར་གྱིས་མནན་ཡང་མ་ཐང་འོག་ནས་སོ་ཚིས་བྱེད།
ཅེས་དང་། རྗེ་ཐམས་ཅད་མཁྱེན་པས། ཐ་མལ་པའི་དགྲ་ནི་ལན་ཅིག་བཏོན་ཡང་ཡུལ་
གཞན་བཟུང་ནས་སྟོབས་རྙེད་པ་ན་སླར་རྒོལ་དུ་འོང་བ་དང་ཉོན་མོངས་གཉིས་མི་འདྲ་སྟེ།
183



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཉོན་མོངས་རྒྱུད་ལ་ལན་ཅིག་རྩ་བ་ནས་འདོན་ཐུབ་ན་ཡུལ་གཞན་དུ་འགྲོ་བ་ཡང་མེད་ལ་
སླར་ལོག་ནས་ཀྱང་མི་འོང་ངོ༌། །འོན་ཀྱང་བདག་ཅག་ཉོན་མོངས་གཞོམ་པ་ལ་བརྩོན་པ་
མེད་པས་ལན། ཞེས་གསུངས་པ་ལྟར། རང་ཅག་ཉོན་མོངས་ཀྱི་དབང་དུ་འགྲོ་བ་འདི་ཉོན་
མོངས་གང་ཡིན་ངོ་མ་ཤེས་ཤིང་། ཤེས་ཀྱང་བརྩོན་པ་དང་གཉེན་པོ་ཞན་པས་ལན་པ་ཡིན་ལ།
གཉེན་པོའི་སྟོབས་བསྐྱེད་ན་ནི་ངེས་པར་སྤོང་ནུས་ཏེ། རྗེ་ཐམས་ཅད་མཁྱེན་པས། ཉོན་
མོངས་ངོས་ཟིན་པར་བྱས་ལ་དེ་དག་གི་ཉེས་དམིགས་དང་། དེ་དག་དང་བྲལ་བའི་ཕན་
ཡོན་བསམས་ནས་དྲན་པ་དང་ཤེས་བཞིན་གྱི་སོ་བཙུགས་ཏེ། ཉོན་མོངས་པ་གང་མགོ་
འབུར་འབུར་ལ་ཡང་དང་ཡང་དུ་མདུང་བུ་འདེབས་དགོས། དེ་ཡང་ཉོན་མོངས་པ་གང་
ཡང་རུང་བ་རང་གི་རྒྱུད་ལ་ཉུག་གིས་བྱུང་མ་ཐག་ཉིད་དུ་དེ་ལ་དགྲར་བལྟས་ནས་འཐབ་དགོས།
དེ་ལྟར་མིན་པར་དང་པོ་བྱུང་ཙ་ན་དང་དུ་ལེན། ཚུལ་མིན་ཡིད་བྱེད་ཀྱིས་གསོས་འདེབས་
པར་སོང་ན་འཐབ་ཟླ་མེད་པར་ཁོ་འབའ་ཞིག་ཏུ་འགྲོ །ཞེས་གསུངས་ཤིང་། སྤྱོད་འཇུག་
ལས་ཀྱང་། ཐ་མལ་དགྲ་བོ་ཡུལ་ནས་ཕྱུང་ཡང་ནི། །ཡུལ་གཞན་དག་ཏུ་གནས་ཤིང་ཡོངས་
བཟུང་ནས། །ནུས་པ་བལྟས་ནས་དེ་ནས་ཕྱིར་ལྡོག་གི །ཉོན་མོངས་དགྲ་ཚུལ་དེ་དང་འདྲ་
མ་ཡིན། །ཉོན་མོངས་ཉོན་མོངས་ཤེས་རབ་མིག་གིས་སྤང་། །བདག་ཡིད་ལས་བསལ་གང་
དུ་འགྲོ་བར་འགྱུར། །གང་དུ་གནས་ནས་བདག་གནོད་བྱ་ཕྱིར་འོང་། །བློ་ཞན་བདག་ལ་
བརྩོན་པ་མེད་པར་ཟད། །ཅེས་གསུངས་སོ། །
མདོར་ན་དགེ་བའི་བཤེས་གཉེན་དགོན་པ་བའི་ཞལ་ནས། ཉིན་མཚན་དུ་རང་གི་
སེམས་ལ་བྱ་ར་བྱ་བ་ལས་གཞན་ཅི་ཡོད། ཅེས་དང་། ཡང་སྣེའུ་ཟུར་པ་ལ་ཡེ་འབར་སང་
གནངས་ཙ་ན་ཁྱེད་ཀྱི་དགེ་བཤེས་པ་དེ་ཀུན་མན་ངག་གི་མཐིལ་གང་ལ་བྱེད་ཟེར་ནས་འདྲི་ན།
184



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
མངོན་པར་ཤེས་པའམ་ཡི་དམ་གྱི་ལྷ་ཞལ་མཐོང་བ་ལ་བྱེད་བྱས་པར་འོང་ངོ༌། །ལས་རྒྱུ་
འབྲས་ལ་ཇེ་ངེས་ཇེ་ངེས་སོང་ནས་ཇི་ལྟར་ཁས་བླངས་པའི་སྡོམ་པ་དག་པར་བསྲུང་བ་ཞིག་
ལ་བྱེད་ཟེར་བ་ཡིན་ནོ་གསུངས། དེས་ན་བསྒོམས་པའི་དངོས་གྲུབ་ཀྱང་མ་རིག་པ་ལ་
སོགས་པའི་ཉོན་མོངས་ཇེ་ཆུང་དུ་སོང་བ་ལ་བྱ། ཞེས་གསུངས་པ་ལྟར། ཐུན་དངོས་གཞི་
དང་ཐུན་མཚམས་ཐམས་ཅད་དུ་རང་གི་སེམས་ལ་ཡང་ཡང་བརྟགས་ནས་ཉོན་མོངས་པ་
གང་སྐྱེས་ཀྱི་གཉེན་པོ་བསྟེན་པ་ནི་དགེ་སྦྱོར་ཐམས་ཅད་ཀྱི་གཙོ་བོ་དང་གནད་དམ་པ་ཡིན་ནོ། །
དེ་བཞིན་དུ་དད་པ་ལ་སོགས་པའི་དགེ་བ་རྣམས་ཀྱང་བཤེས་གཉེན་བསྟེན་ཚུལ་ནས་
བཟུང་སྟེ། དགེ་སྦྱོར་གྱི་སྐབས་གང་དང་གང་དུ་ཚུལ་ཇི་ལྟར་སྐྱེད་དགོས་པའི་ཚུལ་རྣམས་
དྲན་པར་བྱས་ནས་ཡང་དང་ཡང་དུ་དྲན་ཤེས་བསྟེན་ནས་མ་སྐྱེས་པ་སྐྱེས་པའི་ཐབས་དང༌།
སྐྱེས་པ་གོང་འཕེལ་དུ་གཏོང་བ་ལ་སྒོ་ཀུན་ནས་བརྩོན་པར་བྱའོ། །
རྣམ་དག་ངེས་འབྱུང་གསེར་གྱི་ས་གཞི་ལས་འཁྲུངས་རིན་ཆེན་སེམས་ཀྱི་སྡོང་པོ་བླ་
ནས་བླར་འཕེལ་ཏེ། །མཐའ་དག་འགྲོ་བ་ཕན་བདེའི་གྲིབ་བསིལ་ལ་འགོད་རྒྱ་ཆེན་ཕྱིན་
དྲུག་སྤྱོད་པའི་ཁྱོན་ཡངས་ཡལ་གའི་རྩེར། །མཚན་དཔེའི་མེ་ཏོག་ལས་བྱུང་ཐེག་གསུམ་ག་
བུར་ཐིགས་པས་མ་ལུས་འགྲོ་བའི་ཚ་གདུང་སེལ་མཛད་པ། །ལྷར་བཅས་འགྲོ་བའི་ཉེར་
འཚོ་གཅིག་པུ་ཐུབ་དབང་དཔག་བསམ་ལྗོན་པས་དུས་རྣམས་ཀུན་ཏུ་སྐྱོང་གྱུར་ཅིག །སྣ་
ཚོགས་དྲང་ངེས་རྦ་རླབས་འཁྲུགས་གྱུར་ཅིང་། །གཏིང་མཐའ་དཔག་པར་དཀའ་བའི་དམ་
གནག་ཅན། །བློ་དམན་རྣམས་ཀྱིས་བགྲོད་པར་དཀའ་བའི་གནས། །ཐུབ་པའི་གསུང་རབ་
རིན་ཆེན་འབྱུང་གནས་ལས། །འཛམ་གླིང་རྒྱན་དྲུག་མཆོག་གཉིས་ཞེས་གྲགས་པའི། །
མཁས་ཤིང་གྲུབ་པའི་དེད་དཔོན་མཆོག་རྣམས་ཀྱིས། །ཐེག་གསུམ་བསམ་འཕེལ་ནོར་བུ་
185



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
མང་བཞེས་ཏེ། །འཕགས་པའི་ཡུལ་དུ་ཕན་བདེའི་གྲུ་ཆར་ཕབ། །མ་ལུས་རྒྱལ་བ་ཀུན་གྱི་
ཐུགས་རྗེ་ལ། །མ་ཏི་བྷ་དྲར་མཚན་གསོལ་མགོན་དེ་ཡིས། །ཤིང་རྟ་ཆེན་པོའི་བཞེད་གཞུང་
མ་ལུས་པ། །བྱང་གི་ཕྱོགས་འདིར་ཉི་ལྟར་གསལ་བར་མཛད། །དེ་ལྟ་ནའང་སྙིགས་མའི་
རྒུད་པའི་རླངས། །བླུན་རྨོངས་ཆུ་འཛིན་འཁྲིགས་པས་འགྲིབ་ཏུ་ཉེ། །ལུས་མེད་གཉེན་གྱུར་
གཟུ་ལུམ་སྤྱོད་པ་དག །མཆོག་ཏུ་རློམ་པ་མཐོང་བས་ཡིད་རབ་འཕྱོ། །བདག་ནི་བསོད་
ནམས་དམན་པས་དུས་མཐར་སྐྱེས། །གཅིག་ཏུ་བློ་མིག་མི་གསལ་སྦྱངས་པ་དམན། །དེ་
ཕྱིར་འདི་ལ་མ་བཤད་ལོག་པར་བཤད། །ཇི་སྙེད་མཆིས་གང་མཁས་པ་རྣམས་ལ་བཤགས། །
མི་བཟོད་ད་དུ་ར་ཡིས་བློ་མིག་བསླད། །ཆོས་བརྒྱད་འབྱུང་པོའི་གདོན་གྱིས་སྙིང་དཀྲུགས་པ། །
དེ་དག་རྣམས་ཀྱིས་སྨོད་ཀྱང་སྡང་ཞུགས་ཏེ། །དེ་ལ་བདག་གིས་ཅི་བགྱིད་མ་མཆིས་སོ། །
དགེ་བ་འདི་ཡིས་བདག་དང་འགྲོ་བ་ཀུན། །ཐེག་པ་མཆོག་གི་བཤེས་གཉེན་དམ་པ་ཡིས། །
རྗེས་སུ་བཟུང་སྟེ་ཟབ་དང་རྒྱ་ཆེ་བའི། །ཆོས་ཚུལ་མ་ལུས་འཛིན་པ་ཉིད་གྱུར་ཅིག །ཤིན་ཏུ་
དཔག་པར་དཀའ་བའི་གནས་རྣམས་ལ། །གཞན་དྲིང་མི་འཇོག་སྤོབས་པ་ཐོབ་གྱུར་ཏེ། །
མ་ལུས་འགྲོ་བ་འདི་ཀུན་སྒྲོལ་བ་ལ། །འཇམ་དབྱངས་བླ་མ་ལྟ་བུར་བདག་གྱུར་ཅིག ། །
ཅེས་སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན་ཅེས་
བྱ་བ་འདི་ནི། མདོ་སྔགས་རབ་འབྱམས་སྨྲ་བ་དཀའ་ཆེན་བློ་བཟང་བཟང་པོ་སོགས་དོན་
གཉེར་ཅན་མང་པོས་ཡང་དང་ཡང་དུ་བསྐུལ་བ་ལ་བརྟེན་ནས། དོན་གྱི་སླད་དུ་མཚན་ནས་
སྨོས་ཏེ་རྗེ་བཙུན་ཐམས་ཅད་མཁྱེན་པ་བློ་བཟང་ཡེ་ཤེས་དཔལ་བཟང་པོའི་སྐུ་དྲིན་ལས་
རྒྱལ་བའི་བསྟན་པ་རིན་པོ་ཆེའི་སྒོར་རབ་ཏུ་བྱུང་ཞིང་ཆོས་ཚུལ་འདི་དག་རྣ་ལམ་དུ་ཅུང་
ཟད་ཐོས་པ་དང་། རྗེ་བཙུན་བླ་མ་གྲུབ་པའི་དབང་ཕྱུག་ཆེན་པོ་བློ་བཟང་རྣམ་རྒྱལ་དང་།
186



སེམས་དང་སེམས་བྱུང་གི་ཚུལ་གསལ་བར་སྟོན་པ་བློ་གསལ་མགུལ་རྒྱན།
ཡོངས་རྫོགས་བསྟན་པའི་མངའ་བདག་རྗེ་བཙུན་བྱམས་པའི་མཚན་ཅན་གཉིས་ཀྱི་སྐུ་དྲིན་
ལས་བྱང་ཆུབ་ལམ་གྱི་རིམ་པའི་མན་ངག་ལེགས་པར་ཐོབ་པའི་སྙོམ་ལས་པ་ཡེ་ཤེས་རྒྱལ་
མཚན་གྱིས། མངོན་པ་ཀུན་བཏུས་རྩ་འགྲེལ་ལ་གཞི་བྱས། རྗེ་ཡབ་སྲས་ཀྱི་ལེགས་བཤད་
ཀྱིས་བརྒྱན་ཏེ་བལ་བོད་མཚམས་ཀྱི་དབེན་གནས་བཀྲ་ཤིས་བསམ་གཏན་གླིང་དུ་སྦྱར་བའོ། །
འདིས་ཀྱང་ཐུབ་པའི་བསྟན་པ་རིན་པོ་ཆེ་སྒོ་ཀུན་ནས་འཕེལ་བར་གྱུར་ཅིག །། །
187



༄༅། །མངོན་པ་གཉིས་ནས་བཤད་པའི་བློ་རིག་གི་རྣམ་གཞག་ལུང་རིགས་ཀྱི་
སྙིང་པོ་བསྡུས་པ་མཁས་པ་དགྱེས་བྱེད་ཅེས་བྱ་བ་བཞུགས་སོ། །
ཅོ་ནེ་གྲགས་པ་བཤད་སྒྲུབ།
ན་མོ་ཤཱཀྱ་མུ་ནི་ཡེ། རྒྱལ་ཀུན་མཁྱེན་བརྩེའི་ཕུང་པོ་ཉིད། །དམར་སེར་མདོག་
ཅན་གཞོན་ནུའི་སྐུ། །འཇམ་པའི་དབྱངས་ཞེས་གྲགས་པ་དེའི། །ཞབས་པད་སྙིང་གི་
དབུས་སུ་བསྟན། །འདིར་བློ་རིགས་ཀྱི་རྣམ་གཞག་ཅུང་ཟད་བཤད་པར་བྱ་སྟེ། །
དེ་ལ་དང་པོ་བློ་རིག་གི་རྣམ་གཞག་རྒྱས་པར་ནི་བདག་ཉིད་ཀྱིས་གཞན་དུ་བྲིས་ཟིན་
ཀྱང་དེའི་སྙིང་པོ་བསྡུས་ཏེ་བརྗོད་པ་ལ་གཉིས། རིགས་པའི་མངོན་པ་ནས་བཤད་པའི་
ཚུལ་དང་། ལུང་གི་མངོན་པ་ནས་བཤད་པའི་ཚུལ་ལོ། །དང་པོ་ལ་གཉིས། བློ་རིག་གི་རྣམ་
གཞག་དང་། དེ་ལ་དཔྱོད་པའི་སྒོ་བསྟན་པའོ། །དང་པོ་ལ་གཉིས། མཚན་ཉིད་དང་།
དབྱེ་བའོ། །དང་པོ་ནི། རིག་པ། བློའི་མཚན་ཉིད། གཉིས་པ་དབྱེ་ན། ངོ་བོའི་སྒོ་ནས་གཙོ་
སེམས་དང་སེམས་བྱུང་གཉིས་གསུངས་པ་ནི་འོག་ཏུ་འཆད་ཅིང་། ཚད་མ་དང་ཚད་མིན་གྱི་
ཤེས་པ་གཉིས་གསུངས་པའི་དང་པོ་ནི། རྣམ་འགྲེལ་ལས། ཚད་མ་སླུ་མེད་ཅན་ཤེས་པ། །
ཞེས་པས་བསྟན་ཏེ། དེ་ལ་གཉིས། མཚན་ཉིད་དང་། དབྱེ་བའོ། ། དང་པོ་ནི། གསར་
188



མངོན་པ་གཉིས་ནས་བཤད་པའི་བློ་རིག་གི་རྣམ་གཞག་ལུང་རིགས་ཀྱི་སྙིང་པོ་བསྡུས་པ་མཁས་པ་དགྱེས་བྱེད།
དུ་མི་སླུ་བའི་རིག་པ། ཚད་མའི་མཚན་ཉིད། ཚད་མའི་སྐད་དོད་པྲ་མཱ་ན་ནི་མི་སླུ་བ་ལ་
འཇུག་ཅིང་དེ་ཡང་རང་ཡུལ་གསར་དུ་རྟོགས་པ་ལྟར་གྲུབ་པའི་དོན་ཏེ། ཡུལ་དེ་དང་པོའི་
ཐོག་མར་འཇལ་བ་ལྟར་དོན་ལ་གནས་པའོ། །གཉིས་པ་ཚད་མ་ལ་དབྱེ་ན་གཉིས། མངོན་
སུམ་གྱི་ཚད་མ་དང་། རྗེས་དཔག་ཚད་མའོ། །དང་པོ་ལ་གཉིས། མཚན་ཉིད་དང་། དབྱེ་བའོ། །
དང་པོ་ནི། རྟོག་པ་དང་བྲལ་ཞིང་མ་འཁྲུལ་བའི་གསར་དུ་མི་སླུ་བའི་རིག་པ། མངོན་སུམ་
གྱི་ཚད་མའི་མཚན་ཉིད། གཉིས་པ་དབྱེ་ན་བཞི་སྟེ། དེར་གྱུར་པའི་དབང་པོའི་མངོན་སུམ།
ཡིད་ཀྱི་མངོན་སུམ། རང་རིག་མངོན་སུམ། རྣལ་འབྱོར་མངོན་སུམ་དང་བཞི། དབང་པོའི་
མངོན་སུམ་ལ་དབྱེ་ན། མིག་གི་དབང་པོའི་མངོན་སུམ་ནས་ལུས་ཀྱི་དབང་པོའི་མངོན་
སུམ་དང་ལྔ་སྟེ། དེ་དག་ནི་གཟུགས་སོགས་ཡུལ་ལྔ་འཛིན་པའི་སྒོ་ནས་གཟུགས་འཛིན་
དབང་པོའི་མངོན་སུམ་ནས་རིག་འཛིན་དབང་པོའི་མངོན་སུམ་ཞེས་ཐ་སྙད་བྱེད་དོ། །ཡིད་
མངོན་ནི། སོ་སྐྱེའི་རྒྱུད་ཀྱི་གཟུགས་འཛིན་དབང་མངོན་སྐད་ཅིག་དང་པོའི་རྗེས་སུ་སྐྱེས་
ཤིང་གཟུགས་གསལ་བར་སྣང་ཡང་དེ་ལ་ངེས་པ་འདྲེན་མི་ནུས་པའི་ཡིད་ཤེས་ལྟ་བུའོ། །རང་
རིག་ནི། རྣམ་འགྲེལ་ལས། རྟག་ཏུ་བདག་ལ་ནང་མངོན་ཕྱོགས། །རིག་བྱ་རིག་བྱེད་རྣམ་
པ་མེད། །ཅེས་གསུངས་པ་ལྟར། སྔོན་འཛིན་ཉམས་སུ་མྱོང་བའི་ཁ་ནང་ཁོ་ན་ལ་ཕྱོགས་
པའི་འཛིན་རྣམ་ལྟ་བུའོ། །རྣལ་འབྱོར་མངོན་སུམ་ནི་རྟགས་ལ་མ་བརྟེན་པར་རྣལ་འབྱོར་
གྱི་སྟོབས་ཀྱིས་རང་ཡུལ་བདེན་པ་ཕྲ་རགས་ཅི་རིགས་མངོན་སུམ་དུ་རྟོགས་པའི་ཡེ་ཤེས་
རྣམས་ཏེ། འཕགས་པའི་རྒྱུད་ཀྱི་བདག་མེད་མངོན་སུམ་དུ་རྟོགས་པའི་ཡེ་ཤེས་ཐམས་
ཅད་དོ། །སྒྲ་དོན་ནི། གཟུགས་འཛིན་མིག་ཤེས་སོགས་ལྔ་པོ་དེ་ཆོས་ཅན། ཁྱོད་ལ་དབང་
མངོན་ཞེས་བྱ་སྟེ་རང་གི་ཐུན་མོང་མ་ཡིན་པའི་བདག་རྐྱེན་མིག་གི་དབང་པོ་སོགས་དབང་
189



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
པོ་གཟུགས་ཅན་ལྔ་པོ་གང་རུང་ལས་སྐྱེས་པའི་མངོན་སུམ་ཡིན་པའི་རྒྱུ་མཚན་གྱིས་དེ་ལྟར་
དུ་བརྗོད་པའི་ཕྱིར། སོ་སྐྱེའི་རྒྱུད་ཀྱི་གཞན་སེམས་ཤེས་པའི་མངོན་ཤེས་ཆོས་ཅན། ཁྱོད་ལ་
ཡིད་མངོན་ཞེས་བྱ་སྟེ་ཡིད་དབང་ཙམ་གྱི་བདག་རྐྱེན་ལས་སྐྱེས་པའི་མངོན་སུམ་ཡིན་པས་
ན་དེ་ལྟར་དུ་བརྗོད་པའི་ཕྱིར། མིག་གི་རྣམ་ཤེས་ཉམས་སུ་མྱོང་བའི་འཛིན་རྣམ་ཡན་འགར་
བ་དེ་ཆོས་ཅན། ཁྱོད་ལ་རང་རིག་མངོན་སུམ་ཞེས་བྱ་སྟེ། རང་གི་བདག་ཉིད་དུ་གྱུར་པའི་
ཡུལ་ཁ་ནང་བལྟས་ཀྱི་ཚུལ་དུ་རིག་པས་ན་དེ་ལྟར་དུ་བརྗོད་པའི་ཕྱིར། བདག་མེད་མངོན་
སུམ་དུ་རྟོགས་པའི་འཕགས་པའི་ཡེ་ཤེས་ཆོས་ཅན། ཁྱོད་ལ་རྣལ་འབྱོར་མངོན་སུམ་ཞེས་
བྱ་སྟེ། རྟགས་ལ་མ་ལྟོས་པར་རྣལ་འབྱོར་གྱི་སྟོབས་ཀྱིས་བདེན་པ་ཕྲ་རགས་གང་རུང་
རྟོགས་པའི་མངོན་སུམ་ཡིན་པས་ན་དེ་ལྟར་དུ་བརྗོད་པའི་ཕྱིར་རོ། །
གཉིས་པ་ལ་གཉིས། མཚན་ཉིད་དང་། དབྱེ་བའོ། །དང་པོ་ནི། རང་གི་རྟེན་རྟགས་
ཡང་དག་ལ་བརྟེན་ནས་རང་གི་གཞལ་བྱ་ལྐོག་གྱུར་བ་ལ་གསར་དུ་མི་སླུ་བའི་རིག་པ་དེ།
རྗེས་དཔག་ཚད་མའི་མཚན་ཉིད། གཉིས་པ་དེ་ལ་སྒྲས་བརྗོད་རིགས་ཀྱིས་དབྱེ་ན། རང་
དོན་རྗེས་དཔག་དང་། །གཞན་དོན་རྗེས་དཔག་གཉིས། དང་པོ་དང་རྗེས་དཔག་དོན་
གཅིག་ཅིང་། མཚན་གཞི་ནི། ཕ་གི་ན་དུ་བ་འདུག་པས་མེ་ཡང་ཡོད་ངེས་སྙམ་པ་དུ་བའི་
རྟགས་ལས་དུ་ལྡན་གྱི་ལ་ལ་མེ་ཡོད་པར་རྟོགས་པའི་རྗེས་དཔག་ལྟ་བུའོ། །གཉིས་པ་ནི།
གང་བྱས་ན། མི་རྟག་པས་ཁྱབ། དཔེར་ན། བུམ་པ་བཞིན། སྒྲ་ཡང་བྱས་སོ་ཞེས་བརྗོད་
པའི་སྒྲུབ་ངག་ལྟ་བུ་སྟེ་རྗེས་དཔག་ཏུ་བཏགས་པ་ཙམ་མོ། །གཞན་ཡང་རྗེས་དཔག་ལ་རྣམ་
གྲངས་ཀྱིས་དབྱེ་ན། དངོས་སྟོབས་རྗེས་དཔག ཡིད་ཆེས་རྗེས་དཔགདཔེ་ཉེར་འཇལ་གྱི་
རྗེས་དཔགགྲགས་པའི་རྗེས་དཔག་དང་བཞི་ཡོད་དེ། དང་པོ་ནི། བྱས་པའི་རྟགས་ལས་སྒྲ་
190



མངོན་པ་གཉིས་ནས་བཤད་པའི་བློ་རིག་གི་རྣམ་གཞག་ལུང་རིགས་ཀྱི་སྙིང་པོ་བསྡུས་པ་མཁས་པ་དགྱེས་བྱེད།
མི་རྟག་པར་རྟོགས་པའི་རྗེས་དཔག་ལྟ་བུ། གཉིས་པ་ནི། སྦྱིན་པ་བཏང་བ་དག་ལས་
ལོངས་སྤྱོད་དང་ཚུལ་ཁྲིམས་བསྲུངས་པ་ལས་མངོན་མཐོ་འགྲུབ་པར་གསུངས་པ་སོགས་
དཔྱད་གསུམ་གྱི་དག་པའི་ལུང་རྣམས་རང་གི་བསྟན་བྱའི་དོན་ལ་མི་སླུ་བར་རྟོགས་པའི་
རྗེས་དཔག་ལྟ་བུ། །
གསུམ་པ་ནི། རྭ་དང་རྨིག་པ་དང་ནོག་དང་ལྐོག་ཤལ་སོགས་ཀྱི་རྟགས་ལས་བ་མིན་
བ་ལང་དང་འདྲ་བར་རྟོགས་པའི་རྗེས་དཔག་ལྟ་བུ། བཞི་པ་ནི། རི་བོང་ཅན་ལ་ཟླ་བའི་
སྒྲས་བརྗོད་རུང་དུ་རྟོགས་པའི་རྗེས་དཔག་ལྟ་བུ་རྣམས་སོ། །རྗེས་དཔག་ཅེས་བརྗོད་པའི་
རྒྱུ་མཚན་ཡོད་དེ། ཕྱོགས་ཆོས་དང་ཁྱབ་འབྲེལ་ངེས་པའི་རྗེས་སུ་བསྒྲུབ་བྱ་དཔོག་ཅིང་
ངེས་པར་བྱེད་པས་ན་དེ་ལྟར་དུ་བརྗོད་པའི་ཕྱིར་རོ། །མངོན་སུམ་ཡིན་ན། རྟོག་པ་དང་
བྲལ་བ་དགོས་ཤིང་། རྗེས་དཔག་ཡིན་ན། རྟོགས་པ་ཡིན་དགོས་ལ། བྲལ་བྱའི་རྟོག་པ་ནི།
སྒྲ་དོན་འདྲེས་རུང་དུ་འཛིན་པའི་རྟོག་པ་ཉིད་ཡིན་ཏེ། ཐར་ལམ་གསལ་བྱེད་དང་རིགས་
རྒྱན་ཆེན་མོ་ལས། ཆོས་དེའི་སྒྲ་སྤྱི་དང་དོན་སྤྱི་གཉིས་ཡུལ་དུ་བྱེད་པའི་ཚེ་སྒྲ་དོན་འདྲེས་
རུང་དུ་འཛིན་པ་ཡིན་ལ། འདྲེས་རུང་ཞེས་སྨོས་པ་ནི་བརྡ་ལ་མ་སྦྱངས་པའི་བྱིས་པའི་རྟོག་
པས་སྒྲ་དོན་གང་རུང་ཞིག་ཡུལ་དུ་བྱེད་ཀྱི། སྒྲ་དོན་གཉིས་ཀ་ཚོགས་ནས་ཡུལ་དུ་བྱེད་མི་
ནུས་པས་དེ་སྡུད་པའི་ཆེད་ཡིན་པར་བཤད་ལ། འོན་ཀྱང་སྡེ་བདུན་མུན་སེལ་ལས་ནི། སྒྲ་
དོན་ཞེས་པ་ནི་དོན་སྤྱི་ཉིད་ལ་བྱེད་ཀྱི་སྒྲ་སྤྱི་དང་དོན་སྤྱི་ཞེས་སོ་སོར་མི་གཅོད་པར་བཤད་
དེ་བརྟགགཞལ་བྱ་ལ་རང་སྤྱི་གཉིས་སུ་གྲངས་ངེས་པས་ཚད་མ་ལ་མངོན་རྗེས་གཉིས་སུ་
གྲངས་ངེས་པ་ཡིན་ཏེ། གཞལ་བྱ་རང་མཚན་དངོས་ཡུལ་དུ་བྱེད་པའི་སྒོ་ནས་མངོན་སུམ་
ཚད་མ་དང༌། སྤྱི་མཚན་དངོས་ཡུལ་དུ་བྱེད་པའི་ཆ་ནས་རྗེས་དཔག་ཚད་མ་བཞག་པའི་
191



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཕྱིར་ཏེ། རྣམ་འགྲེལ་ལས། གཞལ་བྱ་གཉིས་ཕྱིར་ཚད་མ་གཉིས། ཞེས་གསུངས་པའི་ཕྱིར།
འཁྲུལ་ཤེས་ཡིན་ན། ཚད་མ་མ་ཡིན་པས་མ་ཁྱབ་སྟེ། རྗེས་དཔག་ཚད་མ་དེ་སྣང་ཡུལ་ལ་
འཁྲུལ་ཡང་ཚད་མར་མི་འགལ་བའི་ཕྱིར་ཏེ། རྣམ་འགྲེལ་ལས། འཁྲུལ་པ་ཡིན་ཡང་ཚད་
མ་ཉིད། ཅེས་གསུངས་པའི་ཕྱིར། ཚད་མ་ནི་འདིར་ཡུལ་འཇལ་བའི་ཤེས་པ་ཞིག་ལ་འཇོག་ཀྱང་།
སྤྱིར་སྐྱེས་བུ་ཚད་མ་དང་ཚད་དང་གྲངས་འཇལ་བའི་ཚད་མ་སོགས་ཡོད་དེ། དོན་ཇི་ལྟ་བ་
བཞིན་གཟིགས་ནས་ངག་གིས་སྟོན་པ་ལ་མི་སླུ་བའི་སྟོན་པ་སངས་རྒྱས་ལྟ་བུ་སྐྱེས་བུ་ཚད་
མ་དང་ཚད་མའི་སྐྱེས་བུ་ཞེས་ཀྱང་བྱ་ལ། བྲེ་སྲང་ཚད་ལྡན་ལྟ་བུ་ཚད་དང་གྲངས་འཇལ་བ་
ལ་ཚད་མར་འཇོག་པ་སོགས་ཡོད་པའི་ཕྱིར་རོ། །
གཉིས་པ། ཚད་མིན་གྱི་ཤེས་པ་ལ་གཉིས། མཚན་ཉིད་དང་དབྱེ་བའོ། །དང་པོ་ནི།
གསར་དུ་མི་སླུ་བའི་ཤེས་པ་མ་ཡིན་པའི་རིག་པ་དེ། ཚད་མིན་གྱི་ཤེས་པའི་མཚན་ཉིད།
གཉིས་པ་དེ་ལ་དབྱེ་ན་སྤྱིར་དུ་མ་ཡོད་ཀྱང་འདིར་ལོག་རྟོག་སེལ་བའི་དབང་དུ་མཛད་ནས་
ལྔར་བཤད་དེ། ལོག་ཤེས། ཐེ་ཚོམ། དཔྱད་ཤེས། ཡིད་དཔྱོད། སྣང་ལ་མ་ངེས་པའི་བློ་
དང་ལྔའོ། །དང་པོ་ནི། རང་གི་ཞེན་ཡུལ་ལ་འཁྲུལ་བའི་རིག་པ། རང་ཉིད་ལོག་ཤེས་ཡིན་
པའི་མཚན་ཉིད། དེ་ལ་རྟོག་པ་ལོག་ཤེས་དང༌། རྟོག་མེད་ལོག་ཤེས་གཉིས་ཡོད་པ་ལས།
རི་བོང་རྭ་དང་གང་ཟག་གི་བདག་ཡོད་པར་འཛིན་པའི་རྟོག་པ་དང་། སྒྲ་རྟག་པར་འཛིན་
པའི་རྟོག་པ་དང་། ལས་འབྲས་སོགས་ཡོད་པའི་དོན་རྣམས་མེད་པར་འཛིན་པའི་རྟོག་པ་
ལྟ་བུ་ནི་རྟོག་པ་ལོག་ཤེས་ཏེ་ཡིད་ཤེས་ཡིན་ལ་དུང་དཀར་སེར་འཛིན་དང་། གངས་རི་སྔོར་
སྣང་དང༌། སྨིག་རྒྱུ་ཆུར་སྣང་དང་། ལྗོན་ཤིང་འགྲོར་སྣང་གི་དབང་ཤེས་སོགས་ནི་རྟོག་མེད་
ལོག་ཤེས་ཡིན་ནོ། །
192



མངོན་པ་གཉིས་ནས་བཤད་པའི་བློ་རིག་གི་རྣམ་གཞག་ལུང་རིགས་ཀྱི་སྙིང་པོ་བསྡུས་པ་མཁས་པ་དགྱེས་བྱེད།
གཉིས་པ་ནི། རང་ཡུལ་ལ་དྭགས་པའི་སེམས་བྱུང་དེ། ཐེ་ཚོམ་གྱི་མཚན་ཉིད། དེ་
ལ་གསུམ་སྟེ་དོན་འགྱུར་གྱི་ཐེ་ཚོམ་དང་། དོན་མི་འགྱུར་གྱི་ཐེ་ཚོམ་དང༌། ཆ་མཉམ་དུ་
དྲོགས་པའི་ཐེ་ཚོམ་མོ། །སྒྲ་རྟག་གམ་མི་རྟག་ཕལ་ཆེར་མི་རྟག་སྙམ་པ་དང་། ལས་འབྲས་
བདེན་ནམ་མི་བདེན་ཕལ་ཆེར་བདེན་སྙམ་པའི་ཐེ་ཚོམ་ལྟ་བུ་ནི་དོན་འགྱུར་ཐེ་ཚོམ་དང་།
སྒྲ་ལྟ་བུ་ཕལ་ཆེར་རྟག་སྙམ་པ་དང་། ལས་འབྲས་ཕལ་ཆེར་མི་བདེན་སྙམ་པའི་ཐེ་ཚོམ་ལྟ་
བུ་ནི་དོན་མི་འགྱུར་དང་། དེ་དག་ལ་ཁྱད་མེད་མཉམ་དུ་དོགས་པ་ནི་ཆ་མཉམ་པའི་ཐེ་ཚོམ་མོ། །
གསུམ་པ་ནི། རྟོགས་ཟིན་རྟོགས་པའི་རིག་པ། དཔྱད་ཤེས་ཀྱི་མཚན་ཉིད། དེ་ལ་
གཉིས་ཏེ། མངོན་སུམ་དཔྱད་ཤེས་དང༌། རྟོག་པ་དཔྱད་ཤེས་གཉིས་ལས། དང་པོ་ནི། སོ་
སྐྱེའི་མངོན་སུམ་སྐད་ཅིག་གཉིས་པ་ལྟ་བུ་དང༌། གཉིས་པ་ནི། རྗེས་དཔག་སྐད་ཅིག་
གཉིས་པ་ལྟ་བུ་སྟེ། ཚད་མ་སྐད་ཅིག་སྔ་མས་གསར་དུ་རྟོགས་ཟིན་པའི་དོན་ལ་སླར་བྱེད་པ་
བསྣན་ནས་འཇུག་པ་ཙམ་ཡིན་གྱི་གསར་དུ་རྟོགས་པ་མིན་པའོ།
བཞི་པ་ནི། མྱོང་བ་དང་རྟགས་ཡང་དག་གང་རུང་ལ་མ་བསྟེན་པར་རང་ཡུལ་མཐའ་
གཅིག་ཏུ་ངེས་པའི་ཞེན་རིགཡིད་དཔྱོད་ཀྱི་མཚན་ཉིད། དེ་ལ་ལྔ་སྟེ། རྒྱུ་མཚན་འགལ་བའི་
ཡིད་དཔྱོད། རྒྱུ་མཚན་མེད་པའི་དེ། རྒྱུ་མཚན་མ་ངེས་པའི་དེ། རྒྱུ་མཚན་མ་གྲུབ་པའི་དེ།
རྒྱུ་མཚན་གཏན་ལ་མ་ཕབ་པའི་དེ་རྣམས་ལས། མཉན་བྱ་ཡིན་པའི་རྒྱུ་མཚན་གྱིས་སྒྲ་མི་
རྟག་པར་འཛིན་པ་ལྟ་བུ་ནི་དང་པོ། རྒྱུ་མཚན་མེད་པར་སྒྲ་མི་རྟག་པར་འཛིན་པ་ལྟ་བུ་
གཉིས་པ། ཡོད་པ་ཡིན་པའི་རྒྱུ་མཚན་གྱིས་སྒྲ་མི་རྟག་པར་འཛིན་པ་ལྟ་བུ་གསུམ་པ། མིག་
ཤེས་ཀྱི་གཟུང་བྱ་ཡིན་པའི་རྒྱུ་མཚན་གྱིས་སྒྲ་མི་རྟག་པར་འཛིན་པ་ལྟ་བུ་བཞི་པ། སྒྲ་བྱས་
པ་ཡིན་པ་ཙམ་རྒྱུ་མཚན་དུ་བྱེད་ཀྱང་བྱས་པར་མ་ངེས་པར་སྒྲ་མི་རྟག་པའོ་སྙམ་དུ་འཛིན་
193



)
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
པའི་ཡིད་དཔྱོད་ལྟ་བུ་ལྔ་པ་སྟེ། མདོར་ན་དོན་དེ་དང་དེ་ཡིན་པའི་རྒྱུ་མཚན་མི་ཤེས་བཞིན་
དུ་དེ་དང་དེའོ་སྙམ་དུ་དོན་མཐུན་དུ་འཛིན་པ་རྣམས་ཡིད་དཔྱོད་དོ། ། །
ལྔ་པ་ནི། རང་གི་འཇུག་ཡུལ་གྱི་དོན་རང་མཚན་གསལ་བར་སྣང་ཡང་དེ་ལ་ངེས་པ་
འདྲེན་མི་ནུས་པའི་རིག་པ་དེ། སྣང་ལ་མ་ངེས་པའི་བློའི་མཚན་ཉིད། དེ་ལ་གསུམ་སྟེ། དེར་
གྱུར་པའི་དབང་མངོན་དང་། ཡིད་མངོན། རང་རིག་མངོན་སུམ་རྣམས་ལས་ཚུར་མཐོང་གི་
གཟུགས་འཛིན་དབང་མངོན་སྐད་ཅིག་གཉིས་པ་ལྟ་བུ་དང་པོ། དེའི་གཟུགས་འཛིན་ཡིད་
དངོས་ལྟ་བུ་གཉིས་པ། དེའི་རྒྱུད་ཀྱི་རྟོག་པ་སྐད་ཅིག་ཐ་མ་ཉམས་སུ་མྱོང་བའི་རང་རིག་ལྟ་
བུ་གསུམ་པའོ། །མདོར་ན་རང་གི་རྟོགས་བྱའི་དངོས་པོ་དེ་རང་ལ་གསལ་བར་སྣང་ཡང་དེ་
ཡིན་པའི་ངེས་པ་འདྲེན་མི་ནུས་པའི་ཤེས་པ་ཞིག་སྟེ། སྐྱེས་མ་ཐག་པའི་བྱིས་པའི་ཤེས་པ་
ཕལ་ཆེར་རོ། །
གཉིས་པ་དཔྱོད་པའི་སྒོ་བསྟན་པ་ལ། རྣམ་འགྲེལ་ལས། མངོན་སུམ་ལྟར་སྣང་དེ་
ལ་དུ་མ་ཡོད་དེ། འཁྲུལ་རྒྱུ་ཡུལ་ལ་ཡོད་པ་དང་། རྟེན་ལ་ཡོད་པ་དང་། གནས་ལ་ཡོད་པ་དང་།
དེ་མ་ཐག་རྐྱེན་ལ་ཡོད་པ་དང་བཞི་ཡོད་པའི་ཕྱིར་ཏེ། འགལ་མེ་མྱུར་དུ་བསྐོར་བ་ལས་
འཁོར་ལོར་སྣང་བའི་དབང་ཤེས་སྐྱེ་བ་ལྟ་བུ་ནི་འཁྲུལ་རྒྱུ་ཡུལ་ལ་ཡོད་པ་ཡིན་ལ། རབ་
རིབ་ཀྱིས་མིག་བསླད་པས་ཟླ་བ་གཉིས་སུ་སྣང་བའི་དབང་ཤེས་སྐྱེ་བ་ནི་འཁྲུལ་རྒྱུ་རྟེན་ལ་
ཡོད་པ་དང་། གྲུར་ཞུགས་ནས་འགྲོ་བ་ན་ཕ་རོལ་ཚུ་རོལ་གྱི་རི་ལྗོན་འགྲོར་སྣང་གི་དབང་
ཤེས་སྐྱེ་བ་ནི་འཁྲུལ་རྒྱུ་གནས་ལ་ཡོད་པ་དང་། ཡིད་ཞེ་སྡང་གིས་དཀྲུགས་པ་ལས་ས་གཞི་
དམར་སྣང་གི་དབང་ཤེས་སྐྱེ་བ་ལྟ་བུ་ནི་འཁྲུལ་རྒྱུ་དེ་མ་ཐག་རྐྱེན་ལ་ཡོད་པའི་དབང་གིས་ཡིན་
པའི་ཕྱིར་ཏེ། རྒྱུ་དེ་དག་གི་དབང་གིས་དང་པོ་དེ་འགལ་མེའི་དབྱིབས་སམ་རྣམ་པ་ལ་འཁྲུལ།
194



མངོན་པ་གཉིས་ནས་བཤད་པའི་བློ་རིག་གི་རྣམ་གཞག་ལུང་རིགས་ཀྱི་སྙིང་པོ་བསྡུས་པ་མཁས་པ་དགྱེས་བྱེད།
གཉིས་པ་ནི་ཟླ་བའི་གྲངས་ལ་འཁྲུལ། གསུམ་པ་ནི་རི་ལྗོན་གྱི་བྱ་བ་ལ་འཁྲུལ། བཞི་པ་ནི་
ས་གཞིའི་ཁ་དོག་ལ་འཁྲུལ་བའི་ཕྱིར་རོ། །རྟོག་མེད་དབང་ཤེས་རྣམས་ནི་རྣམ་པ་དང་
གྲངས་དང་དུས་སོགས་ངོ་བོ་དང་ཁྱད་པར་གང་ལ་འཁྲུལ་ནའང་འཁྲུལ་བར་འཇོག་པ་ཡིན་ཏེ།
རིགས་རྒྱན་ལས། དེས་ན་རྟོག་མེད་ཀྱི་ཤེས་པ་རྣམས་རང་ཡུལ་ཆ་གཅིག་ལ་འཁྲུལ་ནའང་
བདག་ཉིད་ཐམས་ཅད་ལ་འཁྲུལ་བ་དང་། ཞེས་གསུངས་པའི་ཕྱིར། འཕགས་བོད་ཀྱི་པཎ་
ཆེན་ཁ་ཅིག་སྔར་བཤད་པའི་ཤེས་པ་དེ་དག་རང་གི་དམིགས་པ་ལ་མ་འཁྲུལ་ཏེ། དང་པོ་མེ་
དང་གཉིས་པ་ཟླ་བ་དང་གསུམ་པ་རི་ལྗོན་དང་བཞི་པ་ས་གཞི་ལ་འཁྲུལ་བའི་ཕྱིར་ན། དེ་
དག་ལའང་ཚད་མ་སྲིད་ཅེས་བཞེད་མོད། རང་ལུགས་ནི་དེ་དག་འཁྲུལ་ཤེས་དང་ལོག་ཤེས་
ཀྱང་ཡིན་ནོ། །འོ་ན་བར་སྣང་གི་ཉི་ཟླ་རྒྱུ་སྐར་སོགས་ཀྱི་དཀྱིལ་འཁོར་དང་རྒྱང་རིང་པོའི་
གཟུགས་ལ་བལྟས་པའི་ཚེ་དེ་དག་རང་གི་ཚད་ལ་ཆུང་ངུར་སྣང་བའི་དབང་ཤེས་དེ་འཁྲུལ་
ཤེས་སུ་འཇོག་གམ་མི་འཇོག །འཇོག་ན་མི་འཐད་དེ། དེ་ལྟ་ན་ཚུར་མཐོང་གི་མིག་ཤེས་
ཚད་མས་རྒྱང་རིང་པོའི་རི་དང་ལྗོན་ཤིང་སོགས་གང་ཡང་མི་མཐོང་བར་ཐལ་བའི་ཕྱིར། མི་
འཇོག་ནའང་མི་འཐད་དེ། དེའི་ཚེ་དེ་དག་རང་རང་གི་ཚད་ལས་ཆུང་བར་སྣང་བས་ཚད་ལ་
འཁྲུལ་བའི་ཕྱིར་ཞེ་ན། སྐྱོན་མེད་དེ། དེའི་ཚེ་རྒྱང་རིང་པོ་ན་ཡོད་པའི་གཟུགས་དེ་དག་
མཐོང་བའི་མིག་ཤེས་ཚད་མ་དེ་འཁྲུལ་ཤེས་མ་ཡིན་ཡང་། དེ་དག་རང་རང་གི་ཚད་ལས་
ཆུང་བར་སྣང་བའི་དབང་ཤེས་དང་དེ་ལྟར་འཛིན་པའི་ཡིད་རྟོག་རྣམས་ནི་འཁྲུལ་ཤེས་སུ་
འཇོག་རིགས་པའི་ཕྱིར། དང་པོ་གྲུབ་སྟེ། དབང་མངོན་ཡིན་པའི་ཕྱིར། གཉིས་པ་གྲུབ་སྟེ།
མཁས་གྲུབ་རྗེས་སྡེ་བདུན་ཡིད་ཀྱི་མུན་སེལ་ལས། མྱ་ངམ་གྱི་ཐང་དུ་རྒྱང་རིང་པོ་ནས་
བལྟས་པའི་ཚེ་གོང་བུ་ཆུང་ངུ་ཡང་ཆེན་པོར་སྣང་བའི་མིག་ཤེས་ལྟ་བུ་ཚད་ལ་འཁྲུལ་བའི་
195



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཤེས་པ། ཞེས་གསུངས་པའི་ཕྱིར། འོ་ན། ཉི་ཟླ་འཆར་ནུབ་ཀྱི་དུས་སུ་རི་རྩེ་ལ་འབྱར་བ་
ལྟར་སྣང་བའི་མིག་ཤེས་དེ་འཁྲུལ་ཤེས་ཡིན་ནམ་མ་ཡིན་ཞེ་ན། སྔ་མ་དང་འདྲ་སྟེ་རི་རྩེ་ལ་
འབྱར་བ་ལྟར་སྣང་བའི་ཉི་ཟླ་སོགས་ཀྱི་དཀྱིལ་འཁོར་གྱི་གཟུགས་མཐོང་བའི་མིག་ཤེས་
ཚད་མ་དེ་དབང་མངོན་ཡིན་པས་མ་འཁྲུལ་ཡང་དེ་རི་རྩེར་འབྱར་བ་ལྟར་འཛིན་པའི་མིག་
ཤེས་དང་དེ་ལྟར་འཛིན་པའི་རྟོག་པ་དེ་འཁྲུལ་ཤེས་ཡིན་པའི་ཕྱིར། དང་པོ་གྲུབ་སྟེ། སྡེ་
བདུན་མུན་སེལ་ལས། ཉི་མ་རི་རྩེ་ལ་འབྱར་བ་ལྟ་བུ་ཡང་འཁྲུལ་པར་བཞེད་པ་འཐད་པར་
མ་མཐོང་སྟེ། ཞེས་པ་ནས། ཉི་མའི་དཀྱིལ་འཁོར་དང་རིའི་བར་གྱི་ནམ་མཁའ་མ་མཐོང་
བ་ཡིན་གྱི། ཞེས་གསུངས་པའི་ཕྱིར། དེའི་དོན་ནི་བར་སྣང་གི་བཀབ་ཡོད་ཀྱི་གཟུགས་མ་
མཐོང་བའོ། །ཕྱི་མ་གྲུབ་སྟེ། དེའི་ཚེ་དོན་ལ་ཉི་ཟླ་རི་རྩེ་ལ་འབྱར་བ་ལྟར་མེད་པའི་ཕྱིར་རོ། །ཡང་
སོས་ཁའི་དུས་སུ་བྱེ་མ་སྐྱ་བོའི་ཡུལ་དང་ཉེ་བའི་ཚེ་ཆུ་མེད་བཞིན་དུ་སྔོ་འཁྲེགས་འཁྲེགས་
རྒྱུག་པའི་སྨིག་རྒྱུའི་ཆུ་མཐོང་བའི་མིག་ཤེས་དེ་ཚད་མ་ཡིན་ནམ་མ་ཡིན་ཞེ་ན། སྔ་མ་དང་
འདྲ་སྟེ། དེའི་ཚེ་སྨིག་རྒྱུའི་ཆུ་མཐོང་བའི་མིག་ཤེས་དེ་ཚད་མ་ཡིན་ཡང་། སྨིག་རྒྱུ་ལ་ཆུར་
འཛིན་པའི་དབང་ཤེས་དང་རྟོག་པ་རྣམས་ནི་འཁྲུལ་ཤེས་སུ་འཇོག་རིགས་པའི་ཕྱིར། དང་
པོ་གྲུབ་སྟེ། སྡེ་བདུན་མུན་སེལ་ལས། སྨིག་རྒྱུའི་ཁ་དོག་མཐོང་བའི་མངོན་སུམ་ཡང་སྔོ་
ཞིང་འཁྱུག་པའི་ཆ་ལ་ཚད་མ་ཡིན་ཞིང་། དེ་ལ་ངེས་པ་དྲངས་པ་ཡིན་ཏེ། དེའི་ཚེ་སྔོ་འཁྱུག་
པ་ཙམ་ཡང་མ་མཐོང་ན་ཆུར་སྒྲོ་འདོགས་པ་ག་ལ་འགྱུར། ཞེས་གསུངས་པའི་ཕྱིར། ཕྱི་མ་
གྲུབ་སྟེ། མིག་རྒྱུ་ཆུ་མ་ཡིན་པའི་ཕྱིར། ཡང་། ལས་ཀྱི་དབང་གིས་ཡི་དྭགས་འགའ་ཞིག་གི་
མིག་ཤེས་ལ་བལྟ་བྱའི་ཆུ་ཀླུང་རྣག་ཁྲག་ཏུ་སྣང་བའི་ཚེ་མིག་ཤེས་དེ་དག་ཚད་མ་ཡིན་ནམ་
མ་ཡིན། ཡིན་ན། མི་འཐད་དེ། གངས་རི་སྔོར་སྣང་གི་དབང་ཤེས་ལ་ཚད་མ་མི་སྲིད་པ་
196



མངོན་པ་གཉིས་ནས་བཤད་པའི་བློ་རིག་གི་རྣམ་གཞག་ལུང་རིགས་ཀྱི་སྙིང་པོ་བསྡུས་པ་མཁས་པ་དགྱེས་བྱེད།
ལྟར་ཆུ་ཀླུང་རྣག་ཁྲག་ཏུ་སྣང་བ་ལའང་མཚུངས་པའི་ཕྱིར། མ་ཡིན་ན་མི་འཐད་དེ། དེའི་ཚེ་
ལས་ཀྱི་དབང་གིས་རྣག་ཁྲག་ཚད་གྲུབ་པ་འབྱུང་བ་སྲིད་པའི་ཕྱིར། དེར་ཐལ། ཚངས་ཅོད་
མ་ལས། ཆུ་ཡང་རྣག་ཁྲག་ཉིད་དུ་མཐོང་། །ཞེས་པ་དང་། ལས་ཅན་གྱི་ལྷ་མི་ཡི་དྭགས་
གསུམ་གྱིས་བརླན་ཞིང་གཤེར་བ་ཕོར་བ་གང་ལ་ཅིག་ཆར་དུ་བལྟས་པའི་ཚེ་དངོས་པོ་ཚད་
གྲུབ་པ་གསུམ་འབྱུང་སྲིད་པར་བཤད་པའི་ཕྱིར་ཏེ། ཉི་ཤུ་པ་ལས། དངོས་གཅིག་ཡིད་ནི་ཐ་
དད་ཕྱིར། །ཞེས་གསུངས་པའི་ཕྱིར། ཞེ་ན། རྒྱུ་མཚན་དེ་ཉིད་ཀྱིས་ན་དེའི་ཚེ་བལྟ་བྱའི་ཆུ་
ཀླུང་རྣག་ཁྲག་ཏུ་སྣང་བའི་དབང་ཤེས་ལ་ཚད་མ་ཡིན་མིན་གཉིས་ཡོད་པས་གངས་རི་སྔོར་
སྣང་གི་དབང་ཤེས་དང་མི་མཚུངས་སོ། །ཡང་། མར་མེའི་རྩེ་མོ་ཁྲ་སྒོར་སྣང་བའི་མིག་ཤེས་
དེ་ཚད་མ་ཡིན་ནམ་མ་ཡིན། ཡིན་ན་མི་འཐད་དེ། མར་མེའི་རྩེ་མོ་ན་དེ་ལྟ་བུའི་ཁྲ་སྒོར་མེད་
པའི་ཕྱིར། མ་ཡིན་ནའང་མི་འཐད་དེ། མར་མེའི་རྩེ་མོར་ཁྲ་སྒོར་སྣང་བའི་མིག་ཤེས་ཀྱིས་
མར་མེའི་རྩེ་མོ་མངོན་སུམ་དུ་མཐོང་བའི་ཕྱིར་ཏེ། སྡེ་བདུན་མུན་སེལ་ལས། མར་མེའི་རྩེ་
མོ་ཁྲ་སྒོར་སྣང་བའི་དབང་ཤེས་ཀྱིས་ཀྱང་མར་མེའི་རྩེ་མོ་མངོན་སུམ་དུ་མཐོང་བར་འདོད་
དགོས་ཤིང་། འདི་དག་མངོན་སུམ་དུ་མཐོང་བར་མྱོང་བས་གྲུབ་བོ། །ཞེས་གསུངས་པའི་
ཕྱིར་ན། སྐྱོན་མེད་དེ། དེའི་ཚེ་མར་མེའི་རྩེ་ན་ཁྲ་སྒོར་ཡོད་པར་འཛིན་པའི་ཤེས་པ་རྣམས་
འཁྲུལ་ཤེས་སུ་འཇོག་ཀྱང་། མར་མེའི་རྩེ་མོ་ཁྲ་སྒོར་དང་བཅས་པ་སྣང་བ་ཙམ་གྱིས་འཁྲུལ་
ཤེས་སུ་མི་འཇོག་པའི་དོན་ཡིན་པ་འདྲ་སྟེ་དཔྱད་པར་བྱའོ། །ཡང་ཁྲ་འཛིན་དབང་མངོན་
གྱིས་ཟ་འོག་ལྟ་བུའི་ཁྲ་བོ་ལ་བལྟས་པའི་ཚེ་ཁྲ་འཛིན་མིག་ཤེས་གཅིག་སྐྱེས་པ་ཡིན་ནམ།
ཆ་ཤས་ཀྱི་གྲངས་དང་མཉམ་པའི་མིག་ཤེས་རེ་རེ་སྐྱེས་པ་གང་ཡིན། དང་པོ་ཡིན་ན། དེའི་
ཚེ་སེར་པོ་ལྟ་བུ་གཅིག་མཐོང་བའི་ཆ་དེས་དམར་པོ་སོགས་མཐོང་ངམ་མི་མཐོང་། མཐོང་
197



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ན་ཤེས་པའི་ཆ་གཅིག་གིས་ཡུལ་གྱི་ཆ་ཐམས་ཅད་མཐོང་བར་ཐལ་ཞིང་། མི་མཐོང་ན་ནི་ཆ་
རེ་རེ་ལ་ལྟོས་པའི་ཤེས་པ་ཡང་རེ་རེ་སྐྱེ་དགོས་པར་འགྱུར་རོ། །གཉིས་པ་ལྟར་ནའང་མི་
འཐད་དེ། དེ་ལྟར་འདོད་པ་དེའི་ཚེ་ཆ་གྲངས་མེད་པ་ལ་བལྟས་པའི་མིག་ཤེས་ཀྱང་གྲངས་
མེད་པ་ཞིག་སྐྱེ་བར་ཁས་ལེན་དགོས་ན་མི་འཐད་དེ། ཧ་ཅང་ཐལ་བའི་ཕྱིར་རོ། །ཞེ་ན།
སྐྱོན་མེད་དེ། དེའི་ཚུལ་ནི་སྡེ་བདུན་མུན་སེལ་ལས། དེའི་ཚེ་རྣམ་པ་སོ་སོ་བ་དེ་དག་མིག་
ཤེས་ཀྱི་ཆ་ཤས་ཡིན་ལ། དེ་དག་ཚོགས་པའི་ཆ་ཅན་དུ་གྱུར་པའི་རྣམ་པ་ཁྲ་འཛིན་མིག་ཤེས་
ཡིན་ཅིང་། ཆ་ཤས་དེ་དག་ཆ་ཅན་དང་རྫ་ས་གཅིག་ཡིན་ལ། ཆ་ཤས་ནང་ཕན་ཚུན་རྫས་ཐ་
དད་དོ་ཞེས་ཤེས་པར་བྱ་ཞིང་། ཞེས་གསུངས་པ་ལྟར་འདོད་པར་བྱའོ། །འོན་ཀྱང་ཚུལ་འདི་
དཀའ་སྟེ། འདིའི་དབང་གིས་འཕགས་ཡུལ་གྱི་མཁས་པ་ལའང་གཟུང་འཛིན་གྲངས་
མཉམ་དང་སྣ་ཚོགས་གཉིས་མེད་དང་སྒོ་ང་ཕྱེད་ཚལ་སོགས་ཀྱི་ལུགས་མི་འདྲ་བ་བྱུང་ངོ༌། །ཡང་
ཤེས་པ་རྣམས་ལ་ཡུལ་གྱི་རྣམ་པ་ཤར་ནས་འཛིན་ནམ་མ་ཤར་བར་ཐུག་ཕྲད་དུ་འཛིན།
དང་པོ་ལྟར་ན། རྣམ་པ་དེ་དག་ཤེས་པ་ཡིན་ནམ་མིན། །ཤེས་པ་ཡིན་ན་མི་འཐད་དེ། དེའི་
ཡུལ་གྱི་དོན་རྣམ་ཀྱང་ཤེས་པ་ཉིད་དུ་ཐལ་ལོ། །མ་ཡིན་ན་མི་འཐད་དེ། སྡེ་བདུན་མུན་སེལ་ལས།
མིག་ཤེས་ཀྱི་གཟུང་རྣམ་མིག་ཤེས་ཡིན་པའི་རྒྱུ་མཚན་ཅི་ཡིན་ཞེ་ན་བཤད་པར་བྱ་སྟེ། འདི་
ལྟར་མིག་ཤེས་ཀྱི་གཟུང་རྣམ་མིག་ཤེས་མ་ཡིན་ན། འོས་གཞན་མེད་པས་མིག་ཤེས་ཀྱི་ཡུལ་
ཡིན་པར་འདོད་དགོས་ན་དེ་མི་འཐད་དེ། ཞེས་གསུངས་པའི་ཕྱིར་ན། སྐྱོན་མེད་དེ། དེ་ནི་
མིག་ཤེས་སོགས་ཀྱི་ཤེས་རྣམ་ནི་ཤེས་པ་དེ་དང་དེའི་གཟུང་རྣམ་ཡིན་པར་འདོད་དགོས་
པའི་དོན་ཏེ། དེའི་ཚེ་ཡུལ་གྱི་རྣམ་པ་ཤར་ནས་འཛིན་པས་ཡུལ་གྱི་དོན་རྣམ་ཡོད་ཀྱང་མིག་ཤེས་
སོགས་ཀྱི་དོན་རྣམ་ནི་མིག་ཤེས་སོགས་ཀྱི་རྣམ་པ་མ་ཡིན་ནོ་ཞེས་བྱ་སྟེ་ཚུལ་གཉིས་སོ། །བྱེ་
198



མངོན་པ་གཉིས་ནས་བཤད་པའི་བློ་རིག་གི་རྣམ་གཞག་ལུང་རིགས་ཀྱི་སྙིང་པོ་བསྡུས་པ་མཁས་པ་དགྱེས་བྱེད།
བྲག་སྨྲ་བ་མ་གཏོགས་པའི་རང་སྡེ་རྣམས་ཀྱིས་ཤེས་པ་གང་ཡིན་ཀྱང་རང་གི་ཡུལ་འཛིན་པ་
ན་ཡུལ་གྱི་རྣམ་པ་ཤར་ནས་འཛིན་པར་འདོད་དོ། །བྱེ་བྲག་སྨྲ་བས་ཤེས་པ་ལ་གཟུང་རྣམ་
མི་འདོད་ཅིང་། དེ་ལ་མྱོང་བ་གསལ་རིག་གི་ཆ་ཁས་ལེན་ཀྱང༌། རང་རིག་ཁས་མི་ལེན་ཏེ།
སྡེ་བདུན་མུན་སེལ་ལས། བྱེ་བྲག་སྨྲ་བའང་ཤེས་པ་རྣམས་ཀྱི་མྱོང་བ་གསལ་རིག་གི་ཆ་དེ་
ལྟ་བུ་ཁས་ལེན་མོད་ཀྱི། འོན་ཀྱང་དེ་རང་རིག་ཏུ་ཁས་མི་ལེན་པ་ཡིན་ལ། དེའི་རྒྱུ་མཚན་ཡང་
ཤེས་པ་རྣམ་མེད་དུ་ཁས་ལེན་པས་གཟུང་རྣམ་ཞེས་བྱ་བ་ཅུང་ཟད་ཀྱང་ཁས་མི་ལེན་ནོ། །ཞེས་
གསུངས་པའི་ཕྱིར། བྱེ་བྲག་ཏུ་སྨྲ་བས་ཤེས་པ་རྣམ་མེད་དུ་ཁས་བླངས་པ་ལ། མདོ་སྡེ་པ་
སོགས་ཀྱིས་སྐྱོན་འདི་ལྟར་དུ་བརྗོད་དེ། འོ་ན་དགྲ་གཉེན་གཉིས་ཀྱིས་སྐྱེས་བུ་གཅིག་གི་
གཟུགས་ལ་ཅིག་ཆར་དུ་བལྟས་པའི་ཚེ། སྐྱེས་བུ་གཅིག་པོ་དེའི་གཟུགས་དེ་འདོད་མི་
འདོད་གཉིས་ཀའི་བདག་ཉིད་དུ་ཐལ་ཏེ། དེའི་ཚེ་དགྲ་གཉེན་དེ་གཉིས་ཀྱི་ཤེས་པ་ལ་
འདོད་མི་འདོད་གཉིས་སྣང་བ་གང་ཞིགརྣམ་པ་མ་ཤར་བར་རྗེན་ཆར་དུ་མཐོང་བའི་ཕྱིར།
རྟགས་ཁས་ཞེས་སྨྲས་ཏེ། རྣམ་འགྲེལ་ལས། མ་ཡིན་དུ་མའི་བདག་སྐྱོན་ཕྱིར། །ཞེས་
གསུངས་པའི་ཕྱིར་རོ། །འདོད་མི་ནུས་ཏེ། དེ་གཉིས་ཕན་ཚུན་འགལ་བའི་ཕྱིར་རོ། །ཡང་
དབང་ཤེས་ལ་ཟླ་བ་གཉིས་སུ་སྣང་བ་དང་སྐྲ་ཤད་འཛག་སྣང་དང་སྨིག་རྒྱུ་ཆུར་སྣང་དང་
གཟུགས་བརྙན་བྱད་བཞིན་དུ་སྣང་བའི་སྣང་བ་དེ་རྣམས་ནི་དངོས་པོ་ཡིན་ནམ་མ་ཡིན།
ཡིན་ན་རྟོག་པ་ལ་བུམ་པར་སྣང་བ་སོགས་ཀྱང་དངོས་པོར་འགྱུར་ལ། མ་ཡིན་ན། མི་
འཐད་དེ། སྟོང་མཐུན་ཆེན་མོ་ལས། དབང་ཤེས་ལ་སྐྲ་ཤད་དུ་སྣང་བའི་སྣང་བ་དང་སྨིག་རྒྱུ་
ཆུར་སྣང་བའི་སྣང་བ་དང་གཟུགས་བརྙན་བྱད་བཞིན་དུ་སྣང་བའི་སྣང་བ་རྣམས་གཟུགས་
ཀྱི་སྐྱེ་མཆེད་ཡིན་ཏེ། དབང་ཤེས་ཀྱི་སྣང་ཡུལ་དུ་གྱུར་པའི་གཟུགས་ཡིན་པའི་ཕྱིར་རོ། །ཞེས་
199



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
གསུངས་པའི་ཕྱིར་ཞེ་ན། རྟགས་ཕྱི་མ་ཁས་ལེན་ཅིང་། དང་པོ་ཁས་ལེན་པ་མ་ཡིན་ཏེ།
རྟོག་པའི་སྣང་ཡུལ་དང་དབང་ཤེས་ཀྱི་སྣང་ཡུལ་མི་འདྲ་བའི་ཕྱིར་ཏེ། རྟོག་པའི་སྣང་ཡུལ་
རྣམས་ནི་འདུས་མ་བྱས་ཡིན་པའི་ཕྱིར་དང་། ཁྱད་པར་རྨི་ལམ་གྱི་མི་དང་རྟ་གླང་སོགས་
དང་མི་སྡུག་པ་བསྒོམ་པའི་ཡིད་ཤེས་ཀྱི་སྣང་བ་སོགས་ནི་ཀུན་བཏགས་པའི་གཟུགས་སམ་
ཆོས་ཀྱི་སྐྱེ་མཆེད་ཀྱི་གཟུགས་ཞེས་གྲགས་པ་དེ་ཡིན་པའི་ཕྱིར་ཏེ། སྟོང་མཐུན་ལས། དེ་
ཡང་ཡིད་ཤེས་ཁོ་ནའི་ཡུལ་དུ་གྱུར་པའི་ཆོས་ཀྱི་སྐྱེ་མཆེད་ཀྱི་གཟུགས་ཡིན་ཞིང་། དེའི་ནང་
ནས་ཀུན་བཏགས་པའི་གཟུགས་ཡིན་ལ། མི་སྡུག་པ་བསྒོམ་པའི་ཡིད་ལ་ས་གཞི་ཀེང་རུས་
ཀྱིས་གང་བར་སྣང་བའང་དེ་དང་འདྲའོ། །ཞེས་གསུངས་པའི་ཕྱིར། ཡང་བུམ་འཛིན་མིག་
ཤེས་དེས་བུམ་པའི་གཟུགས་ཀྱི་རྡུལ་ཕྲན་རྣམས་མཐོང་ངམ་མི་མཐོང་། མཐོང་ན་བུམ་ནང་
གི་རྡུལ་ཡང་མཐོང་བར་ཐལ་ལོ། །མི་མཐོང་ན་མི་འཐད་དེ། དབང་ཤེས་ཡུལ་ལ་སྒྲུབ་
འཇུག་ཡིན་པའི་ཕྱིར་དང་། རྣམ་འགྲེལ་ལས། གང་ཕྱིར་དངོས་པོ་མཐོང་བ་ཡིས། །ཡོན་
ཏན་མཐའ་དག་མཐོང་བ་ཉིད། །ཅེས་གསུངས་པའི་ཕྱིར་ན། སྐྱོན་མེད་དེ། བུམ་འཛིན་
དབང་མངོན་གྱིས་བུམ་པའི་རྡུལ་ཕྲན་ཡན་འགར་བ་མི་མཐོང་ཡང་། ཆ་ཅན་བུམ་པ་དང་
འབྲེལ་བའི་རྡུལ་ཕྲན་མཐོང་བའི་ཕྱིར། དང་པོ་གྲུབ་སྟེ། རྣམ་འགྲེལ་ལས། དེ་ཕྱིར་དབང་
ཡུལ་རྡུལ་ཕྲན་མིན། །ཞེས་གསུངས་པའི་ཕྱིར། ཕྱི་མ་གྲུབ་སྟེ། རྣམ་འགྲེལ་ཊིཀ་ཆེན་ཐར་
ལམ་གསལ་བྱེད་ལས། དབང་ཤེས་ཀྱི་གཟུང་དོན་གྱི་རྡུལ་ཕྲན་དེ་དག་ལ་བསགས་པ་ཞེས་
སྒྲས་བརྗོད་པའི་རྒྱུ་མཚན་ཡོད་དེ། ཞེས་གསུངས་པའི་ཕྱིར། བུམ་འཛིན་རྟོག་པ་དེས་བུམ་
པའི་མཆུ་ཞབས་དང་རྡུལ་ཕྲན་སོགས་དངོས་སུ་མི་འཛིན་ཏེ། དེ་བུམ་པ་ལ་སེལ་འཇུག་
ཡིན་པའི་ཕྱིར་ཏེ། སྒྲ་རྟོག་ཡུལ་ལ་སེལ་འཇུག་ཏུ་མཚུངས་པའི་ཕྱིར་ཏེ། རྣམ་འགྲེལ་ལས།
2OO



མངོན་པ་གཉིས་ནས་བཤད་པའི་བློ་རིག་གི་རྣམ་གཞག་ལུང་རིགས་ཀྱི་སྙིང་པོ་བསྡུས་པ་མཁས་པ་དགྱེས་བྱེད།
སྤྱི་བརྗོད་ངང་ཚུལ་ཅན་སྒྲ་དང་། རྟོག་པའང་དེ་དག་དོན་གཅིག་ན། ཞེས་གསུངས་པའི་ཕྱིར།
ཡང་དབང་ཤེས་དང་རྟོག་པ་གཉིས་ལ་ཡུལ་གསལ་བར་སྣང་བ་འདྲ་འམ་མི་འདྲ་ཞེ་ན། མི་
འདྲ་སྟེ། ཡུལ་གསལ་བར་སྣང་ན་རྟོག་བྲལ་དུ་འགྱུར་པའི་ཕྱིར་ཏེ། རྣམ་འགྲེལ་ལས།
གསལ་བར་སྣང་བ་ཅན་བློ་གང་། །དེ་ནི་རྟོག་མེད་ཤེས་པར་འདོད། །ཅེས་གསུངས་པའི་ཕྱིར།
རྟོག་པ་ལ་ཡུལ་གསལ་བར་མི་སྣང་སྟེ། རྣམ་འགྲེལ་ལས། རྣམ་པར་རྟོག་དང་རྗེས་
འབྲེལ་བ། །དོན་གསལ་སྣང་བ་ཅན་མ་ཡིན། །ཞེས་གསུངས་པའི་ཕྱིར། སད་པ་དང་
གཉིད་དུས་གཉིས་ཀར་ཡང་ཡུལ་གསལ་བར་སྣང་མི་སྣང་གཉིས་ཀ་ཡོད་པ་དང་རྟོག་པ་
དང་རྟོག་མེད་ཀྱི་ཤེས་པ་གཉིས་ཀ་འབྱུང་བ་ཡོད་དེ། རྣམ་འགྲེལ་ལས། གཉིད་ལོག་པའམ་
སད་པ་ན། གསལ་བ་སྣང་བ་ཅན་བློ་གང་། །དེ་ནི་རྟོག་མེད་གཉིས་ཀ་ཡང་། །ཞེས་
གསུངས་པའི་ཕྱིར། ཕྱིན་ཅི་ལོག་མ་ལོག་གི་དོན་གང་ཡིན་ཀྱང་ཡིད་ལ་ཡང་ཡང་གོམས་
པས་གསལ་སྣང་བྱུང་བ་ན་རྟོག་བྲལ་དུ་འགྱུར་བ་ཡིན་ཏེ། རྣམ་འགྲེལ་ལས། མི་གཙང་ཟད་པར་
ས་ལ་སོཌ། །ཡང་དག་མ་ཡིན་བསྒོམས་པ་ཡི། །སྟོབས་ཀྱིས་སྤྲུལ་པ་རྟོག་མེད་དང་། །གསལ་
བར་སྣང་བ་ཅན་དུ་མཐོང་། །དེ་ཕྱིར་ཡང་དག་ཡང་དག་མིན། །གང་གང་ཤིན་ཏུ་བསྒོམས་
གྱུར་པ། །གོམས་པ་ཡོངས་སུ་རྫོགས་པ་ན། །དེ་གསལ་མི་རྟོག་བློ་འབྲས་ཅན། །ཞེས་
གསུངས་པའི་ཕྱིར་རོ། །
གཉིས་པ་ལུང་གི་མངོན་པ་ནས་བཤད་ཚུལ་ལ་གཉིས། མངོན་པ་ཀུན་བཏུས་ནས་
བཤད་ཚུལ་དང་། མངོན་པར་མཛོད་ནས་བཤད་ཚུལ་ལོ། །དང་པོ་ལ་གཉིས། སྤྱིར་བསྟན་
པ་དང་། སོ་སོར་བཤད་པའོ། །དང་པོ་ལ་གཉིས། གཙོ་སེམས་དང་སེམས་བྱུང་ངོ༌། །དང་
པོ་ལ། རང་ཡུལ་གྱི་ངོ་བོ་འཛིན་པའི་སྒོ་ནས་བཞག་པའི་གཙོ་བོའི་རྣམ་རིག་དེ། གཙོ་
2O1



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
སེམས་ཀྱི་མཚན་ཉིད། གཙོ་སེམས་དང་སེམས་དང་ཡིད་དང་། རྣམ་ཤེས་རྣམས་དོན་
གཅིག་མིང་གི་རྣམ་གྲངས་སོ། །ངོ་བོའི་སྒོ་ནས་དབྱེ་ན་མིག་གི་རྣམ་ཤེས་ནས་ཡིད་ཀྱི་རྣམ་
པར་ཤེས་པའི་བར་དྲུག་སྟེ། བསྡུ་ན་དབང་པོའི་རྣམ་ཤེས་དང་། །ཡིད་ཀྱི་རྣམ་ཤེས་གཉིས་
སུ་འདུའོ། །རང་ཡུལ་གྱི་ཁྱད་པར་ཅི་རིགས་འཛིན་ཅིང་གཙོ་སེམས་གང་རུང་གི་འཁོར་དུ་
བྱུང་བའི་རིག་པ། སེམས་བྱུང་གི་མཚན་ཉིད། དབྱེ་བ་ནི་འཆད་པར་འགྱུར་ཞིང་། མཚན་ཉིད་དེ་
ལྟར་འཐད་དེ། བྱམས་མགོན་གྱིས་དབུས་མཐའ་ལས། དེ་ལ་དོན་མཐོང་རྣམ་པར་ཤེས། །དེ་ཡི་
ཁྱད་པར་སེམས་ལས་བྱུང་། །ཞེས་གསུངས་པའི་ཕྱིར། གཙོ་སེམས་དང་དེའི་འཁོར་དུ་
གྱུར་པའི་སེམས་བྱུང་རྣམས་ངོ་བོ་གཅིག་ལ་ལྡོག་པ་ཐ་དད་ཡིན་ཏེ། ཐོགས་མེད་ཀྱིས་བསྡུ་
བ་ལས། གཅིག་ཚེ་གསལ་བར་བསྒྲིབས་ན་ཡང་། །སེམས་ཀྱི་ཁྱད་པར་རྒྱུན་དག་ལས། །ཐ་
དད་པར་ནི་མཐོང་བའི་ཕྱིར། །ཐ་དད་རྣམ་བཞག་གྲུབ་པ་ཡིན། །ཞེས་གསུངས་པའི་ཕྱིར་དང་།
རྒྱལ་ཚབ་རྗེས། རྣམ་བཤད་སྙིང་པོའི་རྒྱན་ལས། སེམས་སེམས་བྱུང་རྫས་ཐ་དད་དུ་
བསྟན་ནོ་ཞེས་ཟེར་བ་ནི་འགལ་ན་རྫས་ཐ་དད་ཀྱིས་ཁྱབ་པ་ཚངས་པས་ཀྱང་བསྒྲུབ་མི་
ནུས་སོ། །ཞེས་དང་། མཁས་གྲུབ་རྗེའི་སྡེ་བདུན་མུན་སེལ་ལས། དེས་ན་འཕགས་པ་
ཐོགས་མེད་སྐུ་མཆེད་དང་རིགས་པའི་དབང་ཕྱུག་རྣམ་གཉིས་སོགས་ཕལ་ཆེ་བ་གཙོ་
སེམས་དང་དེའི་འཁོར་སེམས་བྱུང་རྣམས་རྫས་གཅིག་ཏུ་བཞེད་པ་ཡིན་ལ། ཞེས་དང་། རྗེ་
དགེ་འདུན་གྲུབ་ཀྱི་སྤྱི་དོན་རིགས་རྒྱན་ལས། སྐྱེས་བུ་གཅིག་གི་རྒྱུད་ལ་ཡོད་པའི་གཙོ་བོའི་
རྣམ་པར་རྟོག་པ་དང་དེའི་འཁོར་དུ་བྱུང་བའི་སེམས་བྱུང་རྣམས་ངོ་བོ་གཅིག་ལ་ལྡོག་པ་ཐ་
དད་ཡིན་ལ། ཞེས་གསུངས་པའི་ཕྱིར། སེམས་དང་དེའི་འཁོར་དུ་གྱུར་པའི་སེམས་བྱུང་
རྣམས་ཕན་ཚུན་མཚུངས་ལྡན་རྣམ་པ་ལྔ་མཚུངས་ཡིན་ཏེ། རྟེན་དང་དམིགས་པ་དང་རྣམ་པ་
202



མངོན་པ་གཉིས་ནས་བཤད་པའི་བློ་རིག་གི་རྣམ་གཞག་ལུང་རིགས་ཀྱི་སྙིང་པོ་བསྡུས་པ་མཁས་པ་དགྱེས་བྱེད།
དང་དུས་དང་རྫས་རྣམས་མཚུངས་པའི་ཕྱིར་ཏེ། གཙོ་སེམས་རྟེན་དབང་པོ་གང་ལ་བརྟེན་
པ་དེ་ལ་འཁོར་སེམས་བྱུང་དེ་བརྟེན། གཙོ་སེམས་དམིགས་པ་གང་ལ་བརྟེན་ནས་སྐྱེ་བ་དེ་
ལས་འཁོར་སེམས་བྱུང་སྐྱེ། གཙོ་སེམས་ལ་ཡུལ་གང་གི་རྣམ་པ་ཤར་བ་ལྟར་འཁོར་སེམས་
བྱུང་དེ་ལ་དེའི་རྣམ་པ་ཤར། གཙོ་སེམས་དུས་གང་གི་ཚེ་སྐྱེས་བ་དང་མཉམ་དུ་འཁོར་
སེམས་བྱུང་ཀྱང་སྐྱེས། གཙོ་སེམས་དང་འཁོར་སེམས་བྱུང་རྣམས་རྫས་རིགས་གཅིག་གི་
ཁྱད་པར་དུ་བྱས་ནས་སྐྱེའི། རྫས་རིགས་ཐ་དད་པར་མི་སྐྱེ་བའི་ཕྱིར་ཏེ། མཛོད་ལས། དོན་
གཅིག་སེམས་དང་སེམས་བྱུང་རྣམས། །མཚུངས་པར་ལྡན་པ་རྣམ་པ་ལྔ། །ཞེས་གསུངས་
པའི་ཕྱིར། སེམས་བྱུང་ལ་དབྱེ་ན་ང་གཅིག་ཡོད་དེ། ཀུན་འགྲོ་ལྔ། ཡུལ་ངེས་ལྔ། དགེ་བ་
བཅུ་གཅིགརྩ་ཉོན་དྲུགཉེ་ཉོན་ཉི་ཤུ། གཞན་འགྱུར་བཞི་རྣམས་སུ་ཡོད་པའི་ཕྱིར། དང་པོ་
ལྔ་ཡོད་དེ། ཚོར་བ། འདུ་ཤེས། སེམས་པ། རིག་པ། ཡིད་ལ་བྱེད་པ་དང་ལྔ་ནི་སེམས་ཀུན་
གྱི་འཁོར་དུ་འགྲོ་བས་ཀུན་འགྲོ་ཞེས་བཤད་པའི་ཕྱིར་ཏེ། དེ་ལྔ་པོ་གང་རུང་གཅིག་མ་ཚང་
ན་ཡུལ་གྱི་ལོངས་སྤྱོད་མི་རྫོགས་པའི་ཕྱིར་ཏེ། ཚོར་བ་མེད་ན་བདེ་སྡུག་སོགས་མྱོང་བ་མི་འབྱུང་།
འདུ་ཤེས་མེད་ན་ཐ་སྙད་འདོགས་པ་སོགས་མེད། སེམས་པ་མེད་ན་ཡུལ་ལ་འཇུག་པ་མེད།
ཡིད་བྱེད་མེད་ན་དམིགས་པ་ལ་སེམས་གཏོད་པ་མེད། རེག་པ་མེད་ན་ཚོར་བ་བདེ་སྡུག་
སོགས་མི་སྐྱེ་བའི་ཕྱིར་རོ། །འོན་ཀྱང་དེ་དག་མངོན་གྱུར་དུ་ཡོད་དགོས་པའི་ངེས་པ་མེད་དེ།
འཆི་སེམས་ཕྲ་མོའི་སྐབས་དང་ཉིང་མཚམས་སྦྱར་མ་ཐག་པའི་དུས་དང་འགོག་པ་ལ་
སྙོམས་པར་ཞུགས་པ་སོགས་ཀྱི་ཚེ་ཚོར་བ་སོགས་འགའ་ཞིག་ནི་བག་ལ་ཞ་བའི་ཚུལ་གྱིས་
འཇུག་པ་ཙམ་ཡིན་པའི་ཕྱིར། གཉིས་པ་ཡུལ་ངེས་ལྔ་ཡོད་དེ། འདུན་པ། མོས་པ། དྲན་པ།
ཏིང་ངེ་འཛིན། ཤེས་རབ་དང་ལྔ་ནི་ཡུལ་སོ་སོར་ངེས་པས་ཡུལ་ངེས་ཞེས་བརྗོད་པའི་ཕྱིར་ཏེ།
2O3



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
འདུན་པས་ཡུལ་ལ་འདུན་ཞིང་དོན་དུ་གཉེར། །མོས་པས་དེ་ལ་དགའ་བར་འཇུག དྲན་
པས་དམིགས་རྣམ་འཛིན། ཏིང་ངེ་འཛིན་གྱིས་རྩེ་གཅིག་ཏུ་གནས། ཤེས་རབ་ཀྱིས་སོ་སོར་
དཔྱོད་པར་བྱེད་པའི་ཕྱིར། གསུམ་པ་དགེ་བ་བཅུ་གཅིག་ཡོད་དེ། དད་པ་དང་། ངོ་ཚ་ཤེས་པ།
ཁྲེལ་ཡོད། མ་ཆགས་པ། ཞེ་སྡང་མེད་པ། གཏི་མུག་མེད་པ། བརྩོན་འགྲུས། ཤིན་ཏུ་
སྦྱངས་པ། བག་ཡོད། བཏང་སྙོམས། རྣམ་པར་མི་འཚེ་བ་རྣམས་ནི་རང་གི་ལྡོག་ཕྱོགས་མ་
དད་པ་སོགས་ལས་ལྡོག་པའི་སྒོ་ནས་དགེ་བར་འགྱུར་བས་དགེ་བ་བཅུ་གཅིག་ཅེས་གྲངས་
ངེས་ཀྱིས་བཞག་པའི་ཕྱིར། འོན་ཀྱང་བདུད་སོགས་དད་པའི་ཡུལ་མིན་པ་ལ་དད་པ་དང༌།
མི་དགེ་བའི་ཕྱོགས་ལ་བརྩོན་པ་ནི་དད་པ་དང་བརྩོན་འགྲུས་བཏགས་པ་བ་ཡིན་གྱི་དེ་
གཉིས་དངོས་མིན་པས་ཁྱད་པར་དབྱེ་དགོས་སོ། །བཞི་པ་རྩ་ཉོན་དྲུག་ཡོད་དེ། དེར་གྱུར་
པའི་འདོད་ཆགས། ཁོང་ཁྲོ། ང་རྒྱལ། མ་རིག་པ། ཐེ་ཚོམ་ཉོན་མོངས་ཅན། ལྟ་བ་ཉོན་
མོངས་ཅན་དང་དྲུག་ནི་ཉེ་ཉོན་རྣམས་དང་སྲིད་པའི་རྩ་བ་ཅི་རིགས་བྱེད་པས་ན་རྩ་ཉོན་
ཞེས་བརྗོད་པའི་ཕྱིར། འདོད་ཆགས་དང་མ་རིག་པ་ཡིན་ན། རྩ་ཉོན་ཡིན་མི་དགོས་ཏེ།
བྱང་འཕགས་ཀྱི་རྒྱུད་ཀྱི་དེ་དག་རྩ་ཉོན་མ་ཡིན་པའི་ཕྱིར་ཏེ། དེ་དག་ནི་སྨན་དང་སྔགས་
ཀྱིས་བཅོམ་པའི་དུག་བཞིན་དུ་ནུས་པ་ཆུང་བའི་ཕྱིར་རོ། །ལྔ་པ་ཉེ་ཉོན་ཉི་ཤུ་ཡོད་དེ། ཁྲོ་བ།
འཁོན་འཛིན། འཆབ་པ། འཚིག་པ། ཕྲ་དོགསེར་སྣ། སྒྱུ། གཡོ། རྒྱགས་པ། རྣམ་འཚེ། ངོ་
ཚ་མེད། ཁྲེལ་མེད། རྨུགས་པ། རྒོད་པ། མ་དད་པ། ལེ་ལོ། བག་མེད། བརྗེད་ངས། ཤེས་
བཞིན་མིན་པ། རྣམ་གཡེང་དང་ཉི་ཤུ་ནི་རང་རྒྱུ་རྩ་ཉོན་ལས་བྱུང་ཞིང་དེ་དང་ཉེ་བས་ན་ཉེ་
ཉོན་ཞེས་བརྗོད་པའི་ཕྱིར། དྲུག་པ་གཞན་འགྱུར་ཡོད་དེ། གཉིད་དང་འགྱོད་པ། རྟོག་པ།
དཔྱོད་པ་བཞི་ནི་དགེ་མི་དགེ་ལུང་མ་བསྟན་གསུམ་དུ་འགྱུར་སྲིད་པས། དེ་ལྟར་རུ་བརྗོད་
204



མངོན་པ་གཉིས་ནས་བཤད་པའི་བློ་རིག་གི་རྣམ་གཞག་ལུང་རིགས་ཀྱི་སྙིང་པོ་བསྡུས་པ་མཁས་པ་དགྱེས་བྱེད།
པའི་ཕྱིར་ཏེ། གཉིད་དུས་སུ་དཀོན་མཆོག་ལ་དད་མ་དད་དང་དགེ་སྡིག་ལ་འགྱོད་མི་
འགྱོད་སོགས་ཀྱིས་དེ་ལྟར་འགྱུར་སྲིད་པའི་ཕྱིར་རོ། ། །
གཉིས་པ་མངོན་པ་མཛོད་ནས་བཤད་ཚུལ་ལ་གཉིས་ཡོད་དེ། སྡེ་ཚན་དུ་ངེས་པ་
དང་མ་ངེས་པ་གཉིས་ཡོད་པའི་ཕྱིར། དང་པོ་ལ་ལྔ་སྟེ། སེམས་ཀྱི་ས་མང་པོ་པ་དང་། དགེ་
བའི་ས་མང་པོ་པ་དང་། ཉོན་མོངས་པའི་ས་མང་པོ་པ་དང༌། མི་དགེ་བའི་ས་མང་པོ་པ་དང་།
ཉོན་མོངས་ཆུང་ངུའི་ས་མང་པོ་པ་རྣམས་སུ་ཡོད་པའི་ཕྱིར། དང་པོ་ལ་བཅུ་ཡོད་དེ། མཛོད་ལས།
ཚོར་དང་སེམས་པ་འདུ་ཤེས་དང་། །འདུན་དང་རེག་དང་བློ་གྲོས་དྲན། །ཡིད་ལ་བྱེད་དང་
མོས་པ་དང་། །ཏིང་ངེ་འཛིན་སེམས་ཐམས་ཅད་ལ། །ཞེས་གསུངས་པ་ལྟར་ཡོད་པའི་ཕྱིར།
བཅུ་པོ་དེ་ཆོས་ཅན། ཁྱེད་ལ་སེམས་ཀྱི་ས་མང་པོ་པ་ཞེས་བྱ་སྟེ། སེམས་ཐམས་ཅད་ཀྱི་
འཁོར་དུ་འགྲོ་བའི་ཕྱིར། དེ་ནི་སྤྱིའི་རྣམ་གཞག་ཡིན་གྱི། སེམས་ཡིན་ན་དེའི་འཁོར་དུ་ཏིང་
ངེ་འཛིན་ཡོད་པས་མ་ཁྱབ་སྟེ། གཡེང་བའི་སེམས་ཐམས་ཅད་ལ་དེ་ཡོད་དཀའ་བའི་ཕྱིར་
ཏེ་ཡོད་ན་ཏིང་ངེ་འཛིན་ཧ་ཅང་ཁྱབ་ཆེ་བའི་སྐྱོན་དུ་འགྱུར་སྙམ་མོ། །གཉིས་པ་ལ་བཅུ་ཡོད་དེ།
མཛོད་ལས། དད་དང་བག་ཡོད་ཤིན་ཏུ་སྦྱངས། །བཏང་སྙོམས་ངོ་ཚ་ཤེས་ཁྲེལ་ཡོད། །རྩ་
བ་རྣམ་གཉིས་མི་འཚེ་དང་། །བརྩོན་འགྲུས་རྟག་ཏུ་དགེ་ལ་འབྱུང་། །ཞེས་གསུངས་པ་ལྟར་
ཡོད་པའི་ཕྱིར། བཅུ་པོ་དེ་ཆོས་ཅན། དགེ་བའི་ས་མང་པོ་པ་ཞེས་བྱ་སྟེ། དགེ་བའི་སེམས་
ཀུན་གྱི་འཁོར་དུ་འབྱུང་བའི་ཕྱིར། དེ་ཡང་སྔར་ལྟར་ཏེ། རྩ་བ་རྣམ་གཉིས་ནི་ཆགས་མེད་
དང་སྡང་མེད་དོ། །གསུམ་པ་ལ་དྲུག་ཡོད་དེ། མཛོད་ལས། རྨོངས་དང་བག་མེད་
ལེ་ལོ་དང་། །མ་དད་པ་དང་རྨུགས་དང་རྒོད། །ཉོན་མོངས་ཅན་ལ་རྟག་ཏུ་འབྱུང་། །ཞེས་
གསུངས་པ་ལྟར་ཡོད་པའི་ཕྱིར། དྲུག་པོ་དེ་ཆོས་ཅན། ཉོན་མོངས་པའི་ས་མང་པོ་པ་ཞེས་
2O5



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
བྱ་སྟེ། ཉོན་མོངས་པ་ཅན་གྱི་སེམས་ཀུན་གྱི་འཁོར་དུ་འབྱུང་བའི་ཕྱིར། བཞི་པ་ལ་གཉིས་
ཡོད་དེ། མི་དགེ་བ་ལ་ཁྲེལ་མེད་དང་། །ངོ་ཚ་མེད་པའོ། །ཞེས་གསུངས་པའི་ཕྱིར། གཉིས་
པོ་དེ་ཆོས་ཅན། མི་དགེ་བའི་ས་མང་པོ་པ་ཞེས་བྱ་སྟེ། མི་དགེ་བའི་སེམས་ཀུན་གྱི་འཁོར་
དུ་འབྱུང་བའི་ཕྱིར། ལྔ་པ་ལ་བཅུ་ཡོད་དེ། ཁྲོ་བ་དང་། འཁོན་དུ་འཛིན་དང་གཡོ་དང་ནི། །ཕྲག་
དོག་འཚིག་འཆབ་སེར་སྣ་དང་། །རྒྱུ་དང་རྒྱགས་དང་རྣམ་འཚེ་ནི། །ཉོན་མོངས་ཆུང་ངུའི་
ས་པ་རྣམས། །ཞེས་གསུངས་པ་ལྟར་ཡོད་པའི་ཕྱིར། བཅུ་པོ་དེ་ཆོས་ཅན། ཉོན་མོངས་ཆུང་
ངུའི་ས་པ་ཞེས་བྱ་སྟེ། མཚུངས་ལྡན་གྲོགས་ཀྱིས་ཆུང་། སྤང་བྱ་རིགས་ཀྱིས་ཆུང་། འབྱུང་
ས་རྟེན་གྱིས་ཆུང་བའི་ཕྱིར། གཉིས་པ་མ་ངེས་པ་བརྒྱད་ཡོད་དེ། །རྟོག་དང་དཔྱོད་དང་
འགྱོད་པ་དང་། །གཉིད་དང་ཁྲོ་བ་ཆགས་རྣམས་དང་། །ང་རྒྱལ་ཐེ་ཚོམ་ཞེས་བྱ་བ། །བརྒྱད་
ནི་ངེས་པ་མིན་པར་བཤད། །ཅེས་འབྱུང་བ་ལྟར་ཡོད་པའི་ཕྱིར། བརྒྱད་པོ་དེ་ཆོས་ཅན། མ་
ངེས་པ་ཞེས་བྱ་སྟེ། གང་གི་སྡེ་ཚན་དེ་རྣམས་སུ་མ་ངེས་པར་འབྱུང་བའི་ཕྱིར། དེར་ཐལ།
ཆོས་དང་ཆོས་མིན་གཉིས་ཀ་ལ་རྟོག་དཔྱོད་དང་འགྱོད་པ་འབྱུང་། གཉིད་དུས་སུ་དགེ་མི་
དགེའི་སེམས་གཉིས་ཀ་འབྱུང་། ཆོས་དང་ཆོས་མིན་བྱེད་པ་གཉིས་ཀ་ལ་དམིགས་ནས་ཁྲོ་
བ་འབྱུང་། དེ་གཉིས་ཀ་བྱེད་པ་ལ་ཆགས་ཤིང་ཞེན་པ་འབྱུང་། རིགས་གཟུགས་ལོངས་སྤྱོད་
ཐོས་པའི་ཡོན་ཏན་གྱིས་ཀྱང་ང་རྒྱལ་བྱེད་པ་འབྱུང་། ཆོས་དང་ཆོས་མིན་གཉིས་ཀ་ལ་ཐེ་
ཚོམ་འབྱུང་བ་ལྟ་བུ་ཡིན་པའི་ཕྱིར། དེ་དག་ནི་སྡེ་ཚན་དུ་མ་ངེས་པར་ཀུན་སློང་སོགས་ཀྱི་
དབང་གིས་སྡེ་ཚན་གཞན་དང་གཞན་དུ་འབྱུང་བ་ཡིན་ལ། རྟོག་དཔྱོད་འགྱོད་གཉིད་ཐེ་
ཚོམ་རྣམས་ནི་དགེ་མི་དགེ་ལུང་མ་བསྟན་གསུམ་དུ་མཐའ་གཅིག་ཏུ་མ་ངེས་པའི་སྐབས་
འགར་དགེ་བ་དང་ལ་ལར་མི་དགེ་བ་དང་གཞན་དུ་ལུང་མ་བསྟན་དུའང་འགྱུར་སྲིད་པའི་
2O6



མངོན་པ་གཉིས་ནས་བཤད་པའི་བློ་རིག་གི་རྣམ་གཞག་ལུང་རིགས་ཀྱི་སྙིང་པོ་བསྡུས་པ་མཁས་པ་དགྱེས་བྱེད།
ཕྱིར་མ་ངེས་པའོ། །འདི་དག་གི་རྣམ་གཞག་རྒྱས་པར་ནི་བདག་གིས་མཛོད་ཀྱི་ཊིཀྐ་དང་
ཕུང་པོ་ལྔའི་རྣམ་གཞག་སོགས་ལས་བཤད་ཟིན་པའི་འདིར་མི་སྤྲོའོ། །
སེམས་བྱུང་ལྔ་བཅུ་རྩ་གཅིག་ནི། །ཀུན་འགྲོ་ལྔ་དང་ཡུལ་ངེས་ལྔ། །དགེ་བ་བཅུ་
གཅིག་རྩ་ཉོན་དྲུག ཉེ་ཉོན་ཉི་ཤུ་གཞན་འགྱུར་བཞི། །ཀུན་འགྲོ་ལྔ་ནི་ཚོར་བ་དང༌། །འདུ་
ཤེས་སེམས་པ་ཡིད་བྱེད་རེག །འདུན་མོས་དྲན་པ་ཏིང་འཛིན་དང༌། །ཤེས་རབ་དང་ནི་
ཡུལ་ངེས་ལྔ། །དད་དང་ངོ་ཚ་ཁྲེལ་ཡོད་དང་། །མ་ཆགས་མི་སྡང་གཏི་མུག་མེད། །བརྩོན་
འགྲུས་ཤིང་སྦྱངས་བག་ཡོད་དང་། །བཏང་སྙོམས་མི་འཚེ་བ་རྣམས་ལ། །དགེ་བ་བཅུ་
གཅིག་ཅེས་བཤད་དོ། །འདོད་ཆགས་ཁོང་ཁྲོ་ང་རྒྱལ་ལྟ། །མ་རིག་ཐེ་ཚོམ་རྩ་ཉོན་དྲུག
ཉེ་ཉོན་ཁྲོ་དང་འཁོན་འཛིན་འཆབ། །འཚིག་པ་ཕྲག་དོག་སེར་སྣ་སྒྱུ། །གཡོ་རྒྱགས་རྣམ་
འཚེ་ངོ་ཚ་མེད། །ཁྲེལ་མེད་རྨུགས་རྒོད་མ་དད་པ། །ལེ་ལོ་བག་མེད་བརྗེད་ངས་དང་། །ཤེས་
བཞིན་མིན་དང་རྣམ་གཡེངས་སོ། །འགྱོད་གཉིད་རྟོགས་དཔྱོད་གཞན་འགྱུར་བཞི། སྟེ།
བརྩེ་ལྡན་ཁྱོད་ཀྱི་མཁྱེན་རབ་འོད་ཟེར་གྱིས། །བདག་བློའི་གཏི་མུག་མུན་པ་རབ་
བསལ་ནས། །བཀའ་དང་བསྟན་བཅོས་གཞུང་ལུགས་རྟོགས་པ་ཡི། །བློ་གྲོས་སྤོབས་པའི་
སྣང་བ་སྩལ་དུ་གསོལ།། །།
2O7



རིས་མེད་ཆོས་རིག་གཏེར་མཛོད་ལས།
བློ་རིགས་ཕྱོགས་བསྒྲིགས།
༄༅། །ཚད་མའི་གཞུང་དོན་འབྱེད་པའི་བསྡུས་གྲྭའི་རྣམ་བཞག་རིགས་ལམ་
འཕྲུལ་གྱི་ལྡེ་མིག་ཅེས་བྱ་བ་ལས་རིགས་ལམ་ཆེ་བ་ཡུལ་ཡུལ་ཅན་དང་
བློ་རིག་གི་རྣམ་པར་བཤད་པ་བཞུགས་སོ། །
，
，
，
，
ཡོངས་འཛིན་ཕུར་ལྕོག་བྱམས་པ།
བླ་མ་དང་མགོན་པོ་འཇམ་དཔལ་དབྱངས་ལ་ཕྱག་འཚལ་ལོ། །འདིར་ཚད་མའི་
གཞུང་དོན་འབྱེད་པའི་བསྡུས་གྲྭའི་རྣམ་བཞག་རིགས་ལམ་འཕྲུལ་གྱི་ལྡེ་མིག་ལས་རིགས་
ལམ་ཆེ་བ་ཡུལ་ཡུལ་ཅན་དང་། བློ་རིག་གི་རྣམ་བཞག་བཤད་པ་ལ།
ཁ་ཅིག་ན་རེ། ཡུལ་རིག་པ་བློའི་མཚན་ཉིད། བློས་རིག་པར་བྱ་བ་ཡུལ་གྱི་མཚན་
ཉིད་དུ་འཇོག་ཟེར་ན། ཚད་མ་ཆོས་ཅན། ཡུལ་རིག་པ་ཡིན་པར་ཐལ། བློ་ཡིན་པའི་ཕྱིར།
མ་གྲུབ་ན། ཚད་མ་ཆོས་ཅན། བློ་ཡིན་པར་ཐལ། རིག་པ་ཡིན་པའི་ཕྱིར། རྩ་བར་འདོད་ན།
ཚད་མ་ཆོས་ཅན། ཡུལ་ཤེས་པ་ཡིན་པར་ཐལ། ཡུལ་རིག་པ་ཡིན་པའི་ཕྱིར། རྟགས་ཁས།
འདོད་ན། ཚད་མ་ཆོས་ཅན། ཡུལ་ཤེས་པ་མ་ཡིན་པར་ཐལ། ཡུལ་དངོས་པོ་མ་ཡིན་པའི་ཕྱིར།
གཞན་ཡང་། བློ་ཡིན་ན། ཡུལ་རིག་པའི་བློ་ཡིན་པས་ཁྱབ་པར་ཐལ། ཡུལ་རིག་པ་བློའི་
མཚན་ཉིད་ཡིན་པའི་ཕྱིར། རྟགས་ཁས། འདོད་ན། ཡུལ་མ་རྟོགས་པའི་གང་ཟག་གི་རྒྱུད་
2O8



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
ཀྱི་བློ་ཆོས་ཅན། ཡུལ་རིག་པའི་བློ་ཡིན་པར་ཐལ། བློ་ཡིན་པའི་ཕྱིར། འདོད་ན། ཡུལ་མ་
རྟོགས་པའི་གང་ཟག་གི་རྒྱུད་ཀྱི་བློ་ཆོས་ཅན། ཁྱོད་ཡུལ་རྟོགས་པའི་བློ་ཡིན་པར་ཐལ།
ཡུལ་རིག་པའི་བློ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཁྱོད་ཡུལ་མ་རྟོགས་པའི་
གང་ཟག་གི་རྒྱུད་ཀྱི་བློ་ཡིན་པའི་ཕྱིར། ཁྱབ་མཐའ་དེ་ལྟར་གསུངས་འདུག་ཀྱང་། གང་
ཟག་གི་བདག་མེད་མ་རྟོགས་པའི་གང་ཟག་གི་རྒྱུད་ལ། གང་ཟག་གི་བདག་མེད་རྟོགས་
པའི་ཡིད་དཔྱོད་ཡོད་ཅེས་ཁས་ལེན་དགོས་སོ། །གོང་གི་མཚན་ཉིད་གཉིས་པ་ལ། སྐྱོན་
འཕེན་པ་ཁ་ཅིགརི་བོང་རྭ་ཆོས་ཅན། ཡུལ་ཡིན་པར་ཐལ། བློས་རིག་པར་བྱ་བ་ཡིན་པའི་ཕྱིར།།
བློས་བཏགས་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རྟོག་པས་བཏགས་
པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རང་འཛིན་རྟོག་པས་བཏགས་པ་
ཡིན་པའི་ཕྱིར་ཟེར་ན། མ་ཁྱབ། འོ་ན་ཁོ་རང་ལ། རི་བོང་རྭ་ཆོས་ཅན། བློའི་ཡུལ་ཡིན་པར་ཐལ།
རང་འཛིན་པའི་བློའི་ཡུལ་ཡིན་པའི་ཕྱིར། ཁྱབ་པ་ཁས། མ་གྲུབ་ན། རི་བོང་རྭ་ཆོས་ཅན།
དེར་ཐལ། རང་འཛིན་རྟོག་པའི་ཡུལ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ།
བདག་མེད་ཡིན་པའི་ཕྱིར། ཡང་ཁོ་ན་རེ། ཚད་མ་ཆོས་ཅན། ཡུལ་རིག་པ་ཡིན་པར་ཐལ།
ཡུལ་ཚད་མས་རིག་པའི་ཕྱིར་ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། ཡུལ་
ཚད་མས་རིག་པར་བྱ་བ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཡུལ་གཞལ་
བྱ་ཡིན་པའི་ཕྱིར། །
ཁ་ཅིག་ན་རེ། བློས་མངོན་སུམ་དུ་རྟོགས་པར་བྱ་བ། ཡུལ་གྱི་མཚན་ཉིད་ཟེར་ན།
གང་ཟག་གི་བདག་མེད་ཆོས་ཅན། བློས་མངོན་སུམ་དུ་རྟོགས་པར་བྱ་བ་ཡིན་པར་ཐལ།
ཡུལ་ཡིན་པའི་ཕྱིར། འདོད་ན། གང་ཟག་གི་བདག་མེད་ཆོས་ཅན། བློས་མངོན་སུམ་དུ་
209



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རྟོགས་པར་བྱ་བ་མ་ཡིན་པར་ཐལ། བློས་མངོན་དུ་རྟོགས་པ་མ་ཡིན་པའི་ཕྱིར། མ་གྲུབ་ན།
དེ་ཆོས་ཅན། དེར་ཐལ། བློ་གང་གིས་ཀྱང་མངོན་སུམ་དུ་རྟོགས་པ་མ་ཡིན་པའི་ཕྱིར། དེར་ཐལ།
མངོན་སུམ་གྱིས་མངོན་སུམ་དུ་རྟོགས་པ་མ་ཡིན་པ་གང་ཞིག རྗེས་དཔག་གིས་མངོན་སུམ་
དུ་རྟོགས་པ་མ་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། དེར་ཐལ། མངོན་སུམ་
གྱིས་མངོན་དུ་གྱུར་པའི་ཚུལ་གྱིས་མ་རྟོགས་པའི་ཕྱིར། མ་གྲུབ་ན་དེ་ཆོས་ཅན། དེར་ཐལ།
མངོན་གྱུར་མ་ཡིན་པའི་ཕྱིར་ཏེ། མེད་དགག་ཡིན་པའི་ཕྱིར། གོང་གི་རྟགས་གཉིས་པ་མ་
གྲུབ་ན། གང་ཟག་གི་བདགམེད་ཆོས་ཅན། རྗེས་དཔག་གིས་མངོན་སུམ་དུ་རྟོགས་པ་མ་
ཡིན་པར་ཐལ། རྗེས་དཔག་གིས་མངོན་སུམ་དུ་རྟོགས་པ་མེད་པའི་ཕྱིར། མ་གྲུབ་ན། དེར་ཐལ།
རྗེས་དཔག་རྟོག་པ་ཡིན་པའི་ཕྱིར། བྱས་པ་ལ་ཁོ་ན་རེ། གང་ཟག་གི་བདག་མེད་རྗེས་
དཔག་གིས་མངོན་སུམ་དུ་རྟོགས་པ་ཡིན་པར་ཐལ། དེ་རྗེས་དཔག་གིས་དངོས་སུ་རྟོགས་
པ་ཡིན་པའི་ཕྱིར་ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། རྗེས་དཔག་གི་
དངོས་གཞལ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། གཞི་གྲུབ་པའི་ཕྱིར་
བྱས་པ་ལ་ཁོ་ན་རེ། གང་ཟག་གི་བདག་མེད་ཆོས་ཅན། ཁྱོད་མངོན་སུམ་དུ་རྟོགས་པ་མེད་
པར་ཐལ། ཁྱོད་མངོན་དུ་གྱུར་པའི་ཚུལ་གྱི་རྟོགས་པ་མེད་པའི་ཕྱིར་ཏེ། ཁྱོད་མེད་དགག་
ཡིན་པའི་ཕྱིར། རྟགས་ཁས་ཟེར་ན། མ་ཁྱབ་སྟེ། རྣམ་མཁྱེན་གྱིས་གང་ཟག་གི་བདག་མེད་
མངོན་སུམ་དུ་རྟོགས་པའི་ཕྱིར་ཏེ། དེས་ཆོས་ཐམས་ཅད་མངོན་སུམ་དུ་རྟོགས་པའི་ཕྱིར།
ཡང་གང་ཟག་གི་བདག་མེད་རྣམ་མཁྱེན་གྱིས་མངོན་དུ་གྱུར་པའི་ཚུལ་གྱིས་རྟོགས་པར་ཐལ།
གང་ཟག་གི་བདག་མེད་རྣམ་མཁྱེན་གྱིས་མངོན་སུམ་དུ་རྟོགས་པའི་ཕྱིར་ཏེ། རྣམ་མཁྱེན་
གྱིས་གང་ཟག་གི་བདག་མེད་མངོན་སུམ་དུ་རྟོགས་པའི་ཕྱིར་ཟེར་ན་མ་ཁྱབ་བོ། །
21O



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
ཁ་ཅིག་ན་རེ། ཡུལ་ཡིན་ན། ཡུལ་དང་ཡུལ་ཅན་གཉིས་སུ་ཕྱེ་བའི་ཡུལ་ཡིན་པས་
ཁྱབ་ཟེར་ན། རྣམ་མཁྱེན་ཆོས་ཅན། དེར་ཐལ། དེའི་ཕྱིར། རྟགས་སླ། འདོད་ན། རྣམ་
མཁྱེན་ཆོས་ཅན། ཡུལ་དང་ཡུལ་ཅན་གཉིས་སུ་ཕྱེ་བའི་ཡུལ་མ་ཡིན་པར་ཐལ། ཡུལ་དང་
ཡུལ་ཅན་གཉིས་སུ་ཕྱེ་བའི་ཡུལ་ཅན་ཡིན་པའི་ཕྱིར། མ་གྲུབ་ན། རྣམ་མཁྱེན་ཆོས་ཅན།
དེར་ཐལ། ཚད་མ་ཡིན་པའི་ཕྱིར། གཞན་ཡང་། ཡུལ་ཅན་ཡིན་ན། ཡུལ་དང་ཡུལ་ཅན་
གཉིས་སུ་ཕྱེ་བའི་ཡུལ་ཅན་ཡིན་པས་ཁྱབ་པར་ཐལ། ཡུལ་ཡིན་ན། ཡུལ་དང་ཡུལ་ཅན་
གཉིས་སུ་ཕྱེ་བའི་ཡུལ་ཡིན་པས་ཁྱབ་པའི་ཕྱིར། རྟགས་དངོས། འདོད་ན། རྗོད་བྱེད་ཀྱི་སྒྲ་
ཆོས་ཅན། དེར་ཐལ། དེའི་ཕྱིར། མ་གྲུབ་ན། རྗོད་བྱེད་ཀྱི་སྒྲ་ཆོས་ཅན། ཡུལ་ཅན་ཡིན་
པར་ཐལ། ཁྱོད་ཀྱི་ཡུལ་ཡོད་པའི་ཕྱིར། གཞན་ཡང་། རྗོད་བྱེད་ཀྱི་སྒྲ་ཡུལ་ཅན་ཡིན་པར་ཐལ།
རྗོད་བྱེད་ཀྱི་སྒྲ་དེ་རང་ཡུལ་ལ་ཆ་ཤས་སུ་ཕྱེ་ནས་འཇུག་པའི་མཉན་བྱ་ཡིན་པའི་ཕྱིར། མ་
གྲུབ་ན། དེ་ཆོས་ཅན། དེར་ཐལ། སེལ་འཇུག་གི་སྒྲ་ཡིན་པའི་ཕྱིར་ཏེ། རྗོད་བྱེད་ཀྱི་སྒྲ་
ཡིན་པའི་ཕྱིར། མ་ཁྱབ་ན་ཁྱབ་པ་ཡོད་དེ། རྗོད་བྱེད་ཀྱི་སྒྲ་དང་སེལ་འཇུག་གི་སྒྲ་གཉིས་
དོན་གཅིག་ཡིན་པའི་ཕྱིར། གོང་དུ་འདོད་ན། རྗོད་བྱེད་ཀྱི་སྒྲ་ཆོས་ཅན། ཡུལ་དང་ཡུལ་
ཅན་གཉིས་སུ་ཕྱེ་བའི་ཡུལ་ཅན་མ་ཡིན་པར་ཐལ། ཡུལ་དང་ཡུལ་ཅན་གཉིས་སུ་ཕྱེ་བའི་
ཡུལ་ཡིན་པའི་ཕྱིར་ཏེ། དེ་བེམ་པོ་ཡིན་པའི་ཕྱིར་ཏེ། སྒྲ་ཡིན་པའི་ཕྱིར། བྱས་པ་ལ་ཁོ་ན་རེ།
ཤེས་པ་ཡིན་ན། ཡུལ་དང་ཡུལ་ཅན་གཉིས་སུ་ཕྱེ་བའི་ཡུལ་ཅན་ཡིན་པས་ཁྱབ་པར་ཐལ།
བེམ་པོ་ཡིན་ན། ཡུལ་དང་ཡུལ་ཅན་གཉིས་སུ་ཕྱེ་བའི་ཡུལ་ཡིན་པས་ཁྱབ་པའི་ཕྱིར་ཟེར་ན།
འདོད་པ་ཡིན་ཏེ། ཡུལ་དང་ཡུལ་ཅན་གཉིས་སུ་ཕྱེ་བའི་ཡུལ་ཅན་དང་ཤེས་པ་དོན་གཅིགདེ་
གཉིས་སུ་ཕྱེ་བའི་ཡུལ་དང་ཤེས་པ་མ་ཡིན་པའི་ཡོད་པ་དོན་གཅིག་ཏུ་འདོད་དགོས་པའི་ཕྱིར།
21 1



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
བྱས་པ་ལ་ཁོ་ན་རེ། རི་བོང་རྭ་འཛིན་རྟོག་པ་ཆོས་ཅན། ཡུལ་དང་ཡུལ་ཅན་གཉིས་སུ་ཕྱེ་
བའི་ཡུལ་ཅན་ཡིན་པར་ཐལ། ཤེས་པ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་
ཡུལ་ཡོད་པར་ཐལ། ཁྱོད་ཡུལ་ཅན་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་
གཞལ་བྱ་ཡོད་པར་ཐལ། ཁྱོད་ཀྱི་ཡུལ་ཡོད་པའི་ཕྱིར་ཟེར་ན། མ་ཁྱབ་མ་གྲུབ་ན། རི་བོང་
རྭ་འཛིན་རྟོག་པ་ཆོས་ཅན། ཁྱོད་ཀྱི་ཡུལ་ཡོད་པར་ཐལ། ཁྱོད་ཀྱི་སྣང་ཡུལ་ཡོད་པའི་ཕྱིར།
དེར་ཐལ། རི་བོང་རྭའི་དོན་སྤྱི་ཁྱོད་ཀྱི་སྣང་ཡུལ་ཡིན་པའི་ཕྱིར། མ་གྲུབ་ན། རི་བོང་རྭ་
ཆོས་ཅན། ཁྱོད་ཀྱི་དོན་སྤྱི་ཁྱོད་འཛིན་རྟོག་པའི་སྣང་ཡུལ་ཡིན་པར་ཐལ། ཁྱོད་བདག་མེད་
ཡིན་པའི་ཕྱིར། །
དེ་ལ་ཁ་ཅིག་གིས། ཚད་མ་དེ། ཡུལ་དང་ཡུལ་ཅན་གཉིས་སུ་ཕྱེ་བའི་ཡུལ་མ་ཡིན་
པར་ཐལ། རྣམ་མཁྱེན་དེ། ཡུལ་དང་ཡུལ་ཅན་གཉིས་སུ་ཕྱེ་བའི་ཡུལ་མ་ཡིན་པའི་ཕྱིར།
འདོད་ན། ཚད་མ་ཆོས་ཅན། ཡུལ་དང་ཡུལ་ཅན་གཉིས་སུ་ཕྱེ་བའི་ཡུལ་ཡིན་པར་ཐལ།
ཡུལ་དང་ཡུལ་ཅན་གཉིས་སུ་ཕྱེ་བའི་ཡོད་པ་ཡིན་པ་གང་ཞིགཡོད་པ་ཡིན་ན། ཡུལ་ཡིན་
པས་ཁྱབ་པའི་ཕྱིར་ཟེར་ན་མ་ཁྱབ། རང་རིག་ཆོས་ཅན། གཟུང་བ་དང་འཛིན་པ་གཉིས་སུ་
ཕྱེ་བའི་གཟུང་བ་ཡིན་པར་ཐལ། དེ་གཉིས་སུ་ཕྱེ་བའི་ཡོད་པ་གང་ཞིགཡོད་པ་ཡིན་ན།
གཟུང་བ་ཡིན་པས་ཁྱབ་པའི་ཕྱིར། ཁྱབ་པ་འགྲིགའདོད་མི་ནུས་ཏེ། དེ་གཉིས་སུ་ཕྱེ་བའི་
འཛིན་པ་ཡིན་པའི་ཕྱིར་ཏེ། རང་རིག་ཡིན་པའི་ཕྱིར། བྱས་པ་ལ་ཁོ་ན་རེ། རང་རིག་ཆོས་ཅན།
བློ་དང་བློའི་ཡུལ་དུ་བྱ་རུང་གཉིས་སུ་ཕྱེ་བའི་བློའི་ཡུལ་དུ་བྱ་རུང་མ་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། བློ་དང་ཤེས་བྱ་གཉིས་སུ་ཕྱེ་བའི་ཤེས་བྱ་ཡིན་པའི་ཕྱིར།
དེར་ཐལ། བློ་དང་ཡོད་པ་གཉིས་སུ་ཕྱེ་བའི་ཡོད་པ་ཡིན་པའི་ཕྱིར་ཟེར་ན་མ་ཁྱབ་སྟེ། དེ་དེ་
212



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
གཉིས་སུ་ཕྱེ་བའི་བློ་ཡིན་པའི་ཕྱིར་རོ། །
རང་གི་ལུགས་ལ། ཡུལ་དང་ཡུལ་ཅན་གཉིས་ལས། དང་པོ་ནི། བློས་རིག་པར་བྱ་བ།
ཡུལ་གྱི་མཚན་ཉིད་དུ་འཇོགཡུལ་ལ་དབྱེ་ན། སྣང་ཡུལ། ཞེན་ཡུལ། འཇུག་ཡུལ་དང་
བཅས་པ་རྣམས་སུ་ཡོད། བློ་དེའི་སྣང་ཡུལ་དང་བློ་དེའི་བཟུང་ཡུལ་དོན་གཅིགགཞི་གྲུབ་
ན་སྣང་ཡུལ་ཡིན་པས་ཁྱབ་སྟེ། དངོས་པོ་ཡིན་ན་མངོན་སུམ་གྱི་སྣང་ཡུལ་ཡིན་པས་ཁྱབ་པ་
གང་ཞིགརྟག་པ་ཡིན་ན། རྟོག་པའི་སྣང་ཡུལ་ཡིན་པས་ཁྱབ་པའི་ཕྱིར། དང་པོ་གྲུབ་སྟེ།
མངོན་སུམ་གྱི་སྣང་ཡུལ། བཟུང་ཡུལ། དངོས་པོ་རྣམས་དོན་གཅིག་ཡིན་པའི་ཕྱིར།
གཞན་ཡང་། དངོས་པོ་ཡིན་ན་དངོན་སུམ་གྱི་སྣང་ཡུལ་ཡིན་དགོས་པར་ཐལ། དངོས་པོ་
ཡིན་ན་མངོན་སུམ་གྱིས་མངོན་དུ་གྱུར་པའི་ཚུལ་གྱི་རྟོགས་པར་བྱ་བ་ཡིན་དགོས་པའི་ཕྱིར།
རྩ་རྟགས་གཉིས་པ་གྲུབ་སྟེ། རྟོག་པའི་སྣང་ཡུལ། བཟུང་ཡུལ། རྟག་པ་རྣམས་དོན་གཅིག་
ཡིན་པའི་ཕྱིར། ཡང་མངོན་སུམ་གྱི་མཇུག་ཡུལ་དང་མངོན་སུམ་གྱི་འཛིན་སྟངས་ཀྱི་ཡུལ་
དོན་གཅིགརྟོག་པའི་ཞེན་ཡུལ། འཇུག་ཡུལ། དེའི་འཛིན་སྟངས་ཀྱི་ཡུལ་རྣམས་དོན་
གཅིགགཞི་གྲུབ་ན། རྟོག་པ་དང་རྟོག་མེད་ཀྱི་ཤེས་པ་གཉིས་ཀའི་འཛིན་སྟངས་ཀྱི་ཡུལ་
ཡིན་པས་ཁྱབ་བོ། །རང་འཛིན་རྟོག་པའི་འཛིན་སྟངས་ཀྱི་ཡུལ་ཡིན་ན། རྟོག་པའི་འཛིན་
སྟངས་ཀྱི་ཡུལ་ཡིན་པས་མ་ཁྱབ་སྟེ། རི་བོང་རྭ་དེ་རྟོག་པའི་འཛིན་སྟངས་ཀྱི་ཡུལ་མ་ཡིན་
པའི་ཕྱིར། དེར་ཐལ། དེ་རྟོག་པའི་ཡུལ་མ་ཡིན་པའི་ཕྱིར་ཏེ། དེ་བློའི་ཡུལ་མ་ཡིན་པའི་
ཕྱིར་ཏེ། དེ་བློའི་ཡུལ་དུ་བྱ་རུང་མ་ཡིན་པའི་ཕྱིར། དེ་ཆོས་ཅན། རང་འཛིན་རྟོག་པའི་
འཛིན་སྟངས་ཀྱི་ཡུལ་ཡིན་པར་ཐལ། བདག་མེད་ཡིན་པའི་ཕྱིར། བྱས་པ་ལ་ཁོ་ན་རེ།
བུམ་པ་ཆོས་ཅན། རང་འཛིན་རྟོག་པའི་འཛིན་སྟངས་ཀྱི་ཡུལ་ཡིན་པར་ཐལ། བདག་མེད་
213



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། རང་འཛིན་རྟོག་པའི་སྣང་ཡུལ་ཡིན་པའི་
ཕྱིར་ཏེ་དེ་ལ་སྣང་བའི་ཕྱིར་ན་མ་ཁྱབ། མ་གྲུབ་ན་དེ་ཆོས་ཅན། ཁྱོད་རང་འཛིན་རྟོག་པ་ལ་
སྣང་བར་ཐལ། ཁྱོད་བདག་མེད་ཡིན་པའི་ཕྱིར། ཡང་ཁོ་ན་རེ། གང་ཟག་གི་བདག་མེད་
ཆོས་ཅན། དངོས་པོ་ཡིན་པར་ཐལ། མངོན་སུམ་གྱི་སྣང་ཡུལ་ཡིན་པའི་ཕྱིར་ཏེ། གང་ཟག་
གི་བདག་མེད་རྟོགས་པའི་རྣལ་འབྱོར་མངོན་སུམ་གྱི་སྣང་ཡུལ་ཡིན་པའི་ཕྱིར་ཏེ། དེ་དེ་ལ་
གསལ་བར་སྣང་བའི་ཕྱིར། དེར་ཐལ། གང་ཟག་གི་བདག་མེད་རྟོགས་པའི་རྗེས་དཔག་གི་
རྒྱུན་གོམས་པར་བྱས་པ་ལས་གོམས་བྱའི་དོན་ལ་གསལ་སྣང་ཐོབ་པ་སྲིད་པའི་ཕྱིར་ན་མ་
ཁྱབ་སྟེ། དེས་དེའི་རྒྱུན་གོམས་པར་བྱས་པ་ལས་གང་ཟག་གི་བདག་གི་དབེན་པའི་འདུ་
བྱེད་ལ་གསལ་སྣང་ཐོབ་པར་གྱུར་པའི་ཕྱིར་ཏེ། དེ་འདྲའི་རྣལ་འབྱོར་མངོན་སུམ་གྱིས་གང་
ཟག་གི་བདག་གིས་དབེན་པའི་འདུ་བྱེད་དངོས་སུ་རྟོགས་ནས། གང་ཟག་གི་བདག་མེད་
ཤུགས་ལ་རྟོགས་པ་ཡིན་པའི་ཕྱིར། །
ཡང་ཁ་ཅིགསྒྲ་ཆོས་ཅན། རྟག་པ་དང་མེད་པ་གང་རུང་ཡིན་པར་ཐལ། སྒྲ་རྟག་
འཛིན་རྟོག་པའི་སྣང་ཡུལ་དང་ཞེན་ཡུལ་གང་རུང་ཡིན་པའི་ཕྱིར། དེར་ཐལ། དེའི་ཡུལ་
ཡིན་པའི་ཕྱིར་ན་མ་ཁྱབ། རྟགས་གྲུབ་སྟེ། དེ་དེའི་དམིགས་ཡུལ་ཡིན་པའི་ཕྱིར། ཡང་ཁ་
ཅིགསྣང་ནས་རིག་པར་བྱ་བ། སྣང་ཡུལ་གྱི་མཚན་ཉིད་ཟེར་ན། འོ་ན། བློ་དེ་ལ་སྣང་ནས་
རིག་པར་བྱ་བ། བློ་དེའི་སྣང་ཡུལ་གྱི་མཚན་ཉིད་ཡིན་པར་ཐལ། སྣང་ནས་རིག་པར་བྱ་བ་
སྣང་ཡུལ་གྱི་མཚན་ཉིད་ཡིན་པའི་ཕྱིར། རྟགས་དངོས། འདོད་ན། སྒྲ་རྟག་པའི་དོན་སྤྱི་
ཆོས་ཅན། སྒྲ་རྟག་འཛིན་རྟོག་པ་ལ་སྣང་ནས་རིག་པར་བྱ་བ་ཡིན་པར་ཐལ། སྒྲ་རྟག་
འཛིན་རྟོག་པའི་སྣང་ཡུལ་ཡིན་པའི་ཕྱིར། མ་གྲུབ་ན། སྒྲ་རྟག་པ་ཆོས་ཅན། ཁྱོད་ཀྱི་དོན་སྤྱི་
214



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
ཁྱོད་འཛིན་རྟོག་པའི་སྣང་ཡུལ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། གོང་དུ་
འདོད་ན། སྒྲ་རྟག་པའི་དོན་སྤྱི་ཆོས་ཅན། སྒྲ་རྟག་འཛིན་རྟོག་པས་རིག་པར་བྱ་བ་ཡིན་པར་ཐལ།
དེ་ལ་སྣང་ནས་རིག་པར་བྱ་བ་ཡིན་པའི་ཕྱིར། འདོད་ན། དེ་ཆོས་ཅན། དེས་རྟོགས་པར་བྱ་
བ་ཡིན་པར་ཐལ་ལོ། །འདོད་ན། སྒྲ་རྟག་འཛིན་རྟོག་པས་རྟོགས་པ་ཡོད་པར་ཐལ་ལོ། །
འདོད་ན། སྒྲ་རྟག་འཛིན་རྟོག་པ་ཆོས་ཅན། ཁྱོད་ཀྱིས་རྟོགས་པ་མེད་པར་ཐལ། ཁྱོད་ལོག་
ཤེས་ཡིན་པའི་ཕྱིར་ཏེ། ཁྱོད་རྟོག་པ་ལོག་ཤེས་ཡིན་པའི་ཕྱིར། གཞན་ཡང་། བློ་དེས་རིག་
པར་བྱ་བ། བློ་དེའི་ཡུལ་གྱི་མཚན་ཉིད་ཡིན་པར་ཐལ། འདོད་པའི་ཕྱིར། འདོད་ན། ཟླ་
གཅིག་ཆོས་ཅན། ཟླ་བ་གཉིས་སྣང་གི་དབང་ཤེས་ཀྱིས་རིག་པར་བྱ་བ་ཡིན་པར་ཐལ། ཟླ་
བ་གཉིས་སྣང་གི་དབང་ཤེས་ཀྱི་ཡུལ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ།
དེའི་སྣང་ཡུལ་ཡིན་པའི་ཕྱིར། མ་གྲུབ་ན། ཟླ་གཅིག་ཆོས་ཅན། དེའི་སྣང་ཡུལ་ཡིན་པར་ཐལ།
དེ་ལ་སྣང་བའི་ཕྱིར། མ་ཁྱབ་ན། ཟླ་བ་གཉིས་སྣང་གི་དབང་ཤེས་ཆོས་ཅན། ཁྱོད་ལ་སྣང་ན།
ཁྱོད་ཀྱི་སྣང་ཡུལ་ཡིན་དགོས་པར་ཐལ། ཁྱོད་རྟོག་མེད་ཀྱི་ཤེས་པ་ཡིན་པའི་ཕྱིར། མ་གྲུབ་ན།།
ཟླ་བ་གཉིས་སྣང་གི་དབང་ཤེས་ཆོས་ཅན། རྟོག་མེད་ཀྱི་ཤེས་པ་ཡིན་པར་ཐལ། དབང་
ཤེས་ཡིན་པའི་ཕྱིར། གོང་དུ་འདོད་ན། ཟླ་གཅིག་ཆོས་ཅན། ཟླ་བ་གཉིས་སྣང་གི་དབང་
ཤེས་ཀྱིས་རྟོགས་པ་ཡིན་པར་ཐལ། དེས་རིག་པར་བྱ་བ་ཡིན་པའི་ཕྱིར། རྟགས་ཁས་སོ། །
གཉིས་པ་ཡུལ་ཅན་ལ། མཚན་ཉིད་དང་། དབྱེ་བ་གཉིས། དང་པོ་ནི། རང་ཡུལ་ཅི་
རིགས་དང་ལྡན་པའི་དངོས་པོ་དེ། རང་ཉིད་ཡུལ་ཅན་གྱི་མཚན་ཉིད། གཉིས་པ་དེ་ལ་དབྱེ་ན།
གང་ཟག་དང༌། བློ་དང༌། བརྗོད་ཀྱི་སྒྲ་དང་གསུམ། དང་པོ་ལ། རང་གི་ཕུང་པོ་ལྔ་པོ་གང་
རུང་ལ་བརྟེན་ནས་བཏགས་པའི་སྐྱེས་བུ་དེ། རང་ཉིད་གང་ཟག་གི་མཚན་ཉིད། བདག་
215



)
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དང་ང་དང་གང་ཟག་དང་སྐྱེས་བུ་རྣམས་དོན་གཅིགམཚན་གཞི་ནི། ཁམས་གསུམ་སོ་སོའི་
རྟེན་ཅན་གྱི་སྐྱེས་བུ་ལྟ་བུ། །
གཉིས་པ་བློ་ལ། མཚན་ཉིད་དང་། དབྱེ་བ་གཉིས། དང་པོ་ནི། རིག་པ་བློའི་མཚན་ཉིད།
གསལ་ཞིང་རིག་པ་ཤེས་པའི་མཚན་ཉིད། བློ་རིག་པ་ཤེས་པ་གསུམ་དོན་གཅིགགཉིས་པ་
བློ་ལ་དབྱེ་ན། ཚད་མ་དང་། ཚད་མིན་གྱི་བློ་གཉིས་ལས། དང་པོ་ལ་ཁ་ཅིགམི་སླུ་བའི་རིག་
པ་ཚད་མའི་མཚན་ཉིད་ཟེར་ན། དཔྱད་ཤེས་ཆོས་ཅན། ཚད་མ་ཡིན་པར་ཐལ། མི་སླུ་བའི་
རིག་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རང་གི་དཔྱད་དོན་ཐོབ་བྱེད་
ཀྱི་རིག་པ་ཡིན་པའི་ཕྱིར། མ་ཁྱབ་ན། ཁྱབ་པ་ཡོད་པར་ཐལ། རང་གི་དཔྱད་དོན་ཐོབ་བྱེད་
ཀྱི་རིག་པ་དེ། རང་ཉིད་མི་སླུ་བའི་ཤེས་པའི་མཚན་ཉིད་ཡིན་པའི་ཕྱིར། རྩ་བར་འདོད་ན།
དཔྱད་ཤེས་ཆོས་ཅན། གསར་རྟོགས་ཀྱི་རིག་པ་ཡིན་པར་ཐལ། ཚད་མ་ཡིན་པའི་ཕྱིར།
རྟགས་དངོས། འདོད་ན། དེ་ཆོས་ཅན། གསར་རྟོགས་ཀྱི་རིགས་པ་མ་ཡིན་པར་ཐལ།
རྟོགས་ཟིན་རྟོགས་པའི་རིག་པ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། ཡང་ཁ་
ཅིགརང་གི་གཞལ་བྱ་ལ་མི་སླུ་བའི་རིག་པ་ཚད་མའི་མཚན་ཉིད་ཟེར་ན། དེ་ཆོས་ཅན།
ཚད་མ་ཡོད་ན། ཁྱོད་ཡོད་པས་ཁྱབ་པར་ཐལ། ཁྱོད་ཚད་མའི་མཚན་ཉིད་ཡིན་པའི་ཕྱིར།
རྟགས་ཁས། འདོད་ན། བུམ་པ་ཆོས་ཅན། རང་གི་གཞལ་བྱ་ལ་མི་སླུ་བའི་རིག་པ་ཡོད་
པར་ཐལ། ཚད་མ་ཡོད་པའི་ཕྱིར་ཏེ། ཐམས་ཅད་མཁྱེན་པའི་ཚད་མ་ཡོད་པའི་ཕྱིར། འདོད་ན།
བུམ་པ་ཆོས་ཅན། རང་གི་གཞལ་བྱ་ལ་མི་སླུ་བའི་རིག་པ་མེད་པར་ཐལ། རང་གི་གཞལ་
བྱ་མེད་པའི་ཕྱིར། མ་གྲུབ་ན། བུམ་པ་ཆོས་ཅན། དེར་ཐལ། ཁྱོད་ཀྱི་གཞལ་བྱ་མེད་པའི་
ཕྱིར་ཏེ། ཁྱོད་བེམ་པོ་ཡིན་པའི་ཕྱིར། །
216



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
ཁ་ཅིག་གིས། རྟོག་པ་དང་བྲལ་ཞིང་མ་འཁྲུལ་པའི་གསར་དུ་མི་སླུ་བའི་རིག་པ་
མངོན་སུམ་ཚད་མའི་མཚན་ཉིད། ཟེར་ན། དེ་ལ་ཁ་ཅིག་གིས་རྣམ་མཁྱེན་སྐད་ཅིག་དང་པོ་
ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། མངོན་སུམ་ཚད་མ་ཡིན་
པར་ཐལ། འདོད་པའི་ཕྱིར། འདོད་མི་ནུས་ཏེ། མངོན་སུམ་སྐད་ཅིག་གཉིས་པ་མངོན་སུམ་
ཡིན་པའི་ཕྱིར་ན་མ་ཁྱབ། རང་ལུགས་ཀྱི་སྐྱོན་ནི། བུམ་པ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། རྟགས་གསལ་སླ། །
ཁ་ཅིག་ན་རེ། རྟོག་བྲལ་གྱི་རིག་པ། མངོན་སུམ་གྱི་ཚད་མའི་མཚན་ཉིད་ཟེར་ན།
གངས་རི་སྔོན་པོར་སྣང་བའི་དབང་ཤེས་ཆོས་ཅན། མངོན་སུམ་གྱིས་ཚད་མ་ཡིན་པར་ཐལ།
རྟོག་བྲལ་གྱི་རིག་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རྟོག་མེད་ཀྱི་
ཤེས་པ་ཡིན་པའི་ཕྱིར་ཏེ། དབང་ཤེས་ཡིན་པའི་ཕྱིར། རྩ་བར་འདོད་ན། དེ་ཆོས་ཅན།
མངོན་སུམ་གྱི་ཚད་མ་མ་ཡིན་པར་ཐལ། མ་འཁྲུལ་བའི་ཤེས་པ་མ་ཡིན་པའི་ཕྱིར་ཏེ།
འཁྲུལ་ཤེས་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ལོག་ཤེས་ཡིན་པའི་ཕྱིར། །
རང་ལུགས་ལ། གསར་དུ་མི་སླུ་བའི་རིག་པ་ཚད་མའི་མཚན་ཉིད། ཚད་མའི་མཚན་ཉིད་
ཀྱི་ཟུར་དུ་གསར་དུ་དང་མི་སླུ་བ་དང་རིག་པ་ཞེས་གསུམ་སྨོས་པ་ལ་དགོས་པ་ཡོད་དེ།
གསར་དུ་ཞེས་པས་དཔྱད་ཤེས་ཚད་མ་ཡིན་པ་གཅོད། མི་སླུ་བ་ཞེས་པས་ཡིད་དཔྱོད་ཚད་
མ་ཡིན་པ་གཅོད། རིག་པ་ཞེས་པས་དབང་པོ་གཟུགས་ཅན་པ་ཚད་མ་ཡིན་པ་གཅོད་པ་
ཡིན་པའི་ཕྱིར། ཚད་མ་ལ་དབྱེ་ན། མངོན་སུམ་གྱི་ཚད་མ་དང་། རྗེས་སུ་དཔག་པའི་ཚད་
མ་གཉིས་ཡོད། སོ་སོའི་མཚན་ཉིད་མཚན་གཞི་སོགས་འོག་ཏུ་འཆད་དོ། །
རྟོག་པ་དང་བྲལ་ཞིང་མ་འཁྲུལ་བའི་རིག་པ་བློ་མངོན་སུམ་པའི་མཚན་ཉིད། བློ་
217



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
མངོན་སུམ་པ་ལ་དབྱེ་ན། དབང་པོའི་མངོན་སུམ། ཡིད་ཀྱི་མངོན་སུམ། རང་རིག་མངོན་སུམ།
རྣལ་འབྱོར་མངོན་སུམ་དང་བཞི་ལས། དང་པོ་ལ་མཚན་ཉིད་དང་། དབྱེ་བ་གཉིས་ལས།
དང་པོ་ནི། རང་གི་ཐུན་མོངས་མ་ཡིན་པའི་བདག་རྐྱེན་དུ་གྱུར་པའི་དབང་པོ་གཟུགས་ཅན་
པ་ལ་བརྟེན་ནས་སྐྱེས་པ་གང་ཞིགརྟོག་པ་དང་བྲལ་ཞིང་མ་འཁྲུལ་པའི་རིག་པ། དབང་
མངོན་གྱི་མཚན་ཉིད། གཉིས་པ་དེ་ལ་དབྱེ་ན། དབང་མངོན་དུ་གྱུར་པའི་ཚད་མ། དཔྱད་ཤེས།
སྣང་ལ་མ་ངེས་པའི་བློ་དང་གསུམ་ལས། དང་པོ་ནི། གཟུགས་འཛིན་དབང་མངོན་སྐད་
ཅིག་དང་པོ་ལྟ་བུའོ། །
གཉིས་པ་ནི། གཟུགས་འཛིན་དབང་མངོན་སྐད་ཅིག་གཉིས་པ་ལྟ་བུའོ། །གསུམ་པ་ནི།
ཡིད་སྒྲ་སྙན་པ་ལ་ལྷག་པར་ཆགས་བཞིན་པའི་སྐྱེས་བུའི་རྒྱུད་ཀྱི་གཟུགས་འཛིན་དབང་
མངོན་ལྟ་བུའོ། །ཡང་དབང་མངོན་ལ་དབྱེ་ན། གཟུགས་འཛིན་དབང་མངོན། སྒྲ་འཛིན་
དབང་མངོན། དྲི་འཛིན་དབང་མངོན། རོ་འཛིན་དབང་མངོན། རེག་འཛིན་དབང་མངོན་
དང་ལྔ་ལས། དང་པོ་ནི། རང་གི་ཐུན་མོངས་མ་ཡིན་པའི་བདག་རྐྱེན་དུ་གྱུར་པའི་མིག་
དབང་དང༌། རང་གི་དམིགས་རྐྱེན་དུ་གྱུར་པའི་གཟུགས་ལ་བརྟེན་ནས་སྐྱེས་པ་གང་
ཞིགརྟོག་པ་དང་བྲལ་ཞིང་མ་འཁྲུལ་བའི་རིག་པ། གཟུགས་འཛིན་དབང་མངོན་གྱིས་
མཚན་ཉིད། དེ་བཞིན་དུ་རང་གི་མཐུན་མོངས་མ་ཡིན་པའི་བདག་རྐྱེན་དུ་གྱུར་པའི་རྣ་བའི་
དབང་པོ་དང་། རང་གི་དམིགས་རྐྱེན་དུ་གྱུར་པའི་སྒྲ་ལ་བརྟེན་ནས་སྐྱེས་པ་སོགས་ཕྱི་མ་
རྣམས་ལའང་རིགས་འདྲའོ། །
གཉིས་པ་ཡིད་མངོན་ལ་མཚན་ཉིད་དང་། དབྱེ་བ་གཉིས་ལས། དང་པོ་ནི། རང་གི་
ཐུན་མོང་མ་ཡིན་པའི་བདག་རྐྱེན་དུ་གྱུར་པའི་ཡིད་དབང་ལ་བརྟེན་ནས་སྐྱེས་པ་གང་
218



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
ཞིགརྟོག་པ་དང་བྲལ་ཞིང་མ་འཁྲུལ་བའི་གཞན་རིག་གི་ཤེས་པ་དེ། ཡིད་མངོན་གྱི་མཚན་ཉིད།
གཉིས་པ་དེ་ལ་དབྱེ་ན། ཡིད་མངོན་དུ་གྱུར་པའི་ཚད་མ། དཔྱད་ཤེས། སྣང་ལ་མ་ངེས་པའི་
བློ་དང་གསུམ་ལས། དང་པོ་ནི། གཞན་སེམས་ཤེས་པའི་མངོན་ཤེས་སྐད་ཅིག་དང་པོ་ལྟ་བུའོ། །
གཉིས་པ་ནི། གཞན་སེམས་ཤེས་པའི་མངོན་ཤེས་སྐད་ཅིག་གཉིས་པ་ལྟ་བུའོ། །གསུམ་པ་ནི།
ཡིད་གཟུགས་མཛེས་པར་ལྷག་པར་ཆགས་བཞིན་པའི་སྐྱེས་བུའི་རྒྱུད་ཀྱི་སྒྲ་འཛིན་ཡིད་
མངོན་ལྟ་བུའོ། ། །
གསུམ་པ་རང་རིག་མངོན་སུམ་ལ། མཚན་ཉིད་དང་། དབྱེ་བ་གཉིས་ལས། དང་པོ་ནི།
འཛིན་རྣམ་རང་རིག་གི་མཚན་ཉིད། རྟོག་པ་དང་བྲལ་ཞིང་མ་འཁྲུལ་བའི་འཛིན་རྣམ། རང་
རིག་མངོན་སུམ་གྱི་མཚན་ཉིད། གཉིས་པ་དེ་ལ་དབྱེ་ན། རང་རིག་མངོན་སུམ་དུ་གྱུར་པའི་
ཚད་མ་དཔྱད་ཤེས། སྣང་ལ་མ་ངེས་པའི་བློ་དང་གསུམ་ལས། དང་པོ་ནི། མིག་ཤེས་ཉམས་
སུ་མྱོང་བའི་རང་རིག་མངོན་སུམ་སྐད་ཅིག་དང་པོ་ལྟ་བུའོ། །གཉིས་པ་ནི། མིག་ཤེས་
ཉམས་སུ་མྱོང་བའི་རང་རིག་མངོན་སུམ་སྐད་ཅིག་གཉིས་པ་ལྟ་བུའོ། །གསུམ་པ་ནི།
གྲངས་ཅན་པའི་རྒྱུད་ཀྱི་བདེ་བ་ཤེས་པ་ཡིན་པ་ཉམས་སུ་མྱོང་བའི་རང་རིགམངོན་སུམ་དང་།
བྱེ་བྲག་པའི་རྒྱུད་ཀྱི་བདེ་བ་ཤེས་པ་ཡིན་པ་ཉམས་སུ་མྱོང་བའི་རང་རིག་མངོན་སུམ་དང༌།
རྒྱང་འཕེན་པའི་རྒྱུད་ཀྱི་རྗེས་དཔག་ཚད་མ་ཡིན་པ་ཉམས་སུ་མྱོང་བའི་རང་རིགརྣམས་ལྟ་བུའོ། །
བཞི་པ་རྣལ་འབྱོར་མངོན་སུམ་ལ་མཚན་ཉིད། དབྱེ་བ་གཉིས། དང་པོ་ནི། རང་གི་
ཐུན་མོང་མ་ཡིན་པའི་བདག་རྐྱེན་དུ་གྱུར་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་ལ་
བརྟེན་ནས་སྐྱེས་པ་གང་ཞིགརྟོག་པ་དང་བྲལ་ཞིང་མ་འཁྲུལ་བའི་འཕགས་རྒྱུད་ཀྱི་གཞན་
རིག་གི་མཁྱེན་པ་དེ། རྣལ་འབྱོར་མངོན་སུམ་གྱི་མཚན་ཉིད། དེ་ལ་དབྱེ་ན། རྣལ་འབྱོར་
219



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
མངོན་སུམ་དུ་གྱུར་པའི་མཚད་མ་དང་། དཔྱད་ཤེས་གཉིས་ཡོད་ཅིང་། རྣལ་འབྱོར་མངོན་
སུམ་དུ་གྱུར་པའི་སྣང་ལ་མ་ངེས་པའི་བློ་ནི་མེད་དེ། རྣལ་འབྱོར་མངོན་སུམ་ཡིན་ན་རང་གི་
གཞལ་བྱ་ངེས་བས་ཁྱབ་པའི་ཕྱིར་ཏེ། ཚད་མ་རྣམ་འགྲེལ་ལས། བློ་གྲོས་ཆེན་པོས་མཐོང་
ཉིད་ལས། །རྣམ་པ་ཐམས་ཅད་ངེས་པར་བྱེད། །ཅེས་གསུངས་པའི་ཕྱིར། རྣལ་འབྱོར་
མངོན་སུམ་དུ་གྱུར་པའི་དཔྱད་ཤེས་ཡོད་ཀྱང་། ཀུན་མཁྱེན་ཡེ་ཤེས་སྐད་ཅིག་གཉིས་པ་ལྟ་
བུ་ནི་དཔྱད་ཤེས་མ་ཡིན་ཏེ། ཀུན་མཁྱེན་ཡེ་ཤེས་ཡིན་ན། ཚད་མ་ཡིན་པས་ཁྱབ་པའི་ཕྱིར་ཏེ།
རྣམ་བཤད་ཐར་ལམ་གསལ་བྱེད་ལས། ཁོ་བོས་ནི་ཁ་ནང་དུ་ཕྱོགས་ནས་ཇི་ཙམ་བསམས་ཀྱང་།
ཀུན་མཁྱེན་ཡེ་ཤེས་ལ་གསར་རྟོགས་ཀྱིས་མ་ཁྱབ་པ་མ་ཚོར་རོ། །ཞེས་པ་དང༌། ཚད་མ་
ཡིད་ཀྱི་མུན་སེལ་ལས། ཚད་མ་ལྔ་མས་བཟུང་བ་ཙམ་གྱིས་དཔྱད་ཤེས་སུ་འགྱུར་ན། ཀུན་
མཁྱེན་ཡེ་ཤེས་སྐད་ཅིག་གཉིས་པ་ཡན་ཆད་དཔྱད་ཤེས་སུ་ཐལ་བ་སོགས་མཐའ་ཡས་པའི་
གནོད་བྱེད་ཡོད་ཀྱང་འོག་ཏུ་བསྟན་པར་བྱའོ། །ཞེས་གསུངས་པའི་ཕྱིར། རྟོག་པ་དང་བྲལ་
ཞིང་གསར་དུ་མི་སླུ་བའི་རིག་པ་དེ། མངོན་སུམ་གྱི་ཚད་མའི་མཚན་ཉིད། མངོན་སུམ་གྱི་
ཚད་མ་ལ་དབྱེ་ན། རང་རིག་མངོན་སུམ་གྱི་ཚད་མ། དབང་པོའི་མངོན་སུམ་གྱི་ཚད་མ།
ཡིད་ཀྱི་མངོན་སུམ་གྱི་ཚད་མ། རྣལ་འབྱོར་མངོན་སུམ་གྱི་ཚད་མ་དང་བཞི་ལས། ཁ་ནང་
ཁོ་ནར་ཕྱོགས་ཤིང་འཛིན་པ་ཡན་གར་བར་གྱུར་པའི་རྟོག་པ་དང་བྲལ་ཞིང་གསར་དུ་མི་སླུ་
བའི་རིག་པ། དང་པོའི་མཚན་ཉིད། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་
དབང་པོ་གཟུགས་ཅན་པ་ལ་བརྟེན་ནས་བྱུང་བའི་རྟོག་པ་དང་བྲལ་ཞིང་གསར་དུ་མི་མི་སླུ་
བའི་རིག་པ། གཉིས་པའི་མཚན་ཉིད། དེ་ལ་དབྱེ་ན། གཟུགས་འཛིན་དབང་མངོན་གྱི་ཚད་
མ་སོགས་ལྔ་ཡོད། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་ཡིད་དབང་ལ་
22O



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
བརྟེན་ནས་བྱུང་བའི་རྟོག་པ་དང་བྲལ་ཞིང་གསར་དུ་མི་སླུ་བའི་རིག་པ། གསུམ་པའི་མཚན་ཉིད།
དེ་ལ་དབྱེ་ན། གཟུགས་འཛིན་ཡིད་མངོན་གྱི་ཚད་མ་སོགས་དྲུག་ཡོད། རང་གི་བདག་རྐྱེན་
དུ་གྱུར་པའི་ཞི་ལྷ་གཟུང་འབྲེལ་གྱི་ཏིང་ངེ་འཛིན་ལ་བརྟེན་ནས་ཕྲ་བའི་མི་རྟག་པ་དང་།
གང་ཟག་གི་བདག་མེད་ཕྲ་རགས་གང་རུང་མངོན་སུམ་དུ་གསར་དུ་རྟོགས་པའི་འཕགས་
རྒྱུད་ཀྱི་གཞན་རིག་གི་མཁྱེན་པ། བཞི་པའི་མཚན་ཉིད། དེ་ལ་དབྱེ་ན། ཕྲ་བའི་མི་རྟག་པ་
མངོན་སུམ་དུ་རྟོགས་པའི་ཚད་མ་དང༌། གང་ཟག་གི་བདག་མེད་རགས་པ་མངོན་སུམ་དུ་
རྟོགས་པའི་ཚད་མ་དང་། གང་ཟག་གི་བདག་མེད་ཕྲ་མོ་མངོན་སུམ་དུ་རྟོགས་པའི་ཚད་མ་
དང་གསུམ་ཡོད། །
མངོན་སུམ་ལྟར་སྣང་བཤད་པ་ལ། མཚན་ཉིད་དང་། དབྱེ་བ་གཉིས་ལས། དང་པོ་ནི།
རང་གི་སྣང་ཡུལ་ལ་འཁྲུལ་པའི་རིག་པ། མངོན་སུམ་ལྟར་སྣང་གི་མཚན་ཉིད། དེ་དང་
འཁྲུལ་ཤེས་དོན་གཅིགགཉིས་པ་ནི། དེ་ལ་དབྱེ་ན། བདུན་ཡོད་དེ། རྟོག་པ་མངོན་སུམ་
ལྟར་སྣང་དྲུག་དང༌། རྟོག་མེད་མངོན་སུམ་ལྟར་སྣང་གཅིག་སྟེ་བདུན་ཡོད་པའི་ཕྱིར། དང་
པོ་དྲུག་ཡོད་དེ། འཁྲུལ་པའི་རྟོག་པ། ཀུན་རྫོབ་ཀྱི་རྟོག་པ། རྗེས་དཔག་གི་རྟོག་པ། རྗེས་
སུ་དཔག་པ་ལས་བྱུང་བའི་རྟོག་པ། དྲན་པའི་རྟོག་པ། མངོན་འདོད་ཀྱི་རྟོག་པ་རྣམས་སུ་
ཡོད་པའི་ཕྱིར། མཚན་གཞི་རིམ་པ་ལྟར། དང་པོ་ནི། སྒྲ་རྟག་འཛིན་རྟོག་པ་ལྟ་བུ། གཉིས་
པ་ནི། སྒྲ་མི་རྟག་རྟོགས་ཀྱི་རྗེས་དཔག་ལྟ་བུ། གསུམ་པ་ནི། རྟག་འཛིན་སེམས་སུ་གྱུར་
པའི་རྟོག་པ་ལྟ་བུ། བཞི་པ་ནི། རྗེས་དཔག་གི་རྗེས་སུ་བྱུང་བའི་རྟོག་པ་ལྟ་བུ། ལྔ་པ་ནི། དེ་
རིང་གི་དུས་སུ་འདས་པའི་དོན་དྲན་པའི་རྟོག་པ་ལྟ་བུ། དྲུག་པ་ནི། དེ་རིང་གི་དུས་སུ་མ་
འོང་པའི་དོན་མངོན་པར་འདོད་པའི་རྟོག་པ་ལྟ་བུའོ། །རྟོག་མེད་མངོན་སུམ་ལྟར་སྣང་ལ་
221



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དུ་མ་ཡོད་དེ། ཡིད་ཤེས་སུ་གྱུར་པའི་དེ་དང་། དབང་ཤེས་སུ་གྱུར་པའི་དེ་གཉིས་ལས། དང་
པོའི་མཚན་གཞི་གོང་དུ་བཤད་ཟིན་ཅིང་། གཉིས་པ་ལ་ཡང་བཞི་ཡོད་དེ། འཁྲུལ་རྒྱུ་བརྟེན་
ལ་ཡོད་པ། འཁྲུལ་རྒྱུ་གནས་ལ་ཡོད་པ། འཁྲུལ་རྒྱུ་ཡུལ་ལ་ཡོད་པ་འཁྲུལ་རྒྱུ་དེ་མ་ཐག་
རྐྱེན་ལ་ཡོད་པ་དང་བཞི་ཡོད་པའི་ཕྱིར། དང་པོ་ནི། མིག་རབ་རིབ་ཀྱིས་བསླད་པ་ལྟ་བུ་
ཡིན་ཏེ། དེ་ལ་བརྟེན་ནས་ཟླ་གཅིག་ཟླ་གཉིས་སུ་སྣང་བའི་དབང་ཤེས་སྐྱེས་པའི་ཕྱིར།
གཉིས་པ་ནི། གྲུར་ཞུགས་པ་ལྟ་བུ་ཡིན་ཏེ། དེ་ལ་བརྟེན་ནས། ལྗོན་ཤིང་འགྲོ་བར་སྣང་
བའི་དབང་ཤེས་སྐྱེས་པའི་ཕྱིར། གསུམ་པ་ནི། འགལ་མེད་མྱུར་དུ་བསྐོར་བ་ལྟ་བུ་ཡིན་ཏེ།
དེ་ལ་བརྟེན་ནས་འགལ་མེད་འཁོར་ལོར་སྣང་བའི་དབང་ཤེས་སྐྱེས་པའི་ཕྱིར། བཞི་པ་ནི།
ཡིད་ཞེ་སྡང་གི་དཀྲུག་པ་ལྟ་བུ་ཡིན་ཏེ། དེ་ལ་བརྟེན་ནས་ས་གཞི་དམར་པོར་སྣང་བའི་
དབང་ཤེས་སྐྱེས་པའི་ཕྱིར། རྟོག་མེད་ལོག་ཤེས། རྟོག་མེད་མངོན་སུམ་ལྟར་སྣང་། མེད་པ་
གསལ་སྣང་ཅན་གྱི་ཤེས་པ་རྣམས་དོན་གཅིག་གོ། རང་གི་རྟེན་རྟགས་ཡང་དག་ལ་བརྟེན་
ནས་དངོས་སུ་སྐྱེས་པའི་གསར་དུ་མི་སླུ་བའི་གཞན་རིག་དེ། རྗེས་སུ་དཔག་པའི་ཚད་མའི་
མཚན་ཉིད། དེ་ལ་དབྱེ་ན། དངོས་སྟོབས་ཀྱི་རྗེས་དཔགགྲགས་པའི་རྗེས་དཔགཡིད་ཆེས་
ཀྱི་རྗེས་དཔག་དང་གསུམ་ལས་བྱས་རྟགས་ཀྱིས་སྒྲ་མི་རྟག་རྟོགས་ཀྱི་རྗེས་དཔག་དང་པོའི་
མཚན་གཞི། རྟོག་ཡུལ་ན་ཡོད་པའི་རྟགས་ལས་རི་བོང་ཅན་ལ་ཟླ་སྒྲས་བརྗོད་རུང་དུ་
རྟོགས་པའི་རྗེས་དཔག་གཉིས་པའི་མཚན་གཞི། དཔྱད་གསུམ་གྱིས་དག་པའི་ལུང་གིས་
རྟགས་ལས། སྦྱིན་པས་ལོངས་སྤྱོད་ཁྲིམས་ཀྱིས་བདེ། །ཞེས་སོགས་ཀྱི་ལུང་རང་གི་བསྟན་
དོན་མི་སླུ་བར་རྟོགས་པའི་རྗེས་དཔག་ལྟ་བུ་གསུམ་པའི་མཚན་གཞི་ཡིན། གྲགས་པའི་
རྗེས་དཔག་ལ་དངོས་སྟོབས་རྗེས་དཔག་གིས་ཁྱབ་ཅིང་། མངོན་སུམ་ཡིན་ན་མངོན་སུམ་
222



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
གྱི་ཚད་མ་ཡིན་པས་མ་ཁྱབ་སྟེ། གཟུགས་འཛིན་དབང་པོའི་མངོན་སུམ་སྐད་ཅིག་གཉིས་
པ་ཚད་མ་མ་ཡིན་པའི་ཕྱིར། དེར་ཐལ། དེ་དང་སྒྲ་མི་རྟག་རྟོགས་ཀྱི་རྗེས་དཔག་སྐད་ཅིག་
གཉིས་པ་རྣམས་དཔྱད་ཤེས་ཡིན་པའི་ཕྱིར་ཏེ། འཐད་ལྡན་ལས། མངོན་སུམ་དང་རྗེས་སུ་
དཔག་པའི་སྐད་ཅིག་དང་པོ་གཉིས་ནི་ཚད་མ་ཡིན་ལ། དེ་དག་གི་རྒྱུན་དུ་གྱུར་པ་གྲུབ་བདེ་
ཐ་མི་དད་པའི་ཕྱིར་བྱི་མ་རྣམས་ནི་ཚད་མ་ཡིན་པ་སྤངས་པའོ། །ཞེས་གསུངས་པའི་ཕྱིར།
ཡང་དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། རང་དོན་རྗེས་དཔག་དང་གཞན་
དོན་རྗེས་དཔག་གཉིས་ལས། དང་པོ་དང་རྗེས་དཔག་དོན་གཅིགགཉིས་པ་དང་སྒྲུབ་དག་
ཡང་དག་དོན་གཅིག་པའི་ཕྱིར། ཁ་ཅིགརང་གི་རྟེན་རྟགས་ཡང་དག་དཀོད་པ་ལ་བརྟེན་
ནས་སྐྱེས་པའི་རང་གི་གཞལ་བྱ་ལྐོག་གྱུར་ལ་གསར་དུ་མི་སླུ་བའི་གཞེན་རིགརྗེས་དཔག་
ཚད་མ་ཡིན་པའི་མཚན་ཉིད་ཟེར་ན། རི་བོང་རྭ་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། མ་གྲུབ་ན། དེ་ཆོས་ཅན། རྗེས་དཔག་ཚད་མ་ཡིན་པར་ཐལ། རྗེས་དཔག་
རྗེས་སུ་དཔག་པའི་ཚད་མ་ཡིན་པའི་ཕྱིར། མ་ཁྱབ་ན། ཁྱབ་པ་ཡོད་དེ། རྗེས་དཔག་དང་།
རྗེས་སུ་དཔག་པའི་ཚད་མ་དང་། རང་དོན་རྗེས་དཔག་གསུམ་དོན་གཅིག་ཡིན་པའི་ཕྱིར།
ཞར་ལ་རྟག་འཛིན་སེམས་བཤད་པ། ཞར་ལ་རྟག་འཛིན་སེམས་བཤད་པ་ལ།
མཚན་ཉིད་དབྱེ་བ་གཉིས་ལས། དང་པོ་ནི། རང་ཉིད་སྒྲ་བྱས་པ་དང་། བྱས་ན་མི་རྟག་པའི་
ཁྱབ་པ་གང་རུང་ལ་མི་སླུ་བ་ཡང་ཡིན། རང་གི་རྒྱུ་རྐྱེན་བྱས་པ་ལ་བརྟེན་ནས་བྱུང་བའི་བྱས་
པའི་རྟགས་ཀྱིས་སྒྲ་མི་རྟག་རྟོགས་ཀྱི་རྗེས་དཔག་གི་རྒྱུ་ཡང་ཡིན་པའི་གཞི་མཐུན་པར་གྱུར་
པའི་བྱས་པའི་རྟགས་ཀྱིས་སྒྲ་མི་རྟག་བར་སྒྲུབ་པའི་ཕྱི་རྒོལ་ཡང་དག་གི་རྒྱུད་ཀྱི་རིག་པ་དེ།
རང་ཉིད་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟག་འཛིན་སེམས་ཀྱི་མཚན་ཉིད།
223



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
གཉིས་པ་ནི། དེ་ལ་དབྱེ་ན། སྒྲ་བྱས་པར་འཇལ་བའི་བྱས་པའི་རྟགས་ཀྱིས་སྒྲ་མི་
རྟག་པར་སྒྲུབ་པའི་རྟག་འཛིན་སེམས་དང་། བྱས་ན་མི་རྟག་པས་ཁྱབ་པ་འཇལ་བའི་རྟག་
འཛིན་སེམས་གཉིས་ཡོད། མཚན་ཉིད་རིམ་པ་ལྟར། རང་ཉིད་སྒྲ་བྱས་པ་ལ་མི་སླུ་བ་ཡང་ཡིན།
རང་གི་རྒྱུ་རྐྱེན་བྱས་པ་ལ་བརྟེན་ནས་བྱུང་བའི་བྱས་པའི་རྟགས་ཀྱིས་སྒྲ་མི་རྟག་པར་རྟོགས་
པའི་རྗེས་དཔག་གི་རྒྱུ་ཡང་ཡིན་པའི་གཞི་མཐུན་པར་གྱུར་པའི་བྱས་པའི་རྟགས་ཀྱིས་སྒྲ་མི་
རྟག་པར་སྒྲུབ་པའི་ཕྱི་རྒོལ་ཡང་དག་གི་རྒྱུད་ཀྱི་རིག་པ་དང་པོའི་མཚན་ཉིད། རང་ཉིད་
བྱས་ན་མི་རྟག་པས་ཁྱབ་པ་ལ་མི་སླུ་བ་ཡང་ཡིན། རང་གིས་རྒྱུ་རྐྱེན་བྱས་པ་ལ་བརྟེན་ནས་
བྱུང་བའི་བྱས་པའི་རྟགས་ཀྱིས་སྒྲ་མི་རྟག་པར་རྟོགས་པའི་རྗེས་དཔག་གི་རྒྱུ་ཡང་ཡིན་པའི་
གཞི་མཐུན་པར་གྱུར་པའི་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་
གི་རྒྱུད་ཀྱི་རིག་པ་གཉིས་པའི་མཚན་ཉིད། དང་པོ་ལ་དབྱེ་ན། སྒྲ་བྱས་པར་འཇལ་བའི་
བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟག་འཛིན་སེམས་སུ་གྱུར་པའི་མངོན་སུམ།
རྗེས་དཔགདཔྱད་ཤེས་དང་གསུམ་ལས། དང་པོ་ནི། བྱས་པའི་རྟགས་ཀྱིས་སྒྲ་མི་རྟག་པར་
སྒྲུབ་པའི་ཕྱི་རྒོལ་ཡང་དག་གི་རྒྱུད་ཀྱི་སྒྲ་བྱས་པར་འཇལ་བའི་མངོན་སུམ་ལྟ་བུའོ། །
གཉིས་པ་ནི། དེའི་རྒྱུད་ཀྱི་སྒྲ་བྱས་པར་འཇལ་བའི་རྗེས་དཔག་ལྟ་བུའོ། །གསུམ་པ་ནི།
དེའི་རྒྱུད་ཀྱི་སྒྲ་བྱས་པར་འཇལ་བའི་རྗེས་དཔག་སྐད་ཅིག་གཉིས་པ་ལ་སོགས་པ་ལྟ་བུའོ། །
གཉིས་པ་ལ་ཡང་། བྱས་ན་མི་རྟག་པས་ཁྱབ་པ་འཇལ་བའི་བྱས་རྟགས་ཀྱིས་སྒྲ་མི་
རྟག་པར་སྒྲུབ་པའི་རྟག་འཛིན་སེམས་སུ་གྱུར་པའི་མངོན་སུམ་རྗེས་དཔགདཔྱད་ཤེས་དང་
གསུམ་ལས། དང་པོ་ནི། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་
གི་རྒྱུད་ཀྱི་བྱས་ན་མི་རྟག་པས་ཁྱབ་པ་འཇལ་བའི་མངོན་སུམ་ལྟ་བུའོ། །གཉིས་པ་ནི། དེའི་
224



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
རྒྱུད་ཀྱི་བྱས་ན་མི་རྟག་པས་ཁྱབ་པ་འཇལ་བའི་རྗེས་དཔག་ལྟ་བུའོ། །གསུམ་པ་ནི། དེའི་
རྒྱུད་ཀྱི་བྱས་ན་མི་རྟག་པས་ཁྱབ་པ་འཇལ་བའི་རྗེས་དཔག་སྐད་ཅིག་གཉིས་པ་ལ་སོགས་
པ་ལྟ་བུའོ། །ཡང་ཚད་མ་ལ་དབྱེ་ན། རང་ལས་དེས་དང་གཞན་ལས་ངེས་ཀྱི་ཚད་མ་གཉིས།
དེ་གཉིས་སོ་སོའི་མཚན་ཉིད་དང་། དབྱེ་བ་གཉིས་ལས། དང་པོ་ལ། ཁ་ཅིགརང་ཉིད་ཚད་
མ་ཡིན་པ་རང་ཉིད་ཀྱིས་ངེས་པའི་གསར་དུ་མི་སླུ་བའི་རིག་པ། རང་ཉིད་རང་ལས་ངེས་ཀྱི་
ཚད་མ་ཡིན་པའི་མཚན་ཉིད་ཟེར་ན། རང་ལས་ངེས་ཀྱི་ཚད་མ་ཡིན་ན། རང་ཉིད་ཚད་མ་
ཡིན་པ་རང་ཉིད་ཀྱིས་ངེས་པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་ན། དེ་
ཡིན་ན། ཁྱོད་ཀྱིས་ཁྱོད་ངེས་པས་ཁྱབ་པར་ཐལ། འདོད་པའི་ཕྱིར། འདོད་ན། དེ་ཡིན་ན།
ཁྱོད་ཀྱིས་ཁྱོད་རྟོགས་པས་ཁྱབ་པར་ཐལ། འདོད་པའི་ཕྱིར། དོད་ན། གཟུགས་འཛིན་
དབང་མངོན་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། ཁྱོད་
ཀྱིས་གཟུགས་འཛིན་དབང་མངོན་མ་རྟོགས་པར་ཐལ། ཁྱོད་ཀྱིས་གཟུགས་འཛིན་དབང་
མངོན་དང་། གཟུགས་གཉིས་ཀྱི་ནང་ནས་གཟུགས་ཁོ་ན་རྟོགས་པའི་ཕྱིར་ཏེ། ཁྱོད་དེ་
གཉིས་ཀྱི་ནང་ནས་གཟུགས་ཁོ་ནའི་ཡུལ་ཅན་དུ་ངེས་པའི་ཕྱིར། །
ཡང་ཁ་ཅིགརང་ལས་ངེས་ཀྱི་ཚད་མ་ཡིན་ན། རང་ཉིད་ཚད་མ་ཡིན་པར་རང་ཉམས་
སུ་མྱོང་བའི་རང་རིག་མངོན་སུམ་གྱིས་ངེས་པས་ཁྱབ་ཟེར་ན། སྔོན་འཛིན་དབང་མངོན་
ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་གྲུབ་སྟེ། རང་ལས་ངེས་ཀྱི་ཚད་མ་དང་།
གཞན་ལས་ངེས་ཀྱི་ཚད་མ་གང་རུང་གང་ཞིགཕྱི་མ་མ་ཡིན་པའི་ཕྱིར། དང་པོ་གྲུབ་སྟེ། ཚད་
མ་ཡིན་པའི་ཕྱིར། གཉིས་པ་གྲུབ་སྟེ། གཟུགས་འཛིན་དབང་མངོན་གཞན་ལས་ངེས་ཀྱི་
ཚད་མ་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རང་ལས་ངེས་ཀྱི་ཚད་མ་
225



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཡིན་པའི་ཕྱིར། མ་གྲུབ་ན། གཟུགས་ཆོས་ཅན། ཁྱོད་འཛིན་པའི་དབང་མངོན་རང་ལས་
ངེས་ཀྱི་ཚད་མ་ཡིན་པར་ཐལ། ཁྱོད་བེམ་པོ་ཡིན་པའི་ཕྱིར། བྱས་པ་ལ་ཁོ་ན་རེ། དོན་ལ་
མེའི་ཁ་དོག་ཡིན་ཞིང་མེའི་ཁ་དོག་ཡིན་མིན་ལ་ཐེ་ཚོམ་ཟ་དུས་ཀྱི་རྒྱང་རིང་པོའི་ཁ་དོག་
དམར་ལམ་པོ་ཆོས་ཅན། ཁྱོད་འཛིན་པའི་དབང་མངོན་རང་ལས་ངེས་ཀྱི་ཚད་མ་ཡིན་པར་ཐལ།
ཁྱོད་བེམ་པོ་ཡིན་པའི་ཕྱིར། ཟེར་ན། ཆོས་ཅན་སྐྱོན་ཅན་ཡིན་ཞིང་། འདོད་མི་ནུས་ཏེ།
གཞན་ལས་ངེས་ཀྱི་ཚད་མ་ཡིན་པའི་ཕྱིར་ཏེ། དེའི་མཚན་གཞི་གཅིག་ཡོད་པའི་ཕྱིར། །
རྩ་བར་འདོད་ན། སྔོན་འཛིན་དབང་མངོན་ཉམས་སུ་མྱོང་བའི་རང་རིག་མངོན་སུམ་དེས།
སྔོན་འཛིན་དབང་མངོན་ཚད་མ་ཡིན་པ་རྟོགས་པར་ཐལ། དེས་དེ་ཚད་མ་ཡིན་པར་ངེས་
པའི་ཕྱིར། རྟགས་ཁས། འདོད་མི་ནུས་ཏེ། དེས་དེ་ཤེས་པ་ཡིན་པར་རྟོགས་ཀྱང་། དེས་དེ་
ཚད་མ་ཡིན་པར་མ་རྟོགས་པའི་ཁྱད་པར་འཐད་པའི་ཕྱིར། ཁོ་ན་རེ། སྔོན་འཛིན་དབང་
མངོན་ཉམས་སུ་མྱོང་བའི་རང་རིག་མངོན་སུམ་དེས། སྔོན་འཛིན་དབང་མངོན་ཚད་མ་ཡིན་
པར་རྟོགས་པར་ཐལ། དེས་མངོན་འཛིན་དབང་མངོན་ཚད་མ་ཡིན་པར་བཟུང་བའི་ཕྱིར་
ཟེར་ན། མ་ཁྱབ། རྟགས་གྲུབ་སྟེ། དེས་སྔོན་འཛིན་དབང་མངོན་ཚད་མ་ཡིན་པར་བཟུང་ཡང་།
དེ་ཚད་མ་ཡིན་པར་མ་རྟོགས་པས། མ་བཟུང་བ་དང་འདྲ་བར་ཁས་ལེན་པའི་ཕྱིར། །
གཞན་ཡང་། སྔོན་འཛིན་དབང་མངོན་ཉམས་སུ་མྱོང་བའི་རང་རིག་མངོན་སུམ་དེ།
སྔོན་འཛིན་དབང་མངོན་ཚད་མ་ཡིན་པར་མ་རྟོགས་པར་ཐལ། དེས་སྔོན་འཛིན་དབང་
མངོན་གྱི་ངོ་བོ་དང་སྔོན་འཛིན་དབང་མངོན་ཤེས་པ་ཡིན་པ་རྟོགས་ནུས་ཤིང་། སྔོན་འཛིན་
དབང་མངོན་ཚད་མ་ཡིན་པ་དེ་རང་ལས་ཕྱིས་འབྱུང་གི་ཐ་སྙད་པའི་ཚད་མ་གཞན་ལ་
བརྟེན་ནས་ངེས་དགོས་པའི་ཕྱིར། རང་ལུགས་ནི། སྤྱི་དོན་རིག་རྒྱན་ལས། ཚད་མ་གང་
226



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
ཞིགརང་གི་གཞལ་བྱའི་བདག་ཉིད་ཡུལ་སྟེང་དུ་གནས་པ་མེད་ན། རང་ཉིད་མི་འབྱུང་བ་ལ་
རང་སྟོབས་ཀྱིས་ངེས་པ་འདྲེན་ནུས་པ། རང་ལས་ངེས་ཀྱི་ཚད་མའི་མཚན་ཉིད། ཚད་མ་
གང་ཞིགརང་གི་གཞལ་བྱའི་བདག་ཉིད་ཡུལ་སྟེང་དུ་གནས་པ་མེད་ན། རང་ཉིད་མི་འབྱུང་
བ་ལ་གཞན་སྟོབས་ཀྱིས་དེས་གཉིས་པ་འདྲེན་དགོས་པ་དེ། གཞན་ལས་ངེས་ཀྱི་ཚད་མའི་
མཚན་ཉིད། ཅེས་གསུངས་པ་ལྟར་འཇོག་རིག་པ་ཡིན་ནོ། །
གཉིས་པ་དབྱེ་བ་བཤད་པ་ལ། ཁ་ཅིགརང་ལས་ངེས་དང༌། གཞན་ལས་ངེས་ཀྱི་
ཚད་མ་གཉིས་ཀ་ལ། མངོན་སུམ་དང་། རྗེས་སུ་དཔག་པའི་ཚད་མ་གཉིས་ཡོད་ཟེར་ན་དེ་
མི་འཐད་དེ། རང་ལས་ངེས་ཀྱི་ཚད་མ་ལ་དེ་གཉིས་ཡོད་ཀྱང་། གཞན་ལས་ངེས་ཀྱི་ཚད་མ་
ཡིན་ན། མངོན་སུམ་གྱི་ཚད་མ་ཡིན་དགོས་པའི་ཕྱིར། གཞན་ཡང་། དེ་མི་འཐད་དེ།
མངོན་སུམ་གྱི་ཚད་མ་ལ་དེ་གཉིས་ཀ་ཡོད་ཀྱང་། རྗེས་དཔག་ཡིན་ན། རང་ལས་ངེས་ཀྱི་
ཚད་མ་ཡིན་དགོས་པའི་ཕྱིར། ཡང་ཁ་ཅིགདོན་ལ་མེའི་ཁ་དོག་ཡིན་ཞིང་། རྟོག་པས་མེའི་
ཁ་དོག་ཡིན་མིན་ཐེ་ཚོམ་ཟ་དུས་ཀྱི་རྒྱང་རིང་པོའི་ཁ་དོག་དམར་ལམ་པ་འཛིན་པའི་དབང་
མངོན་དེ། གཞན་ལས་ངེས་ཀྱི་ཚད་མ་ཡིན་ཟེར་བ་མི་འཐད་དེ། དོན་ལ་མེའི་ཁ་དོག་ཡིན་ཞིང་།
རྟོག་པས་མེའི་ཁ་དོག་ཡིན་མིན་ཐེ་ཚོམ་ཟ་དུས་མེད་པའི་ཕྱིར། དེར་ཐལ། རྟོག་པས་མེའི་
ཁ་དོག་ཡིན་མིན་ཐེ་ཚོམ་ཟ་བ་མེད་པའི་ཕྱིར་ཏེ། མེའི་ཁ་དོག་ཡིན་ན། རྟོག་པས་མེའི་ཁ་
དོག་ཏུ་རྟོགས་པས་ཁྱབ་པའི་ཕྱིར། །
རང་ལུགས་ནི། རང་ལས་ངེས་ཀྱི་ཚད་མ་ལ་དབྱེ་ན། དོན་བྱེད་སྣང་ཅན་གྱི་དབང་
མངོན་གྱི་ཚད་མ། དོན་གོམས་པ་ཅན་གྱི་དབང་མངོན་གྱི་ཚད་མ། རང་རིག་མངོན་སུམ་གྱི་
ཚད་མ། རྣལ་འབྱོར་མངོན་སུམ་གྱི་ཚད་མ། རྗེས་སུ་དཔག་པའི་ཚད་མ་དང་ལྔ་ཡོད་ཅིང་།
227



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དེ་ལྔ་པོ་གང་རུང་ཡིན་ན། རང་ལས་ངེས་ཀྱི་ཚད་མ་ཡིན་པས་ཁྱབ་བོ། །མཚན་གཞི་རིམ་པ་ལྟར།
དང་པོ་ནི། མེས་བུས་ཤིང་བསྲེག་པའི་དོན་བྱེད་ནུས་པར་འཛིན་པའི་དབང་མངོན་ལྟ་བུ།
གཉིས་པ་ནི། བུའི་རྒྱུད་ཀྱི་ཕའི་གཟུགས་འཛིན་པའི་དབང་མངོན་ལྟ་བུ། གསུམ་པ་ནི།
མིག་ཤེས་ཉམས་སུ་མྱོང་བའི་རང་རིག་མངོན་སུམ་ལྟ་བུ། བཞི་པ་ནི། གཞན་རིག་གི་ཡིད་
ཤེས་སུ་གྱུར་པའི་རྣམ་མཁྱེན་ལྟ་བུ། ལྔ་པ་ནི། སྒྲ་མི་རྟག་རྟོགས་ཀྱི་རྗེས་དཔག་ལྟ་བུ།
གཞན་ལས་ངེས་ཀྱི་ཚད་མ་ལ་སྒྲ་བརྗོད་རིགས་ཀྱི་སྒོ་ནས་དབྱེ་ན། མངོན་སུམ་དང་པོ་ལ།
མངོན་སུམ་ཡིད་མ་གཏད། མངོན་སུམ་འཁྲུལ་རྒྱུ་ཅན་དང་གསུམ་ཡོད། མཚན་གཞི་རིམ་
པ་ལྟར། དང་པོ་ནི། སྔར་ཨུཏྤ་ལ་མཐོང་མ་མྱོང་བའི་གང་ཟག་གི་རྒྱུད་ཀྱི་ཨུཏྤ་ལའི་ཁ་དོག་
འཛིན་པའི་དབང་མངོན་ལྟ་བུའོ། །གཉིས་པ་ནི། ཡིད་གཟུགས་མཛེས་པ་ལ་ལྷག་པར་
ཆགས་བཞིན་པའི་སྐྱེས་བུའི་རྒྱུད་ཀྱི་སྒྲ་འཛིན་དབང་མངོན་ལྟ་བུའོ། །
གསུམ་པ་ནི། སྨིག་རྒྱུ་ལ་ཆུར་འཛིན་པའི་སྒྲོ་འདོགས་དངོས་སུ་སྐྱེད་པར་བྱེད་པའི་
སྨིག་རྒྱུའི་ཁ་དོག་འཛིན་པའི་དབང་མངོན་ལྟ་བུའོ། །ཡང་དེ་ལ་སྒྲས་བརྗོད་རིགས་ཀྱི་སྒོ་
ནས་དབྱེ་ན། སྣང་བ་རང་ལས་ངེས་ཤིང་། བདེན་པ་གཞན་ལས་ངེས་ཀྱི་ཚད་མ་སྤྱི་རང་
ལས་ངེས་ཤིང་། ཁྱད་པར་གཞན་ལས་ངེས་ཀྱི་ཚད་མ། སྣང་བ་ཉིད་ཀྱང་གཞན་ལས་ངེས་
ཀྱི་ཚད་མར་སོང་བ་དང་གསུམ་ལས། དང་པོ་ནི། དོན་ལ་མེའི་ཁ་དོག་ཡིན་ཞིང་། མེའི་ཁ་
དོག་ཡིན་མིན་ཐེ་ཚོམ་ཟ་དུས་ཀྱི་རྒྱང་རིང་པོའི་ཁ་དོག་དམར་ལམ་པ་འཛིན་པའི་དབང་
མངོན་ལྟ་བུ། གཉིས་པ་ནི། དོན་ལ་ཤ་བ་ཡིན་ཞིང་། ཤ་བ་ཡིན་མིན་ཐེ་ཚོམ་ཟ་དུས་ཀྱི་
ཡལ་ཀ་ལོ་འདབ་དང་བཅས་པའི་ཤིང་འཛིན་དབང་མངོན་ལྟ་བུ། གསུམ་པ་ནི། ཁོ་བོས་
སྔོན་པོ་མཐོང་ངམ་མ་མཐོང་སྙམ་པའི་ཐེ་ཚོམ་འདྲེན་པར་བྱེད་པའི་སྔོན་འཛིན་དབང་
228



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
མངོན་ལྟ་བུའོ། །དེ་རྣམས་ལ་དངོས་བཏགས་ཀྱི་ཁྱད་པར་ཡོད་དེ། དང་པོ་གཉིས་གཞན་
ལས་ངེས་ཀྱི་ཚད་མ་དངོས་གནས་དང་། ཕྱི་མ་དེ་བཏགས་པ་དང་། དེའི་ནང་ནས་ཀྱང་།
དང་པོ་དེ་དོན་ལ་མེའི་ཁ་དོག་ཡིན་ཞིང་། མེའི་ཁ་དོག་ཡིན་མིན་ཐེ་ཚོམ་ཟ་དུས་ཀྱི་རྒྱང་རིང་
པོའི་ཁ་དོག་དམར་ལམ་པ་ལ་རང་ལས་ངེས་དང་། དེ་ལ་རང་ལས་ངེས་ཀྱི་ཚད་མ་གཉིས་
ཀ་ཡིན། དེ་དེ་འདྲའི་ཁ་དོག་དམར་ལམ་པ་མེའི་ཁ་དོག་ཡིན་པ་ལ་གཞན་ལས་ངེས་དང་།
དེ་ལ་གཞན་ལ་ངེས་ཀྱི་ཚད་མ་གཉིས་ཀ་ཡིན་ཀྱང་། དེ་ལ་ཚད་མ་མ་ཡིན་པའི་ཕྱིར།
མདོར་ན། གཞན་ལས་ངེས་ཀྱི་ཚད་མ་ཡིན་ན། ཚད་མ་ཡིན་པས་ཁྱབ་ཀྱང་། ཆོས་དེ་ལ་
གཞན་ལས་ངེས་ཀྱི་ཚད་མ་ཡིན་ན། ཆོས་དེ་ལ་ཚད་མ་མ་ཡིན་པས་ཁྱབ་སྟེ། ཆོས་དེ་ལ་
ཚད་མ་ཡིན་ན། ཆོས་དེ་ལ་རང་ལས་ངེས་ཀྱི་ཚད་མ་ཡིན་པས་ཁྱབ་པའི་ཕྱིར་རོ། །
ཡང་ཚད་མ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། སྐྱེས་བུ་ཚད་མ། ངག་ཚད་མ།
ཤེས་པ་ཚད་མ་དང་གསུམ་ཡོད་དེ། དང་པོ་ནི། བསྟོན་པ་སངས་རྒྱས་ལྟ་བུ། གཉིས་པ་ནི།
བདེན་བཞིའི་ཆོས་འཁོར་ལྟ་བུ། གསུམ་པ་ནི། མངོན་སུམ་དང་རྗེས་དཔག་ལྟ་བུའོ། །
གྲངས་ངེས་ནི། ཚད་མ་ལ། མངོན་སུམ་གྱི་ཚད་མ་དང་། རྗེས་སུ་དཔག་པའི་ཚད་མ་
གཉིས་སུ་དབྱེར་ཡོད་ཅིང་། དེ་ལས་མང་བ་མི་དགོས་ཤིང་། ཉུང་ན་མི་དུས་པ་ནི། ཚད་མ་
ལ་དེ་གཉིས་སུ་གྲངས་ངེས་པའི་དོན་ཡིན་ཏེ། ཚད་མ་ལ་དེ་གཉིས་སུ་གྲངས་ངེས་པའི་ཕྱིར།
མ་གྲུབ་ན། དེར་ཐལ། གཞལ་བྱ་ལ་རང་མཚན་དང་སྤྱི་མཚན་གཉིས་སུ་གྲངས་པའི་ཕྱིར།
རྫས་ཀྱི་ཁྱད་པར་ནི། མངོན་རྗེས་གཉིས་རྫས་གཅིག་ཡིན་ཏེ། མངོན་སུམ་རྗེས་དཔག་དང་
རྫས་གཅིག་ཡིན་པའི་ཕྱིར། མ་གྲུབ་ན། མངོན་སུམ་ཆོས་ཅན། རྗེས་དཔག་དང་རྫས་
གཅིག་ཡིན་པར་ཐལ། རྗེས་དཔག་ཉམས་སུ་མྱོང་བའི་རང་རིག་མངོན་སུམ་དང་རྫས་
229



)
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
གཅིག་ཡིན་པའི་ཕྱིར། མ་ཁྱབ་ན། རྗེས་དཔག་ཆོས་ཅན། ཁྱོད་ཉམས་སུ་མྱོང་བའི་རང་
རིག་མངོན་སུམ་དང་རྫས་གཅིག་ཡིན་ན། ཁྱོད་དང་རྫས་གཅིག་ཡིན་དགོས་པར་ཐལ།
ཁྱོད་དང་ཁྱོད་ཉམས་སུ་མྱོང་བའི་རང་རིག་མངོན་སུམ་གཉིས་ཡུལ་དུས་རང་བཞིན་གང་ལ་
ལྟོས་ཀྱང་གྲུབ་བདེ་རྫས་གཅིག་ཡིན་པའི་ཕྱིར། ཁྱོད་ཤེས་པ་ཡིན་པའི་ཕྱིར། གོང་དུ་མ་
གྲུབ་ན། མངོན་སུམ་ཆོས་ཅན། ཁྱོད་རྗེས་དཔག་ཉམས་སུ་མྱོང་བའི་རང་རིག་མངོན་སུམ་
དང་རྫས་གཅིག་ཡིན་པར་ཐལ། ཁྱོད་དངོས་པོ་ཡིན་པ་གང་ཞིགརྗེས་དཔག་ཉམས་སུ་མྱོང་
བའི་རང་རིག་མངོན་སུམ་དེ་ཁྱོད་ཀྱི་བྱེ་བྲག་ཡིན་པའི་ཕྱིར། རིགས་པ་འདི་ལ་བརྟེན་ནས་
རྟོག་པ་དང་རྟོག་མེད་ཀྱི་ཤེས་པ་གཉིས་རྫས་གཅིགའཁྲུལ་ཤེས་དང་། མ་འཁྲུལ་བའི་ཤེས་
པ་གཉིས་རྫས་གཅིགདབང་ཤེས་དང་། ཡིད་ཤེས་གཉིས་རྫས་གཅིག་སེམས་དང་། སེམས་
བྱུང་གཉིས་རྫས་གཅིགཚད་མ་དང་། ཚད་མིན་གྱི་ཤེས་པ་གཉིས་རྫས་གཅིག་ཏུ་གྲུབ་བོ། །
ཁ་ཅིག་ན་རེ། རྟོག་པའི་རྫས་དང་བྲལ་བ། རྟོག་བྲལ་གྱི་མཚན་ཉིད་ཟེར་ན། རྟོག་
པ་ཉམས་སུ་མྱོང་བའི་རང་རིག་མངོན་སུམ་ཆོས་ཅན། རྟོག་པའི་རྫས་དང་བྲལ་བ་ཡིན་
པར་ཐལ། རྟོག་བྲལ་ཡིན་པའི་ཕྱིར་ཏེ། མངོན་སུམ་ཡིན་པའི་ཕྱིར། རྩ་བར་འདོད་ན། དེ་
ཆོས་ཅན། རྟོག་པའི་རྫས་དང་བྲལ་བ་མ་ཡིན་པར་ཐལ། རྟོག་པ་དང་ཡུལ་དུས་རང་བཞིན་
གང་ལ་ལྟོས་ཏེ་གྲུབ་བདེ་རྫས་གཅིག་ཡིན་པའི་ཕྱིར། མ་གྲུབ་ན། རྟོག་པ་ཆོས་ཅན། ཁྱོད་
ཉམས་སུ་མྱོང་བའི་རང་རིག་མངོན་སུམ་ཁྱོད་དང་ཡུལ་དུས་རང་བཞིན་གང་ལ་ལྟོས་ཏེ་
གྲུབ་བདེ་རྫས་གཅིག་ཡིན་པར་ཐལ། ཁྱོད་ཤེས་པ་ཡིན་པའི་ཕྱིར། བྱས་པ་ལ་ཁོ་ན་རེ། དེ་
འདྲའི་མངོན་སུམ་ཆོས་ཅན། རྟོག་པའི་རྫ་ས་མ་ཡིན་པར་ཐལ། རྟོག་མེད་ཀྱི་ཤེས་པའི་རྫས་
ཡིན་པའི་ཕྱིར་ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། རྟོག་མེད་ཀྱི་ཤེས་པའི་
23O



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
བྱེ་བྲག་ཡིན་པའི་ཕྱིར། དེས་ན། སྒྲ་དོན་འདྲེས་རུང་དུ་འཛིན་པའི་ཞེན་རིག་དང་བྲལ་བ་དེ།
རྟོག་བྲལ་གྱི་མཚན་ཉིད། བྱས་པ་ལ་ཁོ་ན་རེ། མངོན་སུམ་ཡིན་ན། རྟོག་པ་དང་བྲལ་ཞིང་
མ་འཁྲུལ་བའི་རིག་པ་ཡིན་པས་ཁྱབ་པར་ཐལ། རྟོག་པ་དང་བྲལ་ཞིང་མ་འཁྲུལ་བའི་རིག་པ།
བློ་མངོན་སུམ་པའི་མཚན་ཉིད་ཡིན་པའི་ཕྱིར། འདོད་བྱས་པ་ལ། ཟླ་གཅིག་ཟླ་གཉིས་སུ་
སྣང་བའི་དབང་ཤེས་ཆོས་ཅན། མ་འཁྲུལ་བའི་རིག་པ་ཡིན་པར་ཐལ། བློ་མངོན་སུམ་པ་
ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། མངོན་སུམ་ལྟར་སྣང་ཡིན་པའི་ཕྱིར་
ཟེར་ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། མེད་པ་གསལ་སྣང་ཅན་གྱི་ཤེས་པ་
ཡིན་པའི་ཕྱིར་ཏེ། རྟོག་མེད་ལོག་ཤེས་ཡིན་པའི་ཕྱིར། བྱས་པ་ལ་ཁོ་ན་རེ། ཟླ་གཅིག་ཟླ་
གཉིས་སུ་སྣང་བའི་དབང་ཤེས་མེད་པ་ཆོས་ཅན། ཤེས་པ་ཡིན་པར་ཐལ། གསལ་སྣང་
ཅན་གྱི་ཤེས་པ་ཡིན་པའི་ཕྱིར་ཟེར་ན། འོ་ན་ཁོ་རང་ལ། བུམ་པ་སྔར་མེད་པ་ཆོས་ཅན།
དངོས་པོ་ཡིན་པར་ཐལ། གསར་སྐྱེས་ཡིན་པའི་ཕྱིར། རྩོད་གཞི་སྐྱོན་ཅན་གྱི་ལན་འདེབས་
སོ་ཞེ་ན། སྔ་མ་ལ་ཡང་མཚུངས་པ་ཡིན་ནོ། །མ་གྲུབ་ན། བུམ་པ་ཆོས་ཅན། སྔར་མེད་
གསར་སྐྱེས་ཡིན་པར་ཐལ། གསར་སྐྱེས་ཡིན་པའི་ཕྱིར་ཏེ། དངོས་པོ་ཡིན་པའི་ཕྱིར། ཡང་
ཁ་ཅིགཟླ་གཅིག་ཟླ་གཉིས་སུ་སྣང་བའི་དབང་ཤེས་ཆོས་ཅན། མེད་པ་ཁྱོད་ལ་སྣང་བར་ཐལ།
ཁྱོད་མེད་པ་གསལ་སྣང་ཅན་གྱི་ཤེས་པ་ཡིན་པའི་ཕྱིར་ཟེར་ན་མ་ཁྱབ་སྟེ། ཟླ་གཅིག་ཟླ་
གཉིས་མེད་བཞིན་དུ། ཁྱོད་ལ་ཟླ་གཅིག་ཟླ་གཉིས་སུ་སྣང་བས་ན། མེད་པ་གསལ་སྣང་
ཅན་དུ་འཇོག་པའི་ཕྱིར། བྱས་པ་ལ་ཁོ་ན་རེ། དེ་ལ་ཟླ་གཅིག་སྣང་བར་ཐལ། དེ་ལ་ཟླ་
གཅིག་ཟླ་གཉིས་སུ་སྣང་བའི་ཕྱིར་ཟེར་ན། འདོད་པ་ཡིན་ནོ། །ཡང་དེ་ལ་ཟླ་གཉིས་སྣང་
བར་ཐལ། དེ་ལ་ཟླ་གཅིག་ཟླ་གཉིས་སུ་སྣང་བའི་ཕྱིར་ན་མ་ཁྱབ་བོ། །
231



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
གཉིས་པ་ཚད་མིན་གྱི་ཤེས་པ་འཆད་པ་ལ། མཚན་ཉིད་དབྱེ་བ་གཉིས། དང་པོ་ལ།
ཁ་ཅིག་ན་རེ། རང་གི་ཞེན་ཡུལ་ལ་འཁྲུལ་པའི་རིག་པ། ཚད་མིན་གྱི་ཤེས་པའི་མཚན་ཉིད་
ཟེར་ན། མངོན་སུམ་སྐད་ཅིག་གཉིས་པ་ཆོས་ཅན། རང་གི་ཞེན་ཡུལ་ལ་འཁྲུལ་པའི་རིག་
པ་ཡིན་པར་ཐལ། ཚད་མིན་གྱི་ཤེས་པ་ཡིན་པའི་ཕྱིར་ཏེ། དཔྱད་ཤེས་ཡིན་པའི་ཕྱིར། མ་
གྲུབ་ན། དེ་དེར་ཐལ། མངོན་སུམ་སྐད་ཅིག་དང་པོ་ཚད་མ་དང་། མངོན་སུམ་སྐད་ཅིག་
གཉིས་པ་དཔྱད་ཤེས་ཡིན་པའི་ཁྱད་པར་འཐད་པའི་ཕྱིར། རྩ་བར་འདོད་ན། མངོན་སུམ་
སྐད་ཅིག་གཉིས་པ་ཆོས་ཅན། ལོག་ཤེས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ།
གཞི་གྲུབ་ན། མངོན་སུམ་སྐད་ཅིག་གཉིས་པས་རྟོགས་པས་ཁྱབ་པའི་ཕྱིར་ཏེ། གཞི་གྲུབ་ན།
རྣམ་མཁྱེན་གྱིས་རྟོགས་པས་ཁྱབ་པའི་ཕྱིར། རང་ལུགས་ལ། གསར་དུ་མི་སླུ་བ་མ་ཡིན་
པའི་རིག་པ། ཚད་མིན་གྱི་བློའི་མཚན་ཉིད། གཉིས་པ་ནི། ཚད་མིན་གྱི་ཤེས་པ་ལ་དབྱེ་ན།
དཔྱད་ཤེས། ཡིད་དཔྱོད། སྣང་ལ་མ་ངེས། ཐེ་ཚོམ། ལོག་ཤེས་དང་ལྔ་རྣམས་སུ་ཡོད། དང་
པོ་ནི། རྟོགས་ཟིན་རྟོགས་པའི་རིག་པ། དཔྱད་ཤེས་ཀྱི་མཚན་ཉིད། དཔྱད་ཤེས་ལ་དབྱེ་ན།
མངོན་སུམ་དཔྱད་ཤེས། རྟོག་པ་དཔྱད་ཤེས། དེ་གཉིས་གང་རུང་མ་ཡིན་པར་གྱུར་པའི་
དཔྱད་ཤེས་དང་གསུམ། དང་པོ་ལ། དབང་མངོན། ཡིད་མངོན། རང་རིག་མངོན་སུམ།
རྣལ་འབྱོར་མངོན་སུམ་དཔྱད་ཤེས། དེ་བཞི་གང་ཡང་མ་ཡིན་པའི་མངོན་སུམ་དཔྱད་ཤེས་
དང་ལྔ། མཚན་གཞི་རིམ་པ་ལྟར། དང་པོ་ནི། སྔོན་འཛིན་དབང་མངོན་སྐད་ཅིག་གཉིས་པ་
ལྟ་བུའོ། །གཉིས་པ་ནི། གཞན་སེམས་ཤེས་པའི་མངོན་ཤེས་སྐད་ཅིག་གཉིས་པ་ལྟ་བུ།
གསུམ་པ་ནི། མིག་ཤེས་སོགས་ཉམས་སུ་མྱོང་བའི་རང་རིག་མངོན་སུམ་སྐད་ཅིག་གཉིས་
པ་ལྟ་བུ། བཞི་པ་ནི། མཐོང་ལམ་བར་ཆད་མེད་ལམ་སྐད་ཅིག་གཉིས་པ་ལྟ་བུ། ལྔ་པ་ནི།
232



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
མངོན་སུམ་སྐད་ཅིག་གཉིས་པ་ལྟ་བུའོ། །
གཉིས་པ་རྟོགས་པ་དཔྱད་ཤེས་ལ་དབྱེ་ན། མངོན་སུམ་གྱིས་དྲངས་པའི་རྟོག་པ་
དཔྱད་ཤེས་དང་། རྗེས་དཔག་གིས་དྲངས་པའི་རྟོག་པ་དཔྱད་ཤེས་གཉིས། དང་པོ་ནི། སྔོན་
འཛིན་དབང་མངོན་གྱིས་དྲངས་པའི་སྔོན་པོ་ངེས་པའི་ངེས་ཤེས་དོན་མཐུན་ལྟ་བུ། གཉིས་
པ་ནི། སྒྲ་མི་རྟག་རྟོགས་ཀྱི་རྗེས་དཔག་སྐད་ཅིག་གཉིས་པ་ལྟ་བུ། བྱས་པ་ལ་ཁོ་ན་རེ།
ཡིད་དཔྱོད་སྐད་ཅིག་གཉིས་པ་ཆོས་ཅན། དཔྱད་ཤེས་ཡིན་པར་ཐལ། རྟོགས་ཟིན་རྟོགས་
པའི་རིག་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རང་གི་གཞལ་བྱ་རྟོགས་
ཟིན་རྟོགས་པའི་རིག་པ་ཡིན་པའི་ཕྱིར། མ་གྲུབ་ན། ཡིད་དཔྱོད་སྐད་ཅིག་གཉིས་པ་དེ།།
ཡིད་དཔྱོད་སྐད་ཅིག་གཉིས་པའི་གཞལ་བྱ་རྟོགས་ཟིན་རྟོགས་པའི་རིག་པ་ཡིན་པར་ཐལ།
དེས་ཡིད་དཔྱོད་སྐད་ཅིག་གཉིས་པའི་གཞལ་བྱ་རྟོགས་པ་གང་ཞིགཡིད་དཔྱོད་སྐད་ཅིག་
དང་པོས་ཀྱང་། ཡིད་དཔྱོད་སྐད་ཅིག་གཉིས་པའི་གཞལ་བྱ་རྟོགས་པའི་ཕྱིར་ཟེར་ན་མ་ཁྱབ།
རྟགས་གཉིས་ཀ་མ་གྲུབ་ཟེར་ན། ཡིད་དཔྱོད་སྐད་ཅིག་གཉིས་པའི་གཞལ་བྱ་ཆོས་ཅན།
ཡིད་དཔྱོད་སྐད་ཅིག་དང་གཉིས་གཉིས་ཀས་རྟོགས་པར་ཐལ། ཡིད་དཔྱོད་ཀྱིས་རྟོགས་
པའི་ཕྱིར་ཏེ། གཞི་གྲུབ་པའི་ཕྱིར། གོང་དུ་འདོད་ན། ཡིད་དཔྱོད་སྐད་ཅིག་གཉིས་པ་ཆོས་ཅན།
དཔྱད་ཤེས་མ་ཡིན་པར་ཐལ། རྟོགས་ཟིན་རྟོགས་པའི་རིག་པ་མ་ཡིན་པའི་ཕྱིར་ཏེ། གསར་
རྟོགས་ཀྱི་རིག་པ་ཡིན་པའི་ཕྱིར་ཏེ། ཡིད་དཔྱོད་ཡིན་པའི་ཕྱིར། བྱས་པ་ལ་ཁོ་ན་རེ། ཡུལ་
མ་རྟོགས་པའི་གང་ཟག་གིས་ཡུལ་རྟོགས་པར་ཐལ། དེའི་རྒྱུད་ཀྱི་བློས་ཡུལ་རྟོགས་པའི་ཕྱིར།
དེར་ཐལ། དེའི་རྒྱུད་ལ་ཡུལ་རྟོགས་པའི་བློ་ཡོད་པའི་ཕྱིར་ཟེར་ན་མ་ཁྱབ། མ་གྲུབ་ན།
དེར་ཐལ། དེའི་རྒྱུད་ལ་ཡུལ་རྟོགས་པའི་ཡིད་དཔྱོད་ཡོད་པའི་ཕྱིར་ཏེ། སྒྲ་མི་རྟག་པར་
233



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རྟོགས་ཁ་མའི་གང་ཟག་གི་རྒྱུད་ལ་སྒྲ་མི་རྟག་པར་རྟོགས་པའི་ཡིད་དཔྱོད་ཡོད་པའི་ཕྱིར།
དེར་ཐལ། སྒྲ་མི་རྟག་པར་རྟོགས་པའི་རྗེས་དཔག་དེ། རང་གི་དངོས་ཀྱི་ཉེར་ལེན་སྒྲ་མི་
རྟག་པར་རྟོགས་པའི་ཡིད་དཔྱོད་ལས་སྐྱེས་པའི་ཕྱིར་ཏེ། དེ་སྒྲ་མི་རྟག་པར་རྟོགས་པའི་
རྗེས་སུ་དཔག་པའི་ཚད་མ་ཡིན་པའི་ཕྱིར།
གཉིས་པ་ཡིད་དཔྱོད་ལ། མཚན་ཉིད་དང་། དབྱེ་བའོ། །དང་པོ་ནི། རང་ཡུལ་ལ་
ཞེན་པས་སླུ་བའི་ཞེན་རིག་དོན་མཐུན། ཡིད་དཔྱོད་ཀྱི་མཚན་ཉིད། དེ་ལ་དབྱེ་ན། རྒྱུ་
མཚན་མེད་པའི་ཡིད་དཔྱོད། རྒྱུ་མཚན་དང་འགལ་བའི་ཡིད་དཔྱོད། རྒྱུ་མཚན་མ་ངེས་པའི་
ཡིད་དཔྱོད། རྒྱུ་མཚན་མ་གྲུབ་པའི་ཡིད་དཔྱོད། རྒྱུ་མཚན་ཡོད་ཀྱང་གཏན་ལ་མ་ཕེབས་
པའི་ཡིད་དཔྱོད་དང་ལྔ། དང་པོ་ནི། སྒྲ་མི་རྟག་ཅེས་པའི་ངག་ཙམ་ལ་བརྟེན་ནས་སྒྲ་མི་
རྟག་པར་འཛིན་པའི་བློ་ལྟ་བུ་སྟེ། སྒྲ་མི་རྟག་ཅེས་པའི་ངག་དེས་སྒྲ་མི་རྟག་པའི་དམ་བཅའ་
བརྗོད་ཀྱི། རྒྱུ་མཚན་མ་བརྗོད་པའི་ཕྱིར། གཉིས་པ་ནི། དོན་བྱེད་ནུས་སྟོང་གི་རྟགས་ལས་
སྒྲ་མི་རྟག་པར་འཛིན་པའི་བློ་ལྟ་བུ་སྟེ། དོན་བྱེད་ནུས་སྟོང་མི་རྟག་པ་དང་འགལ་བ་ཡིན་
པའི་ཕྱིར། གསུམ་པ་ནི། གཞལ་བྱའི་རྟགས་ལས་སྒྲ་མི་རྟག་པར་འཛིན་པའི་བློ་ལྟ་བུ་སྟེ།
གཞལ་བྱ་དེ་དེ་སྒྲུབ་ཀྱི་མ་ངེས་པའི་གཏན་ཚིགས་ཡིན་པའི་ཕྱིར། བཞི་པ་ནི། མིག་ཤེས་ཀྱི་
གཟུང་བྱའི་རྟགས་ལས་སྒྲ་མི་རྟག་པར་འཛིན་པའི་བློ་ལྟ་བུ་སྟེ། མིག་ཤེས་ཀྱི་གཟུང་བྱ་དེ་དེ་
སྒྲུབ་ཀྱི་མ་གྲུབ་པའི་གཏན་ཚིགས་ཡིན་པའི་ཕྱིར། ལྔ་པ་ནི། སྒྲ་བྱས་པ་དང་། བྱས་ན་མི་
རྟག་པས་ཁྱབ་པ་ཚད་མས་མ་ངེས་པར་བྱས་རྟགས་ལས་སྒྲ་མི་རྟག་པར་འཛིན་པའི་བློ་ལྟ་
བུ་སྟེ། བྱས་པ་སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་ཀྱང་གང་ཟག་དེས་གཏན་ལ་
མ་ཕེབས་པའི་ཕྱིར།
234



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
ཁ་ཅིག་ན་རེ། མྱོང་བ་དང་རང་གི་རྟེན་རྟགས་ཡང་དག་གང་ལ་ཡང་མ་བརྟེན་པར་
རང་ཡུལ་བདེན་པ་མཐའ་གཅིག་ཏུ་གསར་དུ་ངེས་པའི་ཞེན་རིག་དེ། ཡིད་དཔྱོད་ཀྱི་མཚན་
ཉིད་ཟེར་ན། ཡིད་དཔྱོད་ཡིན་ན་མྱོང་བ་ལ་མ་བརྟེན་པས་ཁྱབ་པར་ཐལ། མཚན་ཉིད་དེ་
འཐད་པའི་ཕྱིར། འདོད་ན། མྱོང་བའི་འབྲས་བུར་གྱུར་པའི་ཡིད་དཔྱོད་ཆོས་ཅན། དེར་ཐལ།
དེའི་ཕྱིར། འདོད་མི་ནུས་ཏེ། མྱོང་བ་ལ་བརྟེན་ནས་སྐྱེས་པའི་ཕྱིར་ཏེ། མྱོང་བའི་འབྲས་བུ་
ཡིན་པའི་ཕྱིར། ཡང་བྱས་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་རྟགས་ཡང་དག་
བཀོད་པ་ལ་བརྟེན་ནས་སྐྱེས་པའི་སྒྲ་མི་རྟག་པར་རྟོགས་པའི་ཡིད་དཔྱོད་དེ་མྱོང་བ་དང་
རང་གི་རྟེན་རྟགས་ཡང་དག་གང་ལ་ཡང་མ་བརྟེན་པར་ཐལ། ཡིད་དཔྱོད་ཡིན་པའི་ཕྱིར།
ཁྱབ་པ་ཁས། འདོད་ན། དེ་ཆོས་ཅན། རང་གི་རྟེན་རྟགས་ཡང་དག་ལ་མ་བརྟེན་པར་ཐལ།
འདོད་པའི་ཕྱིར། འདོད་མི་ནུས་ཏེ། རང་གི་རྟེན་བྱས་རྟགས་ཀྱི་སྒྲ་མི་རྟག་པར་སྒྲུབ་པར་
བྱེད་པའི་རྟགས་ཡང་དག་བཀོད་པ་ལ་བརྟེན་ནས་སྐྱེས་པའི་ཡིད་དཔྱོད་ཡིན་པའི་ཕྱིར། མ་
གྲུབ་ན། དེར་ཐལ། དེ་འདྲའི་ཡིད་དཔྱོད་ཡོད་པའི་ཕྱིར་ཏེ། སྒྲ་མི་རྟག་པར་རྟོགས་ཁ་མའི་
གང་ཟག་གི་རྒྱུད་ལ། བྱས་རྟགས་ཀྱིས་སྒྲ་མི་རྟག་པར་སྒྲུབ་པར་བྱེད་པའི་རྟགས་ཡང་དག་
བཀོད་པ་ལ་བརྟེན་ནས་སྒྲ་མི་རྟག་པ་སྒྲ་ཅི་ཙམ་གྱི་སྒོ་ནས་རྟོགས་པའི་བློ་ཡོད་པ་གང་
ཞིགདེ་འདྲའི་བློ་དེ་ཡིད་དཔྱོད་ལས་གཞན་མངོན་སུམ་དང་ཚད་མ་དང་དཔྱད་ཤེས་གང་དུ་
ཡང་འཇོག་མི་རིགས་པའི་ཕྱིར་རོ། །
ཁ་ཅིག་ན་རེ། བུམ་པའི་དོན་སྤྱི་དེ་བུམ་འཛིན་རྟོག་པའི་ཡུལ་བཞི་ཀ་ཡིན་ཟེར་ན་
བུམ་པའི་དོན་སྤྱི་ཆོས་ཅན། བུམ་འཛིན་རྟོག་པའི་ཞེན་ཡུལ་ཡིན་པར་ཐལ། དེའི་ཡུལ་བཞི་
ཀ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། བུམ་འཛིན་རྟོག་པའི་གཞལ་བྱ་
235



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཡིན་པར་ཐལ། དེའི་ཞེན་ཡུལ་ཡིན་པའི་ཕྱིར། འདོད་ན། བུམ་འཛིན་རྟོག་པ་ཆོས་ཅན།
ཁྱོད་བུམ་པའི་དོན་སྤྱི་ལ་མ་འཁྲུལ་པའི་བློ་ཡིན་པར་ཐལ་ལོ། །འདོད་ན། དེ་ཆོས་ཅན།
ཁྱོད་ལ་བུམ་པའི་དོན་སྤྱི་བུམ་པར་མི་སྣང་བར་ཐལ་ལོ། །
ཁ་ཅིགབུམ་འཛིན་རྟོག་པ་དེ། བུམ་པའི་དོན་སྤྱི་བུམ་པར་འཛིན་པའི་བློ་ཡིན་ཟེར་ན།
བུམ་འཛིན་རྟོག་པ་ཆོས་ཅན། ལོག་ཤེས་ཡིན་པར་ཐལ། བུམ་པའི་དོན་སྤྱི་བུམ་པར་འཛིན་
པའི་བློ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ལོག་ཤེས་མ་ཡིན་པར་ཐལ།
བློ་དོན་མཐུན་ཡིན་པའི་ཕྱིར་ཏེ། རྟོག་པ་དོན་མཐུན་ཡིན་པའི་ཕྱིར་ཏེ། ཡིད་དཔྱོད་ཡིན་
པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་འཛིན་རྟོག་པ་ཡིད་དཔྱོད་ཡིན་པར་ཐལ།
ཁྱོད་གཞི་གྲུབ་པའི་ཕྱིར།
ཁ་ཅིག་ན་རེ། བུམ་འཛིན་རྟོག་པ་ཡིད་དཔྱོད་མ་ཡིན་ཏེ། དེར་གྱུར་པའི་ལོག་ཤེས་
ཡོད་པའི་ཕྱིར་ཏེ། བུམ་པའི་དགག་གཞི་ཆོས་ཅན་གྱི་སྟེང་གི་བུམ་འཛིན་རྟོག་པ་དེ། བུམ་
འཛིན་རྟོག་པ་ཡིན་པའི་ཕྱིར་ཟེར་ན་རྟགས་མ་གྲུབ་སྟེ། འོ་ན། བུམ་པའི་དགག་གཞི་ཆོས་
ཅན་གྱི་སྟེང་གི་བུམ་པ་ཡོད་པར་འཛིན་པའི་བློ་དེ་བུམ་པ་ཡོད་པར་འཛིན་པའི་བློ་ཡིན་པར་ཐལ།
འདོད་པའི་ཕྱིར། འདོད་མི་ནུས་ཏེ། དེ་བུམ་པ་མེད་བཞིན་དུ་བུམ་པ་ཡོད་པར་འཛིན་པའི་
ལོག་ཤེས་ཡིན་པའི་ཕྱིར། གསུམ་པ་ནི། རང་གི་འཇུག་ཡུལ་དུ་གྱུར་པའི་རང་མཚན་
གསལ་བར་སྣང་བ་ཡང་ཡིན། རང་གི་འཇུག་ཡུལ་དུ་གྱུར་པའི་རང་མཚན་ལ་ངེས་པ་
འདྲེན་མི་ནུས་པ་ཡང་ཡིན་པའི་གཞི་མཐུན་པར་གྱུར་པའི་རིག་པ། རང་ཉིད་སྣང་ལ་མ་
ངེས་ཀྱི་བློའི་མཚན་ཉིད་ཡིན་ཀྱང་། རང་ཡུལ་དུ་གྱུར་པའི་རང་མཚན་གསལ་བར་སྣང་བ་
ཡང་ཡིན། རང་ཡུལ་དུ་གྱུར་པའི་རང་མཚན་ལ་ངེས་པ་འདྲེན་མི་ནུས་པ་ཡང་ཡིན་པའི་
236



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
གཞི་མཐུན་པ། རང་ཉིད་སྣང་ལ་མ་ངེས་ཀྱི་བློའི་མཚན་ཉིད་དུ་མི་འཇོག་ཚུལ་ཤེས་པར་བྱ་སྟེ།
གངས་རི་སྔོན་པོར་སྣང་བའི་དབང་ཤེས་དེ། རང་གི་འཇུག་ཡུལ་གངས་རིའི་ཁ་དོག་དཀར་
པོ་ལ་སྔོན་པོར་སྣང་བས་ན་རང་གི་འཇུག་ཡུལ་དུ་གྱུར་པའི་རང་མཚན་གསལ་བར་མི་སྣང་ཡང་།
སྣང་ཡུལ་གང་རིའི་ཁ་དོག་དཀར་པོ་སྔོན་པོར་མེད་བཞིན་དུ་གསལ་བར་སྣང་བས་རང་
ཡུལ་རང་མཚན་གསལ་བར་སྣང་ཞིང་། དེ་ལ་ངེས་པ་འདྲེན་མི་ནུས་ཏེ། དེ་ལ་ལོག་པར་
ཞུགས་པའི་ཕྱིར་རོ། །སྣང་ལ་མ་ངེས་ཀྱི་བློའི་མཚན་གཞི་ནི། ཁོ་བོས་སྔོན་པོ་མཐོང་ངམ་
མ་མཐོང་སྙམ་དུ་ཐེ་ཚོམ་འདྲེན་པར་བྱེད་པའི་སྔོན་འཛིན་དབང་པོའི་མངོན་སུམ་དང་། སོ་
སོ་སྐྱེ་བོའི་རྒྱུད་ཀྱི་གཟུགས་སོགས་དོན་ལྔ་འཛིན་པའི་ཡིད་མངོན་དང་དེ་ཉམས་སུ་མྱོང་
བའི་རང་རིག་ལྟ་བུའོ། །བྱས་པ་ལ་ཁོ་ན་རེ། མངོན་སུམ་གྱི་ཚད་མ་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། མངོན་སུམ་གྱིས་རང་ཡུལ་ལ་ངེས་པ་འདྲེན་མི་ནུས་པའི་
ཕྱིར་ཏེ། དེ་ངེས་ཤེས་མ་ཡིན་པའི་ཕྱིར་ཟེར་ན་མ་ཁྱབ་སྟེ། མངོན་སུམ་གྱི་ཚད་མས་རང་
ཡུལ་ངེས་པར་ཐལ། མངོན་སུམ་གྱི་ཚད་མ་རང་ཡུལ་ལ་མི་སླུ་བའི་རིག་པ་ཡིན་པའི་ཕྱིར།
གོང་དུ་མ་གྲུབ་ན། མངོན་སུམ་གྱི་ཚད་མ་ཆོས་ཅན། དེས་ཤེས་མ་ཡིན་པར་ཐལ། རྟོག་པ་
མ་ཡིན་པའི་ཕྱིར། དེ་བཞིན་དུ། སྔོན་གནས་རྗེས་དྲན་གྱི་མངོན་ཤེས་ཆོས་ཅན། དྲན་ཤེས་
ཡིན་པར་ཐལ། རང་ཡུལ་དྲན་པའི་ཤེས་པ་ཡིན་པའི་ཕྱིར་ན་ཡང་མ་ཁྱབ། མ་གྲུབ་ན། དེར་ཐལ།
རང་ཡུལ་དུ་གྱུར་པའི་སྔོན་གྱི་གནས་རྗེས་སུ་དྲན་པའི་ཤེས་པ་ཡིན་པའི་ཕྱིར། འདོད་མི་
ནུས་ཏེ། རྟོག་པ་མ་ཡིན་པའི་ཕྱིར་ཏེ། མངོན་ཤེས་ཡིན་པའི་ཕྱིར། །
བཞི་པ་ལ། ཁ་ཅིགརང་ཡུལ་ལ་དོགས་པ། ཐེ་ཚོམ་གྱི་མཚན་གྱི་ཟེར་ན། རང་ཡུལ་
ལ་དོགས་པའི་གང་ཟག་ཆོས་ཅན། ཐེ་ཚོམ་ཡིན་པར་ཐལ། རང་ཡུལ་ལ་དོགས་པ་ཡིན་
237



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
པའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། དེར་ཐལ། རང་ཡུལ་ལ་དོགས་པའི་
གང་ཟག་ཡིན་པའི་ཕྱིར། མ་གྲུབ་ན། དེ་འདྲའི་གང་ཟག་ཁོ་རང་ཡིན་པར་ཐལ། དེ་འདྲའི་
གང་ཟག་ཡོད་པའི་ཕྱིར། མ་གྲུབ་ན། དེར་ཐལ། རང་ཡུལ་ལ་དོགས་པའི་ཐེ་ཚོམ་རྒྱུད་ལྡན་
གྱི་གང་ཟག་ཡོད་པའི་ཕྱིར། མ་གྲུབ་ན། རང་ཡུལ་ལ་དོགས་པའི་ཐེ་ཚོམ་ཆོས་ཅན། ཁྱོད་
རྒྱུད་ལྡན་གྱི་གང་ཟག་ཡོད་པར་ཐལ། ཁྱོད་ཐེ་ཚོམ་ཡིན་པའི་ཕྱིར། རྩ་བར་འདོད་ན། རང་
ཡུལ་ལ་དོགས་པའི་གང་ཟག་ཆོས་ཅན། ཐེ་ཚོམ་མ་ཡིན་པར་ཐལ། ཤེས་པ་མ་ཡིན་པའི་ཕྱིར།
ཁ་ཅིགརང་ཡུལ་ལ་དོགས་པའི་རིག་པ་ཐེ་ཚོམ་གྱི་མཚན་ཉིད་ཟེར་ན། ཐེ་ཚོམ་དང་
མཚུངས་ལྡན་གྱི་གཙོ་སེམས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་སླ།
འདོད་མི་ནུས་ཏེ། སེམས་བྱུང་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ།
གཙོ་སེམས་ཡིན་པའི་ཕྱིར།།
གཞན་ཡང་། ཐེ་ཚོམ་དང་མཚུངས་ལྡན་གྱི་སེམས་ཀྱི་འཁོར་དུ་གྱུར་པའི་ཚོར་བ་
ཆོས་ཅན། ཐེ་ཚོམ་ཡིན་པར་ཐལ། མཚན་ཉིད་དེའི་ཕྱིར། འདོད་ན། དེའི་འཁོར་དུ་གྱུར་
པའི་སེམས་བྱུང་ཡིན་ན། ཐེ་ཚོམ་ཡིན་པས་ཁྱབ་པར་ཐལ་ལོ། འདོད་མི་ནུས་ཏེ། ཐེ་ཚོམ་
ཡིན་ན་རང་སྟོབས་ཀྱིས་མཐའ་གཉིས་སུ་དོགས་པའི་སེམས་བྱུང་ཡིན་པས་ཁྱབ་པའི་ཕྱིར།
རང་ལུགས་ནི། རང་སྟོབས་ཀྱི་མཐའ་གཉིས་སུ་དོགས་པའི་རིག་པ། ཐེ་ཚོམ་གྱི་མཚན་ཉིད།
ཐེ་ཚོམ་དང་མཚུངས་ལྡན་གྱི་སེམས་དང་། དེའི་འཁོར་དུ་གྱུར་པའི་ཚོར་བ་སོགས་ནི། ཐེ་
ཚོམ་གྱི་སྟོབས་ཀྱིས་དོགས་ཀྱི་རང་སྟོབས་ཀྱིས་མཐའ་གཉིས་སུ་དོགས་པ་མ་ཡིན་ནོ། །ཐེ་
ཚོམ་ལ་དབྱེ་ན། དོན་འགྱུར་གྱི་ཐེ་ཚོམ། དོན་མི་འགྱུར་གྱི་ཐེ་ཚོམ། ཆ་སྙོམས་པའི་ཐེ་ཚོམ་
དང་གསུམ། དང་པོ་ནི། སྒྲ་མི་རྟག་གམ་སྙམ་པའི་ཐེ་ཚོམ་ལྟ་བུ། གཉིས་པ་ནི། སྒྲ་རྟག་
238



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
གམ་སྙམ་པའི་ཐེ་ཚོམ་ལྟ་བུ། གསུམ་པ་ནི་སྒྲ་རྟག་གམ་མི་རྟག་གམ་སྙམ་པའི་ཐེ་ཚོམ་ལྟ་བུའོ། །
ཁ་ཅིག་ན་རེ། ལོག་ཤེས་དང་ཐེ་ཚོམ་འགལ་ཟེར་ན། ཐེ་ཚོམ་ཡིན་ན། ལོག་ཤེས་མ་
ཡིན་དགོས་པར་ཐལ། དེ་གཉིས་འགལ་བའི་ཕྱིར། རྟགས་ཁས། འདོད་ན། སྒྲ་ཕལ་ཆེར་
རྟག་ལས་ཆེ་སྙམ་དུ་འཛིན་བའི་ཐེ་ཚོམ་ཆོས་ཅན། ལོག་ཤེས་མ་ཡིན་པར་ཐལ། ཐེ་ཚོམ་
ཡིན་པའི་ཕྱིར་ཏེ། དོན་མི་འགྱུར་གྱི་ཐེ་ཚོམ་ཡིན་པའི་ཕྱིར། འདོད་ན། དེ་ཆོས་ཅན། ལོག་
ཤེས་ཡིན་པར་ཐལ། རྟོག་པ་ལོག་ཤེས་ཡིན་པའི་ཕྱིར་ཏེ། ལོག་རྟོག་ཡིན་པའི་ཕྱིར། ཁྱབ་སྟེ།
ལོག་རྟོག་དང་རྟོག་པ་ལོག་ཤེས་དོན་གཅིག་ཡིན་པའི་ཕྱིར་ཏེ། སྡེ་བདུན་ཡིད་ཀྱི་མུན་སེལ་ལས།
ལོག་རྟོག་དང་རྟོག་པ་ལོག་ཤེས་གཉིས་དོན་གཅིག་ཅིང་། ཞེས་གསུངས་པའི་ཕྱིར། །
གཞན་ཡང་། ལོག་ཤེས་དང་ཐེ་ཚོམ་མི་འགལ་བར་ཐལ། ལོག་རྟོག་དང་ཐེ་ཚོམ་མི་
འགལ་བའི་ཕྱིར། སྒྲ་ཕལ་ཆེར་རྟག་ལས་ཆེ་སྙམ་པའི་ཐེ་ཚོམ་དེ། ལོག་རྟོག་དང་ཐེ་ཚོམ་
གཉིས་ཀ་ཡིན་པའི་ཕྱིར། དེ་ལྟར་ཡང་སྡེ་བདུན་ཡིད་ཀྱི་མུན་སེལ་ལས། ལོག་རྟོག་ཐམས་
ཅད་འཛིན་སྟངས་མཐའ་གཅིག་ཏུ་ངེས་པའི་རྣམ་པ་ཅན་ཡིན་པར་འདོད་པ་ནི། མི་འཐད་དེ།
སྒྲ་ཕལ་ཆེར་རྟག་ལས་ཆེ་སྙམ་དུ་འཛིན་པའི་རྟོག་པ་ལོག་རྟོག་མ་ཡིན་པར་ཐལ་བའི་ཕྱིར་རོ། །
ཞེས་དང་། དེས་ན། ལོག་རྟོགདང་ཐེ་ཚོམ་འགལ་བ་མིན་ནོ། །ཞེས་གསུངས་པའི་ཕྱིར་རོ། །
ལྔ་པ་ལོག་ཤེས་ལ། མཚན་ཉིད་དང་དབྱེ་བ་གཉིས། དང་པོ་ནི། ཁ་ཅིགརང་གི་ཞེན་
ཡུལ་ལ་འཁྲུལ་བའི་རིག་པ་རང་ཉིད་ལོག་ཤེས་ཀྱི་མཚན་ཉིད་ཟེར་ན། གངས་རི་སྔོན་པོར་
སྣང་བའི་དབང་ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་
ཆོས་ཅན། ཞེན་རིག་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། རྟོག་མེད་ཀྱི་
ཤེས་པ་ཡིན་པའི་ཕྱིར་ཏེ། དབང་ཤེས་ཡིན་པའི་ཕྱིར། རང་ལུགས་ནི། རང་ཡུལ་ལ་ཕྱིན་ཅི་
239



སྒྲི
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ལོག་ཏུ་ཞུགས་པའི་རིག་པ། ལོག་ཤེས་ཀྱི་མཚན་ཉིད། གཉིས་པ་ལོག་ཤེས་ལ་དབྱེ་ན།
རྟོག་པ་ལོག་ཤེས་དང་། རྟོག་མེད་ལོག་ཤེས་གཉིས། དང་པོ་ནི། སྒྲ་རྟག་འཛིན་རྟོག་པ་དང་།རི་
བོང་རྭ་འཛིན་རྟོག་པ་ལྟ་བུ། གཉིས་པ་ལ་ཡང་། ཡིད་ཤེས་དང་། དབང་ཤེས་གཉིས་ལས།
དང་པོ་ནི། རྨི་ལམ་གྱི་སྔོན་པོ་སྔོན་པོར་གསལ་བར་སྣང་བའི་རྨི་ལམ་གྱི་ཤེས་པ་ལྟ་བུ། དེ་
ཆོས་ཅན། ཡིད་ཤེས། རྟོག་མེད་ཀྱི་ཤེས་པ། ལོག་ཤེས་གསུམ་ཀ་ཡིན་ཏེ། རིམ་པ་བཞིན།
རྨི་ལམ་གྱི་ཤེས་པ་ཡིན་པའི་ཕྱིར་དང་། སྒྲ་དོན་འདྲེས་རུང་དུ་འཛིན་པའི་ཞེན་རིག་དང་
བྲལ་པའི་ཤེས་པ་ཡིན་པའི་ཕྱིར་དང་། རང་ཡུལ་ཆོས་ཀྱི་སྐྱེ་མཆེད་ཀྱི་གཟུགས་སྔོན་པོར་
མེད་བཞིན་དུ་སྔོན་པོར་འཛིན་པའི་ཤེས་པ་ཡིན་པའི་ཕྱིར། འོན་ཀྱང་རྨི་ལམ་ལ་གནས་
པའི་གང་ཟག་དེའི་ངོར་དེ་དབང་ཤེས་དོན་མཐུན་ཡིན་ནོ། །གཉིས་པ་དབང་ཤེས་སུ་གྱུར་
པའི་ལོག་ཤེས་ནི། གངས་རི་སྔོན་པོར་སྣང་བའི་དབང་ཤེས་དང་། དུང་དཀར་སེར་པོར་
སྣང་བའི་དབང་ཤེས་ལྟ་བུའོ། ། །
ཡང་བློ་རིག་ལ་གསུམ་དུ་དབྱེ་བ་ལ། དོན་སྤྱི་བཟུང་ཡུལ་དུ་བྱེད་པའི་རྟོག་པ་བཤད་
པ་རང་མཚན་བཟུང་ཡུལ་དུ་བྱེད་པའི་རྟོག་མེད་མ་འཁྲུལ་བའི་ཤེས་པ་བཤད་པ། མེད་པ་
གསལ་སྣང་ཅན་བཟུང་ཡུལ་དུ་བྱེད་པའི་རྟོག་མེད་འཁྲུལ་ཤེས་བཤད་པ་དང་གསུམ། དང་
པོ་ལ། མཚན་ཉིད་དབྱེ་བ་གཉིས། དང་པོ་ནི། སྒྲ་དོན་འདྲེས་རུང་དུ་འཛིན་པའི་ཞེན་
རིགརྟོག་པའི་མཚན་ཉིད། དེ་ཡང་སྒྲ་དོན་ཞེས་པའི་སྒྲ་ནི་སྒྲ་སྤྱི། དོན་ནི་དོན་སྤྱི། དེ་གཉིས་
འདྲེས་པར་འཛིན་པ་ནི། དེ་གཉིས་ཚོགས་པ་འཛིན་པའོ། །རུང་བ་སྨོས་པ་ལ་དགོས་པ་
ཡོད་དེ། བརྡ་ལ་མ་བྱང་བའི་སྐྱེས་བུའི་རྒྱུད་ཀྱི་རྟོག་པ་བསྡུ་པའི་དགོས་པ་ཡོད་པའི་ཕྱིར་ཏེ།
དེའི་རྒྱུད་ཀྱི་རྟོག་པ་དེས་སྒྲ་དོན་འདྲེས་པར་མི་འཛིན་ཀྱང་། སྒྲ་དོན་འདྲེས་རུང་དུ་འཛིན་པ་
24O



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
ཙམ་ཡིན་པའི་ཕྱིར། གཉིས་པ་རྟོག་པ་ལ་དབྱེ་ན། སྒྲ་སྤྱི་ཁོ་ན་འཛིན་པའི་རྟོག་པ། དོན་སྤྱི་
ཁོ་ན་འཛིན་པའི་རྟོག་པ། སྒྲ་དོན་གཉིས་ཀ་འཛིན་པའི་རྟོག་པ་དང་གསུམ་ལས། ལྟོ་ལྡིར་
ཞབས་ཞུམ་ཆུ་སྐྱོར་གྱི་དོན་བྱེད་ནུས་པ་བུམ་པ་ཡིན་པར་མི་ཤེས་པའི་སྐྱེས་བུའི་རྒྱུད་ཀྱི་
བུམ་པ་ཞེས་པའི་སྒྲ་ཙམ་ལ་བརྟེན་ནས་སྐྱེས་པའི་བུམ་འཛིན་རྟོག་པ་ལྟ་བུ་དང་པོ་དང༌།
དེའི་རྒྱུད་ཀྱི་ལྟོ་ལྡིར་བ་མཐོང་བ་ཙམ་ལ་བརྟེན་ནས་སྐྱེས་པའི་ལྟོ་ལྡིར་བ་འཛིན་པའི་རྟོག་
པ་ལྟ་བུ་གཉིས་པ་དང་། བུམ་པ་ཤེས་པའི་སྐྱེས་བུའི་རྒྱུད་ཀྱི་བུམ་འཛིན་རྟོག་པ་ལྟ་བུ་
གསུམ་པའི་མཚན་གཞི་ཡིན་པའི་ཕྱིར། བུམ་པའི་སྒྲ་སྤྱི་དང་དོན་སྤྱི་གང་ཞེ་ན། རྟོག་པ་དང་
པོ་ལ་བུམ་པར་སྣང་བའི་སྣང་བ་ནི། སྒྲ་སྤྱི་རྐྱང་པ་ཡིན། རྟོག་པ་གཉིས་པ་ལ་ལྟོ་ལྡིར་བ་
སྣང་བའི་སྣང་བ་ནི། དོན་སྤྱི་རྐྱང་པ་ཡིན། རྟོག་པ་གསུམ་པ་ལ་བུམ་པའམ། ལྟོ་ལྡིར་བ་
སྣང་བའི་ཚེ་སྒྲ་སྤྱི་དང་དོན་སྤྱི་གཉིས་ཀ་སྣང་ངོ༌། །འོ་ན། སྒྲ་ཙམ་ལ་བརྟེན་པའི་རྟོག་པའི་
སྣང་བ་ཡིན་ན་སྒྲ་སྤྱི་ཁོ་ན་ཡིན་པས་ཁྱབ་བམ་ཞེ་ན། མ་ཁྱབ་སྟེ། རི་བོང་རྭ་འཛིན་རྟོག་པ་ལ།
རི་བོང་རྭ་རོང་ངེ་བ་སྣང་བ་སྟེ། སྒྲ་ཙམ་ལ་བརྟེན་པའི་རྟོག་པའི་སྣང་བ་ཡིན་ཀྱང་། སྒྲ་སྤྱི་ཁོ་
ན་མ་ཡིན་པའི་ཕྱིར། དེར་ཐལ། དེ་རི་བོང་རྭའི་སྒྲ་སྤྱི་དང་དོན་སྤྱི་གཉིས་ཀ་ཡིན་པའི་ཕྱིར།
ཡང་རྟོག་པ་ལ་དབྱེ་ན། མིང་སྦྱོར་རྟོག་པ་དང་། དོན་སྦྱོར་རྟོག་པ་གཉིས་ཡོད། ལྟོ་ལྡིར་བ་
འདི་ནི་བུམ་པའོ་སྙམ་དུ་འཛིན་པའི་རྟོག་པ་དེ་དེ་གཉིས་ཀ་ཡིན་པའི་ཕྱིར་ཏེ། གོ་རིམ་
བཞིན་དུ་བུམ་པའི་མིང་དོན་སྦྱར་ནས་འཛིན་པའི་ཞེན་རིག་ཡིན་པའི་ཕྱིར་དང་། ཁྱད་གཞི་
ཁྱད་ཆོས་སྦྱར་ནས་འཛིན་པའི་ཞེན་རིག་ཡིན་པའི་ཕྱིར། དོན་སྦྱོར་རྟོག་པ་ཡིན་ན། མིང་
སྦྱོར་རྟོག་པ་ཡིན་པས་མ་ཁྱབ་སྟེ། སྐྱེས་བུ་འདི་ནི་དབྱུག་པ་ཅན་ནོ། །སྙམ་དུ་འཛིན་པའི་
རྟོག་པ་དེ་དོན་སྦྱོར་རྟོག་པ་ཡིན་པའི་ཕྱིར་ཏེ། དེ་ཁྱད་གཞི་སྐྱེས་བུ་ལ། ཁྱད་ཆོས་དབྱུག་པ་
241



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
སྦྱར་ནས་འཛིན་པའི་རྟོག་པ་ཡིན་པའི་ཕྱིར། རྟོག་པ་ཡིན་ན་དེ་གཉིས་གང་རུང་ཡིན་པས་
ཀྱང་མ་ཁྱབ་སྟེ། ཁྱད་གཞི་བུམ་པ་ཙམ་འཛིན་པའི་རྟོག་པ་ལྟ་བུ་དེ་གཉིས་གང་ཡང་མ་ཡིན་
པའི་ཕྱིར། ཡང་རྟོག་པ་ལ་དབྱེ་ན། རྟོག་པ་དོན་མཐུན་དང་། རྟོག་པ་དོན་མི་མཐུན་གཉིས།
སྒྲ་དོན་འདྲེས་རུང་དུ་འཛིན་པའི་ཞེན་རིགདོན་མཐུན་དེ། རྟོག་པ་དོན་མཐུན་གྱི་མཚན་ཉིད།
གཞི་གྲུབ་ན། ཁྱོད་འཛིན་པའི་རྟོག་པ་རྟོག་པ་དོན་མཐུན་ཡིན་པས་ཁྱབ། སྒྲ་དོན་འདྲེས་
རུང་དུ་འཛིན་པའི་ཞེན་རིག་དོན་མི་མཐུན་དེ། རྟོག་པ་དོན་མི་མཐུན་གྱི་མཚན་ཉིད། གཞི་
མ་གྲུབ་ན། ཁྱོད་འཛིན་རྟོག་པ་རྟོག་པ་དོན་མི་མཐུན་ཡིན་པས་ཁྱབ་བོ། །
གཉིས་པ་ལ་མཚན་ཉིད་དབྱེ་བ་གཉིས། དང་པོ་ནི། རང་གི་སྣང་ཡུལ་ལ་མ་འཁྲུལ་
བའི་གསལ་སྣང་ཅན་གྱི་རིག་པ། རང་ཉིད་རྟོག་མེད་མ་འཁྲུལ་བའི་ཤེས་པ་ཡིན་པའི་
མཚན་ཉིད། དེ་དང་བློ་མངོན་སུམ་པ་གཉིས་དོན་གཅིགདབྱེ་ན། དབང་མངོན། ཡིད་མངོན།
རང་རིག་མངོན་སུམ། རྣལ་འབྱོར་མངོན་སུམ་དང་བཞི་ཡོད་པ་གོང་དུ་བཤད་ཟིན་པས་
ཤེས་པར་བྱའོ། །གསུམ་པ་ལ་མཚན་ཉིད་དབྱེ་བ་གཉིས། དང་པོ་ནི། རང་གི་སྣང་ཡུལ་ལ་
འཁྲུལ་བའི་གསལ་སྣང་ཅན་གྱི་རིག་པ། རང་ཉིད་རྟོག་མེད་འཁྲུལ་ཤེས་ཡིན་པའི་མཚན་ཉིད།
དབྱེ་ན། དེར་གྱུར་པའི་དབང་ཤེས། དེར་གྱུར་པའི་ཡིད་ཤེས་གཉིས། རྟོག་མེད་འཁྲུལ་ཤེས་
ཀྱང་ཡིན། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་དབང་པོ་གཟུགས་ཅན་པ་
ལ་བརྟེན་ནས་སྐྱེས་པ་ཡང་ཡིན་པའི་གཞི་མཐུན་པ་དང་པོའི་མཚན་ཉིད། རྟོག་མེད་འཁྲུལ་
ཤེས་ཀྱང་ཡིན་རང་གི་མཐུན་མོང་མ་ཡིན་པའི་བདག་རྐྱེན་དུ་གྱུར་པའི་ཡིད་དབང་ལ་
བརྟེན་ནས་སྐྱེས་པ་ཡང་ཡིན་པའི་གཞི་མཐུན་པ་གཉིས་པའི་མཚན་ཉིད། །
གཞན་ཡང་བློ་ལ། རང་རིག་དང་། གཞན་རིག་གཉིས་ལས། དང་པོ་དང་། ཁ་ནང་ཁོ་
242



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
ནར་ཕྱོགས་པའི་ཤེས་པ་དོན་གཅིགགཉིས་པ་དང་། ཁ་ཕྱི་བལྟས་ཀྱི་ཤེས་པ་དོན་གཅིག །
དབང་མངོན། ཡིད་མངོན། རྣལ་འབྱོར་མངོན་སུམ། རྟོག་པ་རྣམས་གཉིས་པའི་མཚན་
གཞི་ཡིན། དེ་རྣམས་གང་རུང་ཡིན་ན་གཞན་རིག་གི་ཤེས་པ་ཡིན་པས་ཁྱབ། རང་རིག་དང་།
གཞན་རིག་འགལ་བྱས་པ་ལ། ཁོ་ན་རེ། སངས་རྒྱས་འཕགས་པའི་རྒྱུད་ཀྱི་རང་རིག་ཆོས་ཅན།
གཞན་རིག་མ་ཡིན་པར་ཐལ། རང་རིག་ཡིན་པའི་ཕྱིར། མ་གྲུབ་ན། སངས་རྒྱས་འཕགས་
པའི་རྒྱུད་ཀྱི་རང་རིག་རང་རིག་ཡིན་པར་ཐལ། དེའི་རྒྱུད་ལ་རང་རིག་ཡོད་པའི་ཕྱིར་ཏེ།
དེའི་རྒྱུད་ཀྱི་ཡིད་ཤེས་ཉམས་སུ་མྱོང་བའི་རང་རིག་མངོན་སུམ་དེ། དེའི་རྒྱུད་ཀྱི་རང་རིག་
ཡིན་པའི་ཕྱིར། མ་གྲུབ་ན། སངས་རྒྱས་འཕགས་པ་ཆོས་ཅན། ཁྱོད་ཀྱི་རྒྱུད་ཀྱི་ཡིད་ཤེས་
ཉམས་སུ་མྱོང་བའི་རང་རིག་མངོན་སུམ་དེ། ཁྱོད་ཀྱི་རྒྱུད་ཀྱི་རང་རིག་ཡིན་པར་ཐལ། ཁྱོད་
གཟུགས་ཅན་གྱི་གང་ཟག་ཡིན་པའི་ཕྱིར། རང་རིག་དང་གཞན་རིག་འགལ་བ་འདི་རྗེ་
བཙུན་གྱི་སྐབས་དང་པོའི་མཐའ་དཔྱོད་ནས་གསུངས་པ་ལྟར་བཀོད་པ་ཡིན་ཞིང་། རང་
བཟོ་མིན་ནོ། །རྩ་བར་འདོད་ན། དེ་ཆོས་ཅན། གཞན་རིག་ཡིན་པར་ཐལ། ཁ་ཕྱི་བལྟས་ཀྱི་
ཤེས་པ་ཡིན་པའི་ཕྱིར་ཏེ། གཟུགས་སོགས་ཕྱིའི་ཆོས་ཡུལ་དུ་བྱེད་པའི་ཕྱིར་ཟེར་ན་མ་ཁྱབ། མ་
གྲུབ་ན། དེ་ཆོས་ཅན། གཟུགས་སོགས་ཕྱིའི་ཆོས་ཡུལ་དུ་བྱེད་པའི་ཤེས་པ་ཡིན་པར་ཐལ།
ཆོས་ཐམས་ཅད་ཡུལ་དུ་བྱེད་པའི་མཁྱེན་པ་ཡིན་པའི་ཕྱིར་ཏེ། རྣམ་མཁྱེན་ཡིན་པའི་ཕྱིར།
ཡང་བློ་རིག་ལ་སེམས་དང་སེམས་བྱུང་གཉིས་ལས། རང་ཡུལ་གྱི་ངོ་བོ་འཛིན་པའི་
སྒོ་ནས་བཞག་པའི་གཙོ་བོའི་རྣམ་རིག་དེ། གཙོ་སེམས་ཀྱི་མཚན་ཉིད། གཙོ་སེམས་དང་།
སེམས་དང་། ཡིད་དང་། རྣམ་ཤེས་རྣམས་དོན་གཅིག་མིང་གི་རྣམ་གྲངས་སོ། །ངོ་བོའི་སྒོ་
ནས་དབྱེ་ན། མིག་གི་རྣམ་ཤེས་ནས་ཡིད་ཀྱི་རྣམ་པར་ཤེས་པའི་བར་དྲུག་སྟེ། བསྡུ་ན་
243



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དབང་པོའི་རྣམ་ཤེས་དང་། ཡིད་ཀྱི་རྣམ་ཤེས་གཉིས་སུ་འདུའོ། །ཡིད་དང་། ཡིད་ཤེས་
གཉིས་ལ་མུ་བཞི་ཡོད་དེ། མིག་གི་རྣམ་པར་ཤེས་པ་ལྟ་བུ་ཡིད་ཡིན་ལ། ཡིད་ཤེས་མ་ཡིན་
པའི་མུ་དང་། ཡིད་ཀྱི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་ལྟ་བུ་ཡིད་ཤེས་ཡིན་ལ།
ཡིད་མ་ཡིན་པའི་མུ། ཡིད་ཀྱི་རྣམ་པར་ཤེས་པ་ལྟ་བུ་ཡིད་དང༌། ཡིད་ཤེས་གཉིས་ཀ་ཡིན་
པའི་མུ། མིག་གི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་ལྟ་བུ། ཡིད་དང་ཡིད་ཤེས་
གཉིས་ཀ་མ་ཡིན་པའི་མུ་ཡིན་པའི་ཕྱིར། དེ་བཞིན་དུ། ཡིད་དང་དབང་ཤེས་གཉིས་ལ་མུ་བཞི།
ཡེ་ཤེས་དང་ཡིད་ཤེས་གཉིས་ལ་མུ་བཞི་འཇོག་ཚུལ་ཡང་ཤེས་པར་བྱའོ། །རང་ཡུལ་གྱི་ཁྱད་
པར་ཅི་རིགས་འཛིན་ཅིང་རང་དང་མཚུངས་ལྡན་གྱི་གཙོ་སེམས་གང་རུང་གི་འཁོར་དུ་བྱུང་
བའི་རིག་པ། སེམས་བྱུང་གི་མཚན་ཉིད། སེམས་དང་དེའི་འཁོར་དུ་གྱུར་པའི་སེམས་བྱུང་
རྣམས་ཕན་ཚུན་མཚུངས་ལྡན་རྣམ་པ་ལྔ་མཚུངས་ཡིན་ཏེ། རྟེན་དང་དམིགས་པ་དང་རྣམ་པ་
དང་དུས་དང་རྫས་རྣམས་མཚུངས་པའི་ཕྱིར་ཏེ། གཙོ་སེམས་རྟེན་དབང་པོ་གང་ལ་བརྟེན་
པ་དེ་ལ་འཁོར་སེམས་བྱུང་དེ་བརྟེན། གཙོ་སེམས་དམིགས་པ་གང་ལ་བརྟེན་ནས་སྐྱེ་བ་དེ་
ལས་འཁོར་སེམས་བྱུང་སྐྱེ། གཙོ་སེམས་ལ་ཡུལ་གང་གི་རྣམ་པ་ཤར་བ་ལྟར་འཁོར་སེམས་
བྱུང་དེ་ལ་དེའི་རྣམ་པ་ཤར། གཙོ་སེམས་དུས་གང་གི་ཚེ་སྐྱེས་པ་དང་མཉམ་དུ་འཁོར་
སེམས་བྱུང་ཀྱང་སྐྱེས། གཙོ་སེམས་དང་འཁོར་སེམས་བྱུང་རྣམས་རྫས་རིགས་གཅིག་གིས་
ཁྱད་པར་དུ་བྱས་ནས་སྐྱེ་ཡི། རྫས་རིགས་ཐ་དད་པར་མི་སྐྱེ་བའི་ཕྱིར་ཏེ། མཛོད་ལས།
དོན་གཅིག་སེམས་དང་སེམས་བྱུང་རྣམས། །མཚུངས་པར་ལྡན་པའང་རྣམ་པ་ལྔ། །ཞེས་
གསུངས་པའི་ཕྱིར།
སེམས་བྱུང་ལ་དབྱེ་ན་ང་གཅིག་ཡོད་དེ། ཀུན་འགྲོ་ལྔ། ཡུལ་ངེས་ལྔ། དགེ་བ་
244



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
བཅུ་གཅིག །རྩ་ཉོན་དྲུགཉེ་ཉོན་ཉི་ཤུ། གཞན་འགྱུར་བཞི་རྣམས་སུ་ཡོད་པའི་ཕྱིར། དང་
པོ་ལྔ་ཡོད་དེ། ཚོར་བ། འདུ་ཤེས། སེམས་པ། ཡིད་ལ་བྱེད་པ། རེག་པ་དང་ལྔ་ནི་སེམས་
ཀུན་གྱིས་འཁོར་དུ་འགྲོ་བས་ཀུན་འགྲོ་ཞེས་བཤད་པའི་ཕྱིར་ཏེ། དེ་ལྔ་པོ་གང་རུང་གཅིག་
མ་ཚང་ན། ཡུལ་གྱི་ལོངས་སྤྱོད་མི་རྫོགས་པའི་ཕྱིར་ཏེ། ཚོར་བ་མེད་ན་བདེ་སྡུག་སོགས་
མྱོང་བ་མི་བྱུང་། འདུ་ཤེས་མེད་ན་ཐ་སྙད་འདོགས་པ་སོགས་མེད། སེམས་པ་མེད་ན་ཡུལ་
ལ་འཇུག་པ་མེད། ཡིད་བྱེད་མེད་ན་དམིགས་པ་ལ་སེམས་གཏོད་པ་མེད། རེག་པ་མེད་ན་
ཚོར་བ་བདེ་སྡུག་སོགས་མི་སྐྱེ་བའི་ཕྱིར་རོ། །འོན་ཀྱང་དེ་དག་མངོན་གྱུར་དུ་ཡོད་དགོས་
པའི་ངེས་པ་མེད་དེ། འཆི་སེམས་ཕྲ་མོའི་སྐབས་དང་ཉིང་མཚམས་སྦྱར་མ་ཐག་པའི་དུས་
དང་འགོག་པ་ལ་སྙོམས་པར་ཞུགས་པ་སོགས་ཀྱི་ཚེ་ཚོར་བ་སོགས་འགའ་ཞིག་ནི་བག་ལ་
ཞ་བའི་ཚུལ་གྱིས་འཇུག་པ་ཙམ་ཡིན་པའི་ཕྱིར། །
དེ་རྣམས་ཀྱི་ནང་ནས་དང་པོ་ཚོར་བ་ལ་མཚན་ཉིད་དང་། དབྱེ་བ་གཉིས་ལས། དང་
པོ་ནི། ཉམས་སུ་མྱོང་བའི་རབ་ཏུ་ཕྱེ་བའི་རིག་པ་ཚོར་བའི་མཚན་ཉིད། ཚོར་བ་དང་ཚོར་
བའི་ཕུང་པོ་དོན་གཅིགགཉིས་པ་དབྱེ་བ་ལ། གཉིས་སུ་དབྱེ་བ། གསུམ་དུ་དབྱེ་བ། ལྔར་
དབྱེ་བ་དང་གསུམ་ལས། དང་པོ་ཡོད་དེ། ལུས་ཚོར་དང་། སེམས་ཚོར་གཉིས་སུ་ཡོད་པའི་ཕྱིར།
དང་པོ་དང་། དབང་ཤེས་སུ་གྱུར་པའི་ཚོར་བ། ཕྱིའི་ཚོར་བ་རྣམས་དོན་གཅིགགཉིས་པ་དང་།
ཡིད་ཤེས་སུ་གྱུར་པའི་ཚོར་བ། ནང་གི་ཚོར་བ་རྣམས་དོན་གཅིགཡང་དེ་ལ་གཉིས་ཡོད་དེ།
ཟང་ཟིང་དང་བཅས་པའི་ཚོར་བ། ཟང་ཟིང་མེད་པའི་ཚོར་བ་གཉིས་ཡོད། དང་པོ་དང་།
ཟག་བཅས་ཀྱི་ཚོར་བ་དོན་གཅིགགཉིས་པ་དང་ཟག་མེད་ཀྱི་ཚོར་བ་དོན་གཅིགགསུམ་དུ་
དབྱེ་བ་ཡོད་དེ། ཚོར་བ་བདེ་སྡུག་བཏང་སྙོམས་གསུམ་ཡོད་པའི་ཕྱིར། དེ་ཡང་བདེ་བ་དང་
245



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
སྡུག་བསྔལ་གང་རུང་ལ་ཚོར་བས་ཁྱབ་ཀྱང་། བཏང་སྙོམས་ལ་ཚོར་བས་མ་ཁྱབ་སྟེ།
བཏང་སྙོམས་ལ་ཚོར་བ་བཏང་སྙོམས་དང་། དགེ་བ་བཅུ་གཅིག་གི་ནང་ཚན་དུ་གྱུར་པའི་
འདུ་བྱེད་བཏང་སྙོམས། ཚད་མེད་བཏང་སྙོམས་དེ་གསུམ་ཡོད་པའི་ཕྱིར། ལྔར་དབྱེ་བ་
ཡོད་དེ། ཚོར་བ་བདེ་བ་དང་། ཡིད་བདེ། སྡུག་བསྔལ་དང་། ཡིད་མི་བདེ། ཚོར་བ་བཏང་
སྙོམས་དང་ལྔ་ཡོད། ཡིད་བདེ་ཡིན་ན། བདེ་བ་ཡིན་པས་ཁྱབ་ཀྱང་། ཚོར་བ་ལ་ལྔར་དབྱེ་
བའི་བདེ་བ་མ་ཡིན་པས་ཁྱབ་སྟེ། ཚོར་བ་ལ་ལྔར་དབྱེ་བའི་བདེ་བ་ཡིན་ན། ལུས་ཚོར་བདེ་
བ་ཡིན་དགོས་པའི་ཕྱིར། དེ་བཞིན་དུ། ཡིད་མི་བདེ་ཡིན་ན། སྡུག་བསྔལ་ཡིན་པས་ཁྱབ་ཀྱང་།
ཚོར་བ་ལ་ལྔར་དབྱེ་བའི་སྡུག་བསྔལ་མ་ཡིན་པས་ཁྱབ་སྟེ། ཚོར་བ་ལ་ལྔར་དབྱེ་བའི་སྡུག་
བསྔལ་ཡིན་ན། ལུས་ཚོར་སྡུག་བསྔལ་ཡིན་དགོས་པའི་ཕྱིར། འདུ་བྱེད་སོགས་ཕྱི་མ་
རྣམས་ལའང་མངོན་པ་གོང་འོག་ལས་ཤེས་པར་བྱའོ། ། །
གཉིས་པ་ཡུལ་ངེས་ལྔ་ཡོད་དེ། འདུན་པ། མོས་པ། དྲན་པ། ཏིང་ངེ་འཛིན། ཤེས་
རབ་དང་ལྔ་ནི། ཡུལ་སོ་སོར་ངེས་པས་ཡུལ་ངེས་ཞེས་བརྗོད་པའི་ཕྱིར་ཏེ། འདུན་པས་
ཡུལ་ལ་འདུན་ཞིང་དོན་དུ་གཉེར། མོས་པས་དེ་ལ་དགའ་བར་འཇུགདྲན་པས་དམིགས་
རྣམ་འཛིན། ཏིང་ངེ་འཛིན་གྱིས་རྩེ་གཅིག་ཏུ་གནས། ཤེས་རབ་ཀྱིས་སོ་སོར་དཔྱོད་པར་
བྱེད་པའི་ཕྱིར། དང་པོ་གྲུབ་སྟེ། འདུན་པ། འདོད་པ། དོན་གཉེར་རྣམས་དོན་གཅིག་པས།
ཆོས་དེ་ལ་དོན་གཉེར་གྱི་བདུན་པ་ཡོད་ན། ཆོས་དེའི་ཆེད་དུ་བརྩོན་འགྲུས་རྩོམ་པ་འབྱུང་
བའི་ཕྱིར། །
གསུམ་པ་དགེ་བ་བཅུ་གཅིག་ཡོད་དེ། དད་པ། ངོ་ཚ་ཤེས་པ། ཁྲེལ་ཡོད། མ་ཆགས་པ།
ཞེ་སྡང་མེད་པའི་སེམས་བྱུང༌། གཏི་མུག་མེད་པའི་སེམས་བྱུང་། བརྩོན་འགྲུས། ཤིན་ཏུ་
246



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
སྦྱངས་པ། བག་ཡོད། བཏང་སྙོམས། རྣམ་པར་མི་འཚེ་བ་རྣམས་ནི་རང་གི་ལྡོག་ཕྱོགས་མ་
དད་པ་སོགས་ལས་ལྡོག་པའི་སྒོ་ནས་དགེ་པར་གྱུར་པས་དགེ་པ་བཅུ་གཅིག་ཞེས་གྲངས་
ངེས་ཀྱིས་བཞག་པའི་ཕྱིར། འོན་ཀྱང་བདུད་སོགས་དད་པའི་ཡུལ་མིན་པ་ལ་དད་པ་དང༌།
མི་དགེ་བའི་ཕྱོགས་ལ་བརྩོན་པ་ནི་དད་པ་དང་། བརྩོན་འགྲུས་བཏགས་པ་བ་ཡིན་གྱི་དེ་
གཉིས་དངོས་མིན་པས་ཁྱད་པར་དབྱེ་དགོས་སོ། །
བཞི་པ་རྩ་ཉོན་དྲུག་ཡོད་དེ། དེར་གྱུར་པའི་འདོད་ཆགས། ཁོང་ཁྲོ། ང་རྒྱལ། མ་
རིག་པ། ཐེ་ཚོམ་ཉོན་མོངས་ཅན། ལྟ་བ་ཉོན་མོངས་ཅན་དང་དྲུག་ནི། ཉེ་ཉོན་རྣམས་དང་
སྲིད་པའི་རྩ་བ་ཅི་རིགས་བྱེད་པས་ན་རྩ་ཉོན་ཞེས་བརྗོད་པའི་ཕྱིར། འདོད་ཆགས་དང་མ་
རིག་པ་གང་རུང་ཡིན་ན། རྩ་ཉོན་ཡིན་མི་དགོས་ཏེ། བྱང་འཕགས་ཀྱི་རྒྱུད་ཀྱི་དེ་དག་རྩ་
ཉོན་མ་ཡིན་པའི་ཕྱིར་ཏེ། དེ་དག་ནི་སྨན་དང་སྔགས་ཀྱིས་བཅོམ་པའི་དུག་བཞིན་དུ་ནུས་
པ་ཆུང་བའི་ཕྱིར་རོ། །
ལྔ་པ་ཉེ་ཉོན་ལ་ཉི་ཤུ་ཡོད་དེ། ཁྲོ་བ། ཁོ་ན་འཛིན། འཆབ་པ། འཚིག་པ། ཕྲག་
དོགསེར་སྣ། སྒྱུ། གཡོ། རྒྱགས་པ། རྣམ་འཚེ། ངོ་ཚ་མེད། ཁྲེལ་མེད། རྨུགས་པ། རྒོད་པ།
མ་དད་པ། ལེ་ལོ། བག་མེད། བརྗེད་ངེས། ཤེས་བཞིན་མིན་པ། རྣམ་གཡེང་དང་ཉི་ཤུ་ནི་
རང་རྒྱུ་རྩ་ཉོན་ལས་བྱུང་ཞིང་དེ་དང་ཉེ་བས་ན། ཉེ་ཉོན་ཞེས་བརྗོད་པའི་ཕྱིར། །
དྲུག་པ་གཞན་འགྱུར་ཡོད་དེ། གཉིད་དང་། འགྱོད་པ། རྟོག་པ། དཔྱོད་པ་བཞི་ནི་
དགེ་མི་དགེ་ལུང་མ་བསྟན་གསུམ་དུ་འགྱུར་སྲིད་པས་དེ་ལྟར་དུ་བརྗོད་པའི་ཕྱིར་ཏེ།
གཉིད་དུས་སུ་དཀོན་མཆོག་ལ་དད་མ་དད་དགེ་སྡིག་ལ་འགྱོད་མི་འགྱོད་སོགས་ཀྱིས་དེ་
ལྟར་འགྱུར་སྲིད་པའི་ཕྱིར་རོ། །
247



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཞར་ལ་གྲུབ་མཐའི་འདོད་ཚུལ་བཤད་པ། ཞར་ལ་གྲུབ་མཐའི་འདོད་ཚུལ་ནི། བྱེ་
བྲག་སྨྲ་བ། མདོ་སྡེ་དཔྱོད་པའི་དབུ་མ་རང་རྒྱུད་པ། ཐལ་གྱུར་པ་རྣམས་ཀྱིས་མངོན་སུམ་
གྱི་ཚད་མ་ལ། དབང་པོའི་མངོན་སུམ། ཡིད་ཀྱི་མངོན་སུམ། རྣལ་འབྱོར་མངོན་སུམ་
གསུམ་དུ་གྲངས་ངེས་པར་འདོད་པ་ཡིན་ཏེ། དེ་རྣམས་ཀྱིས་རང་རིག་མངོན་སུམ་མི་འདོད་
པའི་ཕྱིར། མདོ་སྡེ་པ། སེམས་ཙམ་པ། རྣལ་འབྱོར་དཔྱོད་པའི་དབུ་མ་རང་རྒྱུད་པ་རྣམས་ཀྱིས།
མངོན་སུམ་གྱི་ཚད་མ་ལ། དབང་པོའི་མངོན་སུམ། ཡིད་ཀྱི་མངོན་སུམ། རང་རིག་མངོན་སུམ།
རྣལ་འབྱོར་མངོན་སུམ་དང་བཞིར་གྲངས་ངེས་པར་འདོད། མངོན་སུམ་ལ་མ་འཁྲུལ་བའི་
ཤེས་པས་ཁྱབ་པ་མདོ་སྡེ་པས་ཁས་ལེན་ཀྱང་། སེམས་ཙམ་པས་ཁས་མི་ལེན་ཏེ། སེམས་ཙམ་
པས་ཚུར་མཐོང་གི་རྒྱུད་ཀྱི་གཟུགས་འཛིན་དབང་མངོན་འཁྲུལ་ཤེས་སུ་ཁས་ལེན་པའི་ཕྱིར།
མ་གྲུབ་ན། དེས་དེ་ཁས་ལེན་པར་ཐལ། དེས་ཚུར་མཐོང་གི་རྒྱུད་ཀྱི་གཟུགས་འཛིན་དབང་
མངོན་མེད་པ་གསལ་སྣང་ཅན་གྱི་བློར་ཁས་ལེན་པའི་ཕྱིར་ཏེ། སེམས་ཙམ་རང་ལུགས་ལ།
ཕྱི་དོན་མེད་པ་གང་ཞིགཚུར་མཐོང་གི་རྒྱུད་གྱི་གཟུགས་འཛིན་དབང་མངོན་ལ་གཟུགས་ཕྱི་
རོལ་དོན་དུ་གྲུབ་པར་སྣང་བའི་ཕྱིར། དེས་སྒྲ་འཛིན་དབང་མངོན་སོགས་ཕྱི་མ་བཞི་ལ་
རིགས་འདྲ་ཞིང་། རྣལ་འབྱོར་སྤྱོད་པའི་དབུ་མ་རང་རྒྱུད་པ་ཡང་འདི་དང་འདྲའོ། །མདོ་སྡེ་
པས་མངོན་སུམ་ལ་མ་འཁྲུལ་པའི་ཤེས་པས་ཁྱབ་པ་ཁས་ལེན་ཏེ། དེས་ཚུར་མཐོང་གི་རྒྱུད་
ཀྱི་གཟུགས་འཛིན་དབང་མངོན་མ་འཁྲུལ་ཤེས་པར་ཁས་ལེན་པའི་ཕྱིར་ཏེ། དེས་ཚུར་
མཐོང་གི་རྒྱུད་ཀྱི་གཟུགས་འཛིན་དབང་མངོན་ལ་གཟུགས་ཕྱི་རོལ་དོན་དུ་སྣང་བ་བཞིན་
དུ་གཟུགས་ཕྱི་དོན་དུ་ཁས་ལེན་པའི་ཕྱིར། མ་གྲུབ་ན། དེས་དེ་ཁས་ལེན་པར་ཐལ། དེས་
ཕྱི་དོན་ཁས་ལེན་པའི་ཕྱིར་ཏེ། ཕྱི་དོན་དང་། རང་རིག་གཉིས་ཀ་བདེན་གྲུབ་ཏུ་ཁས་ལེན་
248



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
པའི་ཐེག་དམན་གྱི་གྲུབ་མཐའ་སྨྲ་བའི་གང་ཟག་མདོ་སྡེ་པའི་མཚན་ཉིད་དང་། ཕྱི་དོན་མི་
འདོད་ཀྱང་། རང་རིག་བདེན་གྲུབ་ཏུ་ཁས་ལེན་པའི་ཐེག་ཆེན་གྱི་གྲུབ་མཐའ་སྨྲ་བའི་གང་
ཟག་སེམས་ཙམ་པའི་མཚན་ཉིད་ཡིན་པའི་ཕྱིར། དེ་ལྟར་ཡང་གྲུབ་མཐའི་རྣམ་བཞག་
རྣམས་ལས་གསུངས་པའི་ཕྱིར། མངོན་སུམ་ལ་རྟོག་བྲལ་གྱིས་ཁྱབ་པ་སོགས་མདོ་སེམས་
གཉིས་དང་། རང་རྒྱུད་པས་འདོད་པ་ཡིན་གྱི། ཐལ་འགྱུར་པས་ཁས་ལེན་པའི་ཕྱིར། ཐལ་
འགྱུར་པས་མི་སླུ་པའི་རིག་པ་ཚད་མའི་མཚན་ཉིད་དུ་ཁས་ལེན་ཅིང་། དཔྱད་ཤེས་ལ་ཚད་
མས་ཁྱབ་པ་དང༌། མངོན་སུམ་གྱི་ཚད་མ་ལ་ཡང་རྟོག་པ་དང་རྟོག་མེད་ཀྱི་ཤེས་པ་གཉིས་
ཀ་ཡོད་པར་བཞེད་པ་སོགས་བཞེད་ཚུལ་མི་འདྲ་བ་དུ་མ་ཡོད་པའི་ཕྱིར་ཏེ། རྣམ་བཤད་
རིགས་པའི་རྒྱ་མཚོ་ལས། འདིར་ཚད་མའི་མཚན་ཉིད་མི་སླུ་བ་ནི་འཇིག་རྟེན་ན་ཇི་ལྟར་
འཇོག་པ་བཞིན་དུ་བཞེད་པ་ལ། འཇིག་རྟེན་ན་གསར་དུ་མི་བསླུ་བའི་ཁྱད་མ་ཕྱེ་བར་སྤྱིར་
མི་བསླུ་བ་ལ་ཚད་མར་འཇོག་པས། མངོན་སུམ་ཚད་མ་རྟོག་མེད་ཀྱིས་དྲངས་པའི་དཔྱད་
ཤེས་རྣམས་ཀྱང་ཚད་མར་བཞེད་པར་མངོན་ནོ། །དེའི་ཕྱིར་རྟོག་པའི་ཚད་མ་ལ་ཡང་མངོན་
སུམ་གྱི་ཚད་མ་ཡོད་དེ། ཞེས་གསུངས་པའི་ཕྱིར། མངོན་སུམ་བཞིའི་གོ་རིམས་ཡང་དེ་
ལྟར་དགོས་ཏེ། སྤྱི་དོན་རིགས་རྒྱན་ལས། མངོན་སུམ་བཞི་པོ་འདི་གོ་རིམས་ཇི་ལྟར་ངེས་
ཞེ་ན། དེ་ཡོད་དེ། རྣལ་འབྱོར་མངོན་སུམ་འཕགས་པ་ཁོ་ནའི་རྒྱུད་ལ་ཡོད་པས་ན་མཇུག་
ཏུ་བསྟན། གཞན་གསུམ་པོ་སོ་སྐྱེ་དང་། འཕགས་པ་གཉིས་ཀའི་རྒྱུད་ལ་ཡོད་པས་དང་
པོར་བསྟན། དེའི་ནང་ནས་ཀྱང་། གཞན་རིག་གཉིས་ཉམས་སུ་མྱོང་བྱ་ཡིན་པས་དང་
པོར་བསྟན། རང་རིག་ནི་དེ་གཉིས་ཀ་མྱོང་བྱེད་ཡིན་པས་མཇུག་ཏུ་བསྟན། དེའི་ནང་ནས་
ཀྱང་དབང་མངོན་རྒྱུ་ཡིན་པས་དང་པོར་བསྟན། ཡིད་མངོན་འབྲས་བུ་ཡིན་པས་དེའི་མཇུག་
249



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཏུ་བསྟན་པ་ཡིན་པའི་ཕྱིར་རོ། །ཞེས་གསུངས་པའི་ཕྱིར། །
གསུམ་པ་རྗོད་བྱེད་ཀྱི་སྒྲ་ལ། མཚན་ཉིད་དང་། དབྱེ་བ་གཉིས། དང་པོ་ནི། བརྡའི་
དབང་གིས་རང་གི་བརྗོད་བྱ་གོ་བར་བྱེད་པའི་གཉན་བྱ། རང་ཉིད་རྗོད་བྱེད་ཀྱི་སྒྲའི་མཚན་ཉིད།
དེ་ལ་ངོ་བོའི་སྒོ་ནས་དབྱེ་ན། མིང་ཚིག་ཡི་གེ་གསུམ་མོ། དང་པོ་ལ། མཚན་ཉིད་དང་དབྱེ་
བ་གཉིས། དང་པོ་ནི། རང་གི་དོན་དེ་གོ་བར་བྱེད་པའི་གཉན་བྱ། རང་ཉིད་མིང་གི་མཚན་ཉིད།
དེ་ལ་དབྱེ་ན། དངོས་མིང་དང༌། བཏགས་མིང་གཉིས། དོན་དེ་ལ་འདོད་རྒྱལ་ཐོག་མར་
བརྡའ་སྦྱར་བ་ཡང་ཡིན། དོན་དེའི་མིང་གི་གཙོ་བོ་ཡང་ཡིན་པའི་གཞི་མཐུན་པར་དམིགས་པ།
དོན་དེའི་དངོས་མིང་གི་མཚན་ཉིད། དོན་དེ་ལ་རྗེས་གྲུབ་ཏུ་བརྡའ་སྦྱར་བ་ཡང་ཡིན། དོན་
དེའི་མིང་ཕལ་པ་ཡང་ཡིན་པའི་གཞི་མཐུན་པར་དམིགས་པ། དོན་དེའི་བཏགས་མིང་གི་
མཚན་ཉིད། དངོས་མིང་གི་མཚན་གཞི་ནི། རི་དྭགས་ཀྱི་རྒྱལ་པོ་ལ་སེང་གེ་ཞེས་བརྗོད་
པའི་ངག་ལྟ་བུ་ལ་བྱེད། བཏགས་མིང་ལ་དབྱེ་ན། འདྲ་བ་རྒྱུ་མཚན་དུ་བྱས་པའི་བཏགས་
མིང་དང་། འབྲེལ་པ་རྒྱུ་མཚན་དུ་བྱས་པའི་བཏགས་མིང་གཉིས། དང་པོའི་མཚན་གཞི་ནི།
བྲམ་ཟེའི་ཁྱེའུ་ཁ་ཆེ་སྣ་ཉག་ལ་སེང་གེ་ཞེས་བརྗོད་པའི་ངག་ལྟ་བུ་ལ་བྱེད་དེ། རྣམ་འགྲེལ་ལས།
སེང་གེ་བྲམ་ཟེའི་ཁྱེའུ་ལ། །དེ་ལྟར་བརྗོད་པའང་འཇིག་རྟེན་ཡོད། །ཅེས་གསུངས་པའི་ཕྱིར།
གཉིས་པ་ལ་དེ་བྱུང་འབྲེལ་རྒྱུ་མཚན་དུ་བྱས་པའི་བཏགས་མིང་དང་། བདག་གཅིག་
འབྲེལ་རྒྱུ་མཚན་དུ་བྱས་པའི་བཏགས་མིང་གཉིས་ཡོད་པའི་དང་པོ་ལ་ཡང་། རྒྱུ་མིང་
འབྲས་ལ་བཏགས་པའི་བཏགས་མིང་དང་། འབྲས་མིང་རྒྱུ་ལ་བཏགས་པའི་བཏགས་མིང་
དང་གཉིས། དང་པོའི་མཚན་གཞི་ནི། ཉི་མའི་འོད་ཟེར་ལ་ཉི་མ་ཞེས་བརྗོད་པའི་ངག་ལྟ་བུ།
གཉིས་པ་ནི། སྒྲུབ་ངག་ཡང་དག་ལ། རྗེས་དཔག་ཅེས་བརྗོད་པའི་ངག་ལྟ་བུ། གཉིས་པ་
25O



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
བདག་གཅིག་འབྲེལ་རྒྱུ་མཚན་དུ་བྱས་པའི་བཏགས་མིང་གི་མཚན་གཞི་ནི། རས་ཡུག་གི་
ཁ་ཚར་ཚིག་པ་ལ་རས་ཡུག་ཚིག་ཅེས་བརྗོད་པའི་ངག་ལྟ་བུ། བྱས་པ་ལ་ཁོ་ན་རེ། རི་བོང་
རྭ་ཞེས་བརྗོད་བའི་སྒྲ་ཆོས་ཅན། བརྡའི་དབང་གིས་བརྗོད་བྱ་གོ་བར་བྱེད་པའི་མཉན་བྱ་
ཡིན་པར་ཐལ། རྗོད་བྱེད་ཀྱི་སྒྲ་ཡིན་པའི་ཕྱིར། འདོད་ན། དེའི་བརྗོད་བྱ་ཡོད་པར་ཐལ་ལོ། །
འདོད་ན། དེའི་བསྟན་དོན་ཡོད་པར་ཐལ། འདོད་པའི་ཕྱིར་ན་མ་ཁྱབ། འདོད་མི་མི་ནུས་ཏེ།
དོན་མེད་ཀྱི་སྒྲ་ཡིན་པའི་ཕྱིར་ཏེ། བྱ་རོག་སོ་རྟོགས་ཀྱི་བསྟན་བཅོས་དོན་མེད་ཀྱི་བསྟན་
བཅོས་ཡིན་པའི་ཕྱིར། ཡང་ཁོ་ན་རེ། ཉི་མའི་འོད་ཟེར་ལ་ཉི་མ་ཞེས་བརྗོད་པའི་སྒྲ་དེ། དེ་
འབྱུང་འབྲེལ་རྒྱུ་མཚན་དུ་བྱས་པའི་བཏགས་མིང་མ་ཡིན་པར་ཐལ། ཉི་མའི་འོད་ཟེར་ཉི་
མ་དང་དེ་བྱུང་འབྲེལ་མ་ཡིན་པའི་ཕྱིར་ཏེ། དེ་ཉི་མའི་འབྲས་བུ་མ་ཡིན་པའི་ཕྱིར་ཏེ། དེ་
དང་རྫ་ས་ཐ་དད་མ་ཡིན་པའི་ཕྱིར་ཏེ། དེ་དང་རྫས་གཅིག་ཡིན་པའི་ཕྱིར། མ་གྲུབ་ན། མེ་
ཏོག་གི་དྲི་དང་མེ་ཏོག་གཉིས་རྫས་གཅིག་ཡིན་པའི་ཕྱིར་ཟེར་ན་མ་ཁྱབ། མ་གྲུབ་ན། མེ་
ཏོག་ཆོས་ཅན། ཁྱོད་ཀྱི་དྲི་དང་ཁྱོད་གཉིས་རྫས་གཅིག་ཡིན་པར་ཐལ། ཁྱོད་དྲི་ལྡན་གྱི་
དངོས་པོ་ཡིན་པའི་ཕྱིར། གཞན་ཡང་། ཉི་མའི་འོད་ཟེར་ཉི་མའི་འབྲས་བུ་ཡིན་པར་ཐལ།
དེ་ཉི་མ་ལས་བྱུང་བའི་ཕྱིར། མ་གྲུབ་ན། དེར་ཐལ། ཟླ་བའི་འོད་ཟེར་ཟླ་བ་ལས་བྱུང་བའི་ཕྱིར།
མ་གྲུབ་ན། དེར་ཐལ། རྒྱ་མཚོའི་རྦ་རླབས་རྒྱ་མཚོ་ལས་བྱུང་བའི་ཕྱིར། མ་གྲུབ་ན། དེར་ཐལ།
འཇུག་པ་ལས། ཇི་ལྟར་རླུང་གིས་བཀྐུལ་བས་རྒྱ་མཚོ་ནི། ཆེ་ལས་ཆུ་རླབས་བྱུང་བ་དེ་
བཞིན་དུ། ཞེས་གསུངས་པའི་ཕྱིར། ཡང་ཁོ་ན་རེ། ནམ་མཁའི་འཇའ་ཚོན་ནམ་མཁའ་
ལས་བྱུང་བར་ཐལ། རྒྱ་མཚོའི་རྦ་རླབས་རྒྱ་མཚོ་ལས་བྱུང་བའི་ཕྱིར་ཟེར་ན་མ་ཁྱབ། འདོད་ན།
ནམ་མཁའི་འཇའ་ཚོན་ནམ་མཁའ་ལས་མ་བྱུང་བར་ཐལ། ནམ་མཁའ་ལས་བྱུང་བ་མེད་
251



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
པའི་ཕྱིར། མ་གྲུབ་ན། ནམ་མཁའ་ཆོས་ཅན། ཁྱོད་ལས་བྱུང་བ་མེད་པར་ཐལ། ཁྱོད་རྟག་
པ་ཡིན་པའི་ཕྱིར། གཉིས་པ་ཚིག་གི་མཚན་ཉིད་ནི། ཁྱད་གཞི་ཁྱད་ཆོས་སྦྱར་ནས་སྟོན་
པའི་གཉན་བྱ་དེ། ཚིག་གི་མཚན་ཉིད། མཚན་གཞི་ནི། ཀྱེ་མ་འདུས་བྱས་རྣམས་མི་རྟགསྐྱེ་
ཞིང་འཇིག་པའི་ཆོས་ཅན། ཞེས་པ་ལྟ་བུའོ། །གསུམ་པ་ནི་ཡི་གེའི་མཚན་ཉིད། མིང་ཚིག་
གཉིས་ཀྱི་རྩོམ་གཞིར་གྱུར་པའི་སྐད་ཀྱི་གདངས་དེ། ཡི་གེའི་མཚན་ཉིད། མཚན་གཞི་ནི།
ཀ་སོགས་སུམ་ཅུ་ལྟ་བུ། དེ་ལ་ཁོ་ན་རེ། ཡི་གེའི་བརྗོད་བྱ་མེད་པར་ཐལ། ཡི་གེ་རྟག་པ་
ཡིན་པའི་ཕྱིར་ཏེ། མིང་ཚིག་ཡི་གེ་གསུམ་རྟག་པ་ཡིན་པའི་ཕྱིར་ཏེ། དེ་གསུམ་ག་དངོས་
མེད་ཡིན་པའི་ཕྱིར་ཏེ། རྣམ་འགྲེལ་ལས། ཚིག་སོགས་ཀུན་བཏགས་དངོས་མེད་ལ། །
ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། དེའི་དོན་ནི། མིང་ཚིག་ཡི་གེ་གསུམ་གྱི་དོན་
ནམ་བརྗོད་བྱའི་རང་ལྡོག་དངོས་མེད་ཡིན་ཞེས་པའི་དོན་ཡིན་གྱི། རྗོད་བྱེད་མིང་ཚིག་ཡི་
གེ་གསུམ་དངོས་པོ་ཡིན་པའི་ཕྱིར། དེར་ཐལ། དེ་རྣམས་རང་གི་རྒྱུར་གྱུར་པའི་སྐྱེས་བུའི་
ཀུན་སློང་གི་ཤེས་པ་ལས་སྐྱེས་པའི་ཕྱིར་ཏེ། རྣམ་འགྲེལ་ལས། ཡི་གེ་ཀུན་སློང་ཤེས་པ་ལས། །
སྐྱེ་ལ་ཤེས་པས་སྒྲ་སྐྱེའོ། །ཞེས་གསུངས་པའི་ཕྱིར། །
རྗོད་བྱེད་ཀྱི་སྒྲ་ལ་བརྗོད་བྱའི་སྒོ་ནས་དབྱེ་ན། རིགས་བརྗོད་ཀྱི་སྒྲ་དང་། ཚོགས་
བརྗོད་ཀྱི་སྒྲ་གཉིས་ཡོད། དེ་གཉིས་ཀྱི་ཁྱད་པར་ལ། ཁ་ཅིགརིགས་བརྗོད་ཀྱི་སྒྲ་ཡིན་ན།།
རང་གི་བརྗོད་བྱའི་རིགས་ཐམས་ཅད་དངོས་སུ་བརྗོད་པས་ཁྱབ། ཚོགས་བརྗོད་ཀྱི་སྒྲ་ཡིན་ན།
རང་གི་བརྗོད་བྱའི་ཚོགས་ཐམས་ཅད་དངོས་སུ་བརྗོད་པས་ཁྱབ་ཟེར་ན། ཤེས་བྱ་ཞེས་
བརྗོད་པའི་སྒྲ་ཆོས་ཅན། རང་གི་བརྗོད་བྱའི་རིགས་ཐམས་ཅད་དངོས་སུ་བརྗོད་པར་ཐལ།
རིགས་བརྗོད་ཀྱི་སྒྲ་ཡིན་པའི་ཕྱིར། ཁྱབ་པ་ཁས། མ་གྲུབ་ན། ཤེས་བྱ་ཆོས་ཅན། ཁྱོད་
252



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
ཞེས་བརྗོད་པའི་སྒྲ་དེ། རིགས་བརྗོད་ཀྱི་སྒྲ་ཡིན་པར་ཐལ། ཁྱོད་རིགས་སྤྱི་ཡིན་པའི་ཕྱིར།
གོང་དུ་འདོད་ན། ཤེས་བྱ་ཞེས་བརྗོད་པའི་སྒྲ་ཆོས་ཅན། གསེར་བུམ་དངོས་སུ་བརྗོད་པར་ཐལ།
ཤེས་བྱ་དེ། གསེར་བུམ་གྱི་རིགས་སྤྱི་ཡིན་པ་གང་ཞིག ཁྱོད་ཀྱིས་རང་གི་བརྗོད་བྱའི་
རིགས་ཐམས་ཅད་དངོས་སུ་བརྗོད་པའི་ཕྱིར། རྟགས་གཉིས་པ་ཁས། གཞན་ཡང་། ཤེས་
བྱ་ཞེས་བརྗོད་པའི་སྒྲ་དེ། ཤེས་བྱ་ལ་སེལ་འཇུག་ཡིན་པར་ཐལ། དེ་ཤེས་བྱ་ལ་འཇུག་པ་
གང་ཞིགདེ་ཤེས་བྱ་ལ། སྒྲུབ་འཇུག་མ་ཡིན་པའི་ཕྱིར། དང་པོ་མ་གྲུབ་ན། དེ་འདྲའི་སྒྲ་དེ།
དེ་ལ་འཇུག་པར་ཐལ། དེ་འདྲའི་སྒྲ་དེ། དེ་ལ་དངོས་སུ་འཇུག་པའི་ཕྱིར། མ་གྲུབ་ན། ཤེས་
བྱ་ཆོས་ཅན། ཁྱོད་ཞེས་བརྗོད་པའི་སྒྲ་ཁྱོད་ལ་དངོས་སུ་འཇུག་པར་ཐལ། ཁྱོད་གཞི་གྲུབ་
པའི་ཕྱིར། གོང་གི་རྟགས་གཉིས་པ་མ་གྲུབ་ན། ཤེས་བྱ་ཞེས་བརྗོད་པའི་སྒྲ་དེ། ཤེས་བྱ་ལ་
དངོས་དབང་གིས་འཇུག་པར་ཐལ། དེ་ཤེས་བྱ་ལ་སྒྲུབ་འཇུག་ཡིན་པའི་ཕྱིར། རྟགས་ཁས།
འདོད་ན། ཤེས་བྱ་ལ་འཇུག་པའི་རྟོག་པ་དེ་ཡང་། ཤེས་བྱ་ལ་དངོས་དབང་གིས་འཇུག་
པར་ཐལ། འདོད་པའི་ཕྱིར། འདོད་ན། དངོས་པོ་འཛིན་པའི་རྟོག་པ་ཡང་། དངོས་པོ་ལ་
རང་དབང་གིས་འཇུག་པར་ཐལ། ཤེས་བྱ་ལ་དེའི་ཕྱིར། འདོད་ན། དངོས་པོ་དང་དངོས་
པོའི་དོན་སྤྱི་གཉིས་འདྲེས་པར་ཐལ། འདོད་པའི་ཕྱིར་འདོད་མི་ནུས་ཏེ། དེ་གཉིས་འདྲེས་
པ་མི་སྲིད་པའི་ཕྱིར། མ་གྲུབ་ན། དེར་ཐལ། རང་མཚན་དང་སྤྱི་མཚན་གཉིས་འདྲེས་པར་
མི་སྲིད་པའི་ཕྱིར། རིགས་བརྗོད་ཀྱི་སྒྲ་དང་ཚོགས་བརྗོད་ཀྱི་སྒྲའི་ཁྱད་པར་ལ་མུ་བཞི་ཡོད་དེ།
རིགས་བརྗོད་ཀྱི་སྒྲ་ཡིན་ལ། ཚོགས་བརྗོད་ཀྱི་སྒྲ་མ་ཡིན་པའི་མུ། ཚོགས་བརྗོད་ཀྱི་སྒྲ་ཡིན་ལ།
རིགས་བརྗོད་ཀྱི་སྒྲ་མ་ཡིན་པའི་མུ། དེ་གཉིས་ཀ་ཡིན་པའི་མུ། དེ་གཉིས་ཀ་མ་ཡིན་པའི་མུ་
དང་བཞི་རྣམས་སུ་ཡོད་པའི་ཕྱིར། མུ་དང་པོ་ཡོད་དེ། ཤེས་བྱ་ཞེས་བརྗོད་པའི་སྒྲ་དེ།
253



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རིགས་བརྗོད་ཀྱི་ཡིན་པ་གང་ཞིགདེ་ཚོགས་བརྗོད་ཀྱི་སྒྲ་མ་ཡིན་པའི་ཕྱིར། དང་པོ་
བསྒྲུབས་ཟིན། གཉིས་པ་མ་གྲུབ་ན། ཤེས་བྱ་ཆོས་ཅན། ཁྱོད་ཞེས་བརྗོད་པའི་སྒྲ་ཚོགས་
བརྗོད་ཀྱི་སྒྲ་མ་ཡིན་པར་ཐལ། ཁྱོད་ཚོགས་སྤྱི་མ་ཡིན་པའི་ཕྱིར་ཏེ། བེམ་པོ་མ་ཡིན་པའི་
ཕྱིར་ཏེ། དངོས་པོ་མ་ཡིན་པའི་ཕྱིར། མུ་གཉིས་པ་ཡོད་དེ། ཀ་བུམ་གཉིས་ཞེས་བརྗོད་པའི་
སྒྲ་དེ། ཚོགས་བརྗོད་ཀྱི་སྒྲ་ཡིན་པ་གང་ཞིགདེ་རིགས་བརྗོད་ཀྱི་སྒྲ་མ་ཡིན་པའི་ཕྱིར། དང་
པོ་མ་གྲུབ་ན། ཀ་བུམ་གཉིས་ཆོས་ཅན། ཁྱོད་ཞེས་བརྗོད་པའི་སྒྲ་དེ་ཚོགས་བརྗོད་ཀྱི་སྒྲ་
ཡིན་པར་ཐལ། ཁྱོད་ཚོགས་སྤྱི་ཡིན་པའི་ཕྱིར། རྟགས་གཉིས་པ་མ་གྲུབ་ན། ཀ་བུམ་
གཉིས་ཆོས་ཅན། ཁྱོད་ཞེས་བརྗོད་པའི་སྒྲ་དེ། རིགས་བརྗོད་ཀྱི་སྒྲ་མ་ཡིན་པར་ཐལ། ཁྱོད་
རིགས་སྤྱི་མ་ཡིན་པའི་ཕྱིར་ཏེ། ཁྱོད་སྤྱི་མ་ཡིན་པའི་ཕྱིར་ཏེ། ཁྱོད་ཀྱི་བྱེ་བྲག་མེད་པའི་ཕྱིར།
མུ་གསུམ་པ་ཡོད་དེ། བུམ་པ་ཞེས་བརྗོད་པའི་སྒྲ་དེ། དེ་གཉིས་ཀ་ཡིན་པའི་ཕྱིར། མ་གྲུབ་ན།།
བུམ་པ་ཆོས་ཅན། ཁྱོད་ཞེས་བརྗོད་པའི་སྒྲ་དེ། རིགས་བརྗོད་ཀྱི་སྒྲ་དང་། ཚོགས་བརྗོད་ཀྱི་
སྒྲ་གཉིས་ཀ་ཡིན་པར་ཐལ། ཁྱོད་སྤྱི་དང་རྡུལ་རྫ་ས་བརྒྱད་འདུས་ཀྱི་གོང་བུ་གཉིས་ཀ་ཡིན་
པའི་ཕྱིར། མུ་བཞི་པ་ཡོད་དེ། རྟག་དངོས་གཉིས་ཞེས་བརྗོད་པའི་སྒྲ་དེ། དེ་གཉིས་གང་
ཡང་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རིག་བརྗོད་ཀྱི་སྒྲ་མ་ཡིན་པ་
གང་ཞིགཚོགས་བརྗོད་ཀྱི་སྒྲ་མ་ཡིན་པའི་ཕྱིར། དང་པོ་མ་གྲུབ་ན། རྟག་དངོས་གཉིས་ཆོས་ཅན།།
ཁྱོད་ཞེས་བརྗོད་པའི་སྒྲ་དེ། རིགས་བརྗོད་ཀྱི་སྒྲ་མ་ཡིན་པར་ཐལ། ཁྱོད་རིགས་སྤྱི་མ་ཡིན་
པའི་ཕྱིར། རྟགས་གཉིས་པ་མ་གྲུབ་ན། རྟག་དངོས་གཉིས་ཆོས་ཅན། ཁྱོད་ཞེས་བརྗོད་
པའི་སྒྲ་དེ། ཚོགས་བརྗོད་ཀྱི་སྒྲ་མ་ཡིན་པར་ཐལ། ཁྱོད་ཚོགས་སྤྱི་མ་ཡིན་པའི་ཕྱིར། མ་
གྲུབ་ན། རྟག་དངོས་གཉིས་ཆོས་ཅན། ཚོགས་སྤྱི་མ་ཡིན་པར་ཐལ། མི་འཇིག་པའི་ཆོས་
254



རིགས་ལམ་འཕྲུལ་གྱི་ལྡེ་མིག་ལས་རིགས་ལམ་ཆེ་བ་ཡུལ་ཡུལ་ཅན་དང་བློ་རིག་གི་རྣམ་པར་བཤད་པ།
ཡིན་པའི་ཕྱིར། །
མཐའ་ཡས་ཤེས་དང་ཤེས་བྱའི་གནས། །གསལ་བྱེད་བློ་དང་རིག་པ་ཡི། །རྣམ་
བཤད་ཚིག་ཉུང་འདིར་རྟེན་གང་། །རྒྱ་ཆེན་རིགས་ལམ་རྒྱས་གྱུར་ཅིག ། །
255



རིས་མེད་ཆོས་རིག་གཏེར་མཛོད་ལས།
བློ་རིགས་ཕྱོགས་བསྒྲིགས།
༄༅། །བློ་རིག་གི་གནད་བསྡུས་རིན་ཆེན་བུམ་བཟང་ཞེས་བྱ་བ་བཞུགས་སོ། །
བྲག་དཀར་སྤྲུལ་སྐུ་བློ་བཟང་དཔལ་ལྡན།
རྒྱལ་ཀུན་མཁྱེན་རབ་གུར་ཀུམ་གསར་པའི་རྡུལ། །མཛེས་སྡུག་འཇམ་དབྱངས་
གཞོན་ནུའི་སྐུ་རུ་བསྐྲུན། །དྲུག་ཅུའི་གསུང་གིས་ཤེས་བྱ་ཀུན་བརྗོད་ཅིང་། །ཀུན་ལ་མཁྱེན་
པ་ཐོགས་མེད་གང་དེས་སྐྱོངས། །བློ་གསལ་ཀུན་ལ་ཕན་ཕྱིར་བློ་རིགས་ཀྱི། །གནད་
བསྡུས་རིན་ཆེན་བུམ་བཟང་དེང་འདིར་སྤེལ། །རིག་པ་བློ་དང་གསལ་ཤིང་རིག་པ་ལ། །ཤེས་
པའི་མཚན་ཉིན་མཁས་པ་ཕལ་ཆེར་སྨྲ། །དེ་ལ་ཚད་མ་ཚད་མིན་ཤེས་པ་གཉིས། །དང་པོར་
མངོན་སུམ་རྗེས་དཔག་ཚད་མ་གཉིས། །དཔྱད་ཤེས་ཡིད་དཔྱོད་སྣང་ལ་མ་ངེས་དང་། །
ལོག་ཤེས་ཐེ་ཚོམ་བདུན་ཏེ་དང་པོ་ནི། །རྟོག་བྲལ་མ་འཁྲུལ་བ་ཡང་ཡིན་པ་དང་། །གསར་
དུ་མི་བསླུ་བ་ཡིས་གཞི་མཐུན་པར། །གྱུར་པའི་རིག་པ་མངོན་སུམ་ཚད་མ་ཡིན། །དབང་
ཡིད་རང་རིག་རྣལ་འབྱོར་མངོན་སུམ་བཞི། །དང་པོར་མིག་གནས་ལུས་ཀྱི་དབང་མངོན་
བར། །ལྔ་སྟེ་དེ་དག་གཟུགས་སོགས་འཛིན་པའི་ཕྱིར། །གཟུགས་འཛིན་དབང་མངོན་
སོགས་གྱི་ཐ་སྙད་བྱེད། །དབང་མངོན་སྐད་ཅིག་དང་པོའི་རྗེས་སྐྱེས་ཤིང་། །རང་ཡུལ་
གསལ་བར་སྣང་ཡང་ངེས་པ་འདྲེན། །མི་ནུས་པ་དེ་ཡིད་ཀྱི་མངོན་སུམ་དང་། །མཚན་གཞི་
256



བློ་རིག་གི་གནད་བསྡུས་རིན་ཆེན་བུམ་བཟང་།
སོ་སྐྱེས་རྒྱུད་ཀྱི་མངོན་ཤེས་ལྔ། །འཛིན་རྣམ་རང་རིག་ཁ་ནང་ཁོ་ནར་ཕྱོགས། །དཔེར་ན་
མིག་ཤེས་ཉམས་མྱོང་འཛིན་རྣམ་ལྟར། །
༈ རྟགས་ལ་མ་བརྟེན་རྣལ་འབྱོར་སྟོབས་ཀྱིས་ནི། །རང་ཡུལ་བདེན་པ་ཕྲ་རགས་ཅི་
རིགས་པ། །མངོན་སུམ་རྟོགས་པ་རྣལ་འབྱོར་མངོན་སུམ་མོ། །འཕགས་རྒྱུད་བདག་མེད་
མངོན་རྟོགས་ཀུན་དེ་ཡིན། །མངོན་སུམ་དེ་ལ་རང་ལས་ངེས་པ་དང་། །གཞན་ལས་ངེས་པ་
གཉིས་ཏེ་དང་པོ་ནི། །རང་གི་གཞལ་བྱའི་བདག་ཉིད་མཐར་ཐུག་པ། །ཡུལ་སྟེང་གནས་
མེད་རང་ཉིད་མི་སྐྱེ་བར། །རང་མྱོང་རང་རིག་སྟོབས་ཀྱིས་ངེས་པར་འདྲེན། །ནུས་པའི་
གསར་དུ་མི་བསླུའི་རིག་པ་ནི། །རང་ལས་ངེས་དང་གོང་ལྟར་རང་རིག་གིས། །ངེས་པ་
འདྲེན་མི་ནུས་པ་ཕྱིས་འབྱུང་གིས། །ཐ་སྙད་ཚད་གཞན་བསྟེན་ནས་ངེས་པར་འདྲེན། །
དགོས་པའི་གསར་དུ་མི་བསླུ་གཞན་ལས་ངེས། །ཚད་མ་ཡིན་ཏེ་དང་པོ་ལ་དབྱེ་ན། །མེ་
ཡིས་གཙོ་བསྲེག་དོན་བྱེད་ནུས་འཇལ་བའི། །དབང་མངོན་ལྟ་བུ་དོན་བྱེད་སྣང་ཅན་དང་། །
བུ་ཡིས་པའི་གཟུགས་འཛིན་པ་ལྟ་བུ་ནི། །དོན་ལ་གོམས་པ་ཅན་གྱི་དབང་མངོན་ནོ། །
གཉིས་པ་ལ་དབྱེ་དོན་ལ་མེའི་ཁ་དོག །ཡིན་ཞིང་རྟོག་པས་མེའི་མདོག་ཡིན་མིན་ལ། །ཐེ་
ཚོམ་དུས་ཀྱི་རྒྱང་རིང་དམར་ལམ་པ། །འཛིན་པའི་མིག་ཤེས་སྣང་བ་རང་ལས་དེས། །བདེན་
པ་གཞན་ལས་ངེས་ཀྱི་ཚད་མའོ། །དོན་ལ་ཤ་པ་ཡིན་ཞིང་རྟོག་པས་དེ། །ཡིན་མིན་ཐེ་ཚོམ་དུས་
ཀྱི་རྒྱུད་རིང་པོ་འགལ་བ་དང་བཅས་འཛིན་པའི་མིག་ཤེས་ནི། །སྤྱིར་རང་ལས་ངེས་ཁྱད་པ་
གཞན་ལས་ངེས། །རྗེས་དཔག་རྣལ་འབྱོར་མངོན་སུམ་ཚད་མ་ལ། །རང་ལས་ངེས་པའི་
ཚད་མ་ཁོ་ནས་ཁྱབ། །རང་གི་སྔོན་པོ་མཐོང་ངམ་མ་མཐོང་སྙམ། །ཐེ་ཚོམ་འདྲེན་བྱེད་
དབང་པོའི་མངོན་སུམ་ནི། །ཚད་མ་སྣང་བ་ཉིད་ཀྱང་གཞན་ལས་ངེས། །ཚད་མ་ཡིན་ཏེ་ཕྱི་
257



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
མ་བཏགས་པའོ། །གང་ལ་གཞན་ལས་ངེས་པའི་ཚད་མ་ཡིན། །དེ་ནི་ཆོས་དེར་ཚད་མ་མ་
ཡིན་དགོས། །ཆོས་དེར་ཚད་མ་ཡིན་ན་རང་ལས་དེས། །ཚད་མས་ཁྱབ་ཅིང་ཨུཏྤལ་སྔོན་པོ། །
མཐོང་མ་མྱོང་བའི་རྒྱུད་ཀྱི་ཨུཏྤལའི། །མདོག་སྔོན་འཛིན་པའི་དབང་ཤེས་དང་པོ་བ། །
གཟུགས་མཛེས་ལ་ཆགས་དུས་ཀྱི་སྒྲ་འཛིན་པའི། །དབང་མངོན་ཡིད་མ་གཏད་དང་སྨིག་
རྒྱུ་ལ། །ཆུར་འཛིན་སྐྱེད་བྱེད་སྨིག་རྒྱུའི་མདོག་འཛིན་པའི། །དབང་མངོན་འཁྲུལ་རྒྱུ་ཅན་
རྣམས་གཞན་ལས་ངེས། །སྒྲས་བརྗོད་རིགས་ཀྱི་སྒོ་ནས་དབྱེ་བ་ཡིན། །རང་རྟེན་རྟགས་ནི་
ཡང་དག་བཀོད་པ་ལ། །བརྟེན་ནས་སྐྱེས་ཤིང་གཞལ་བྱ་ལྐོག་གྱུར་ལ། །གསར་དུ་མི་
བསླུའི་ཞེན་རིག་རྗེས་དཔག་གི། ཚད་མ་ཡིན་ཏེ་དེ་ཡི་སྐད་ཅིག་མ། །གཉིས་པ་ནས་བཟུང་
རྟོག་པ་དཔྱད་ཤེས་ཡིན། །རྟོག་པ་དཔྱད་ཤེས་མངོན་སུམ་ཚད་མ་ཡིས། །དྲངས་པ་ཡང་ཡོད་
རྗེས་དཔག་ལ་དབྱེ་ན། །རང་དོན་རྗེས་དཔག་གཞན་དོན་རྗེས་དཔག་དང་། །དངོས་སྟོབས་
ཡིད་ཆེས་དཔེ་ནི་ཉེར་འཇལ་དང་། །གྲགས་པའི་རྗེས་དཔག་ལ་སོགས་དུ་མ་ཡོད། །རང་
དོན་རྗེས་དཔག་རྗེས་དཔག་དོན་གཅིག་ཡིན། །གཉིས་པ་སྒྲུབ་ངག་ལྟ་བུར་རྗེས་དཔག་
འདོགས། །བྱས་པའི་རྟགས་ཀྱིས་སྒྲ་ནི་མི་རྟག་རྟོགས། །དཔྱད་གསུམ་དག་པའི་ལུང་དོན་
མི་བསླུར་རྟོགས། །ནོག་སོགས་རྟགས་ལས་བ་ལང་བ་མེན་དང་། །འདྲ་བར་རྟོགས་ཤིང་རི་བོང་
ཅན་དག་ལ། །ཟླ་བ་བརྗོད་རུང་རྟོགས་པའི་རྗེས་དཔག་རྣམས། །ཕྱོགས་ཆོས་ཁྱབ་འབྲེལ་ངེས་
རྗེས་སྒྲུབ་བྱ་ནི། །རྗེས་སུ་དཔོག་ཕྱིར་རྗེས་དཔག་ཞེས་བརྗོད་དོ། །རྟོགས་ཟིན་རྟོགས་པའི་
རིགས་པ་དཔྱད་ཤེས་ཡིན། །དེ་ལ་རྟོག་པ་རྟོག་མེད་དཔྱད་ཤེས་གཉིས། །རྗེས་དཔག་སྐད་
ཅིག་གཉིས་པ་ནས་བཟུང་སྟེ། །དེ་ཡི་བྱེད་པ་མ་ཉམས་བསྣན་འཛིན་པའི། །རྟོག་པ་ཐམས་
ཅད་རྟོག་པ་དཔྱད་ཤེས་ཡིན། །མངོན་སུམ་ཚད་མའི་བྱེད་པ་མ་ཉམས་པ། །བསྣན་ནས་
258



བློ་རིག་གི་གནད་བསྡུས་རིན་ཆེན་བུམ་བཟང་།
འཛིན་པ་རྟོག་མེད་དཔྱད་ཤེས་ཡིན། །མྱོང་བ་དང་ནི་རྟེན་རྟགས་གང་ལའང་། །མ་བརྟེན་
རང་ཡུལ་བདེན་པ་མཐའ་གཅིག་ཏུ། །གསར་ངེས་ཞེན་རིག་ཡིད་དཔྱོད་མཚན་ཉིད་ཡིན། །
ཕ་མའི་དུས་ཀྱི་ཁྲོན་པ་རྙིང་པ་ན། །ཆུ་ཡོད་སྙམ་འཛིན་རྒྱུ་མཚན་མེད་པ་དང་། །རྟགས་
ཁྱབ་མ་ངེས་བྱས་པའི་རྟགས་ཙམ་ལས། །སྒྲ་ནི་མི་རྟག་འཛིན་པ་རྒྱུ་མཚན་དག །མ་ངེས་པ་
དང་གཞལ་བྱས་རྟགས་ལས་ནི། །སྒྲ་ནི་མི་རྟག་འཛིན་པ་རྒྱུ་མཚན་ནི། །ལྟར་སྣང་ལ་བརྟེན་
ཡིད་དཔྱོད་ཡིན་འདི་ནི། །མངོན་རྗེས་དཔྱད་ཤེས་སྣང་ལ་མ་ངེས་དང༌། །ཐེ་ཚོམ་ཡང་མིན་
དོན་མཐུན་བློ་ཡིན་ནོ། །རང་གི་འཇུག་ཡུལ་དུ་གྱུར་པའི་རང་མཚན་ནི། །གསལ་སྣང་ཡང་
ཡིན་འཇུག་ཡུལ་རང་མཚན་ལ། །ངེས་པ་འདྲེན་མི་ནུས་པ་ཡང་ཡིན་པའི། །གཞི་མཐུན་
གྱུར་པའི་རིག་པ་སྣང་བ་ལ། །མ་ངེས་བློ་སྟེ་དེ་ལ་དབང་ཡིད་གཉིས། །རང་རིག་གསུམ་སྟེ་
དང་པོ་གཟུགས་མཛེས་ལ། །ལྷག་པར་ཆགས་ངུས་སྒྲ་འཛིན་ཉན་ཤེས་དང་། །གཉིས་པ་
ཡིད་མངོན་མངོན་ཤེས་ལྔ་མ་གཏོགས། །ཚུར་མཐོང་རྒྱུད་ཀྱི་གཟུགས་འཛིན་སྒྲ་འཛིན་
སོགས། །ཡིད་མངོན་དུས་མཐའི་སྐད་གཅིག་ཡུན་ཚད་དོ། །གསུམ་པ་གྲངས་ན་རྒྱུད་ཀྱི་
བདེ་བ་ལ། །ཤེས་པ་ཡིན་སྙམ་ཉམས་མྱོང་རང་རིག་ནི། །རང་རིག་གྱུར་པའི་སྣང་ལ་མ་
ངེས་སོ། །
༈ རང་གི་ཞེན་ཡུལ་ལ་འཁྲུལ་རིག་པ་དེ། ། ལོག་ཤེས་ཡིན་ཏེ་སྒྲ་འཛིན་རྟོག་པ་དང༌། །
གང་ཟག་བདག་འཛིན་ལྟ་བུ་རྟོག་པ་དང་། །སྔོན་པོ་གསལ་སྣང་རྨི་ལམ་ཤེས་པ་ནི། །ཡིད་
ཤེས་སུ་གྱུར་རྟོག་མེད་ལོག་ཤེས་དང་། །ཟླ་གཅིག་ཟླ་གཉིས་སྣང་བའི་དབང་ཤེས་ནི། །
དབང་ཤེས་སུ་གྱུར་རྟོག་མེད་ལོག་ཤེས་སོ། །རང་ཡུལ་མཐའ་གཉིས་དོགས་པའི་རིག་པ་ནི། །
ཐེ་ཚོམ་ཡིན་ཏེ་དོན་འགྱུར་དོན་མི་འགྱུར། །ཆ་མཉམ་དང་གསུམ་དགེ་དང་མི་དགེ་དང༌། །
259



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ལུང་མ་བསྟན་གསུམ་དང་པོ་སྟོང་ཉིད་ལ། ། དོན་འགྱུར་ཐེ་ཚོམ་ལྟ་བུ་འདོད་པ་ཡི། །སས་
བསྦྱས་ཐེ་ཚོམ་ཉོན་མོངས་ཅན་གཉིས་པ། །གཞི་གང་རྟ་གླང་ཡོད་མེད་ཐེ་ཚོམ་ནི། །གསུམ་
པ་ཡིན་ནོ་སེམས་དང་སེམས་བྱུང་ནི། །རང་ཡུལ་ངོ་བོ་འཛིན་པའི་སྒོ་ནས་ནི། །སེམས་དང་
རང་ཡུལ་ཁྱད་པ་ཅི་རིགས་འཛིན། །གཙོ་སེམས་གང་རུང་འཁོར་བྱུང་སེམས་བྱུང་ཡིན། །
སེམས་དང་སེམས་བྱུང་རྟེན་དང་དམིགས་པ་དང༌། །རྣམ་པ་དུས་དང་རྫས་རྣམས་
མཚུངས་པ་ལྔ། །སེམས་བྱུང་དབྱེ་བ་ལྔ་བཅུ་ང་གཅིག་ནི། །མངོན་པ་མཛོད་ལས་སེམས་ཀྱི་
ས་མང་དང་། །དགེ་བའི་ས་མང་ཉོན་མོངས་པའི་ས་མང་། །མི་དགེའི་ས་མང་ཉོན་མོངས་
ཆུང་ངུའི་ས། །མང་པོ་རྣམས་ཏེ་དང་པོར་མཛོད་ལས་ནི། །ཚོར་དང་སེམས་པ་འདུ་ཤེས་དང་། །
འདུན་དང་རེག་དང་བློ་གྲོས་དྲན། །ཡིད་ལ་བྱེད་དང་མོས་པ་དང་། །ཏིང་ངེ་འཛིན་སེམས་
ཐམས་ཅད་ལ། །ཞེས་གསུང་པ་ལྟར་སེམས་ཀུན་འཁོར་འགྲོ་ཕྱིར། །སེམས་ཀྱི་ས་མང་
ཞེས་བྱ་གཉིས་པ་ཡང་། །དད་དང་བག་ཡོད་ཤིན་ཏུ་སྦྱངས། །བཏང་སྙོམས་ངོ་ཚ་ཤེས་ཁྲེལ་
ཡོད། །རྩ་བ་གཉིས་རྣམས་མི་འཚེ་དང་། །བརྩོན་འགྲུས་རྟག་ཏུ་དགེ་ལ་འབྱུང་། །ཞེས་
གསུངས་དགེ་སེམས་ཀུན་གྱི་འཁོར། །འབྱུང་ཕྱིར་དགེ་བའི་ས་མང་ཡིན། །གསུམ་པ་ཡང་
ནི་མངོན་མཛོད་ལས། །རྨོངས་དང་བག་མེད་ལེ་ལོ་དང་། །མ་དད་པ་དང་རྨུགས་དང་རྒོད། །
ཉོན་མོངས་ཅན་ལ་རྟག་ཏུ་འབྱུང་། །ཞེས་གསུངས་ཉོན་མོངས་ཅན་སེམས་ཀུན། །འཁོར་དུ་
འབྱུང་ཕྱིར་ཉོན་མོངས་པའི། །ས་མང་ཞེས་བྱ་བཞི་པ་ཡང་། །མི་དགེ་བ་ལ་ཁྲེལ་མེད་དང་། །ངོ་
ཚ་མེད་པའོ་ཞེས་མི་དགེའི། །སེམས་ཀུན་འཁོར་དུ་འབྱུང་བའི་ཕྱིར། །མི་དགེའི་ས་མང་ལྔ་
པ་ཡང་། །མངོན་པ་མཛོད་ལས་ཁྲོ་བ་དང་། །འཁོན་དུ་འཛིན་དང་གཡོ་དང་ནི། །ཕྲག་དོག་
འཚིག་འཆབ་སེར་སྣ་དང་། །སྒྱུ་དང་རྒྱགས་དང་རྣམ་འཚེ་དང་། །ཉོན་མོངས་ཆུང་ངུའི་ས་
26O



བློ་རིག་གི་གནད་བསྡུས་རིན་ཆེན་བུམ་བཟང་།
པ་རྣམས། །ཞེས་གསུངས་མཚུངས་ལྡན་གྲོགས་ཀྱིས་ཆུང་། །སྤང་བྱ་རིགས་ཀྱིས་ཆུང་བ་དང་། །
འབྱུང་བ་རྟེན་གྱིས་ཆུང་བའི་ཕྱིར། །ཉོན་མོངས་ཆུང་ངུའི་ས་པར་བརྗོད། །དེ་དག་སྡེ་ཚན་
ངེས་པ་ཡིན། །སྡེ་ཚན་མ་ངེས་པ་བརྒྱད་ནི། །རྟོག་དང་དཔྱོད་དང་འགྱོད་པ་དང་། །གཉིད་
དང་ཁྲོ་བ་ཆགས་རྣམས་དང་། །ང་རྒྱལ་ཐེ་ཚོམ་ཞེས་བྱ་བ། །བརྒྱད་ནི་ངེས་པ་མིན་པ་བརྒྱད། །དེ་
དག་དགེ་དང་མི་དགེ་བ། །ལུང་མ་བསྟན་རྣམས་ཅི་རིགས་སུ། །ཀུན་སློང་དབང་གིས་
འགྱུར་བས་ན། །རྟོག་དཔྱོད་འགྱོད་གཉིད་བཞི་པོ་ལ། །གཞན་འགྱུར་བཞི་ཞེས་གསུངས་
པའང་ཡོད། །ཁྲོ་ཆགས་ང་རྒྱལ་བཞི་པོ་ཡང་། །ཆོས་དང་ཆོས་མིན་གཉིས་ཀ་ལ། །
དམིགས་ནས་འབྱུང་བ་ཡོད་པ་སོགས། །རྒྱས་པ་མངོན་པ་གོང་འོག་དང་། །བདག་གི་བློ་
རིག་མཛོད་ཊིཀ་སོགས། །བལྟ་བར་བྱ་ཞིང་འདི་ཙམ་ནི། །རིགས་པ་སྨྲ་བའི་བློ་གསལ་ལ། །
མི་བརྗེད་ཐོ་ཙམ་བཀོད་པ་ཡིན། །དགེ་ལེགས་གངས་རི་ཆོས་བརྒྱད་རྡུལ་བྲལ་དྲི་མེད་འོད་
དཀར་འཕྲོ་བ་ཅན། །ལྷག་བསམ་དྲོད་ཀྱིས་རིམ་པར་བཞུས་པས་རྒྱལ་བ་གཉིས་པའི་མདོ་
སྔགས་བསྟན། །མྱུ་གུ་གསར་པའི་ཕུང་པོ་བསྐྱེད་བསྲིངས་དལ་འབབ་ལྷུང་ལྷུང་སྒྲ་ཡང་
འབྱིན། །དེ་ཡི་འབྲུ་བཅུད་འདོད་དགུའི་དཔལ་ལ་འགྲོ་ཀུན་མགྲོན་དུ་འབོད་གྱུར་ཅིག །
ཅེས་བློ་རིག་གི་དོན་བསྡུ་ཉུང་ངུ་འདིའང་རིགས་པ་སྨྲ་བ་བློ་བཟང་བསམ་གཏན་
གྱིས་བསྐུལ་བའི་ངོར་བྲག་དཀར་སྤྲུལ་མིང་བློ་བཟང་དཔལ་ལྡན་བསྟན་འཛིན་སྙན་
གྲགས་ཀྱིས་བྲིས་པ་དགེ་ལེགས་འཕེལ།། །།
261



རིས་མེད་ཆོས་རིག་གཏེར་མཛོད་ལས།
བློ་རིགས་ཕྱོགས་བསྒྲིགས།
༄༅། །བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན་
ཞེས་བྱ་བ་བཞུགས་སོ། །
བྲག་དཀར་སྤྲུལ་སྐུ་བློ་བཟང་དཔལ་ལྡན།
བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན་ཞེས་བྱ་བ། ན་མོ་གུ་
རུ་མཉྫགྷོ་ཥ་ཡ། རབ་དམར་བྱུ་རུའི་ཁུ་བ་གསེར་བཟང་དང་། །འདྲེས་པའི་མདངས་ལྡན་
མཚན་དཔེའི་ལང་ཚོ་ཅན། །ཤེས་རབ་རལ་གྲིས་མི་ཤེས་ཚང་ཚིང་ཀུན། །དུས་གཅིག་
གཅོད་མཛད་འཇམ་དཔལ་དབྱངས་ལ་འདུད། །ཡང་དག་རིགས་ལམ་ཕྲ་མོས་དྲང་ངེས་ཀྱི། །
ཡིན་ལུགས་ཇི་བཞིན་འབྱེད་ལ་མ་འཁྲུལ་བ། །ཐུབ་བསྟན་མཛེས་བྱེད་རྒྱན་དྲུག་མཆོག་
གཉིས་དང་། །ཀུན་མཁྱེན་ཙོང་ཁ་པ་ལ་གུས་པས་འདུད། །བློ་གྲོས་ཆ་ཤས་གཅིག་གིས་
གཞུང་ལུགས་ཀུན། །བློ་ལ་འཁྲུལ་མེད་འཆར་བའི་མཁས་པ་མཆོག །བློ་ལྡན་ཆོས་འཕེལ་
རྒྱལ་བའི་བསྟན་པ་ལ། །བློ་མཆོག་འཆད་རྩོད་རྩོམ་ལ་འགྲན་ཟླ་བྲལ། །མགོན་པོ་དེ་ཡི་
བཀའ་དྲིན་བདུད་རྩིའི་ཆབ། །སྙིང་ལ་བྲན་པས་གཞུང་དོན་ཡིན་ལུགས་ཀུན། །རྣམ་འབྱེད་
ཤེས་རབ་རྐང་འཐུང་རྒྱས་པ་ལ། །བློ་རིག་འབྲས་བཟང་དགའ་སྟོན་འབྱེད་པར་སྤྲོ། །
དེ་ལ་འདིར་བློ་རིག་གི་རྣམ་བཞག་བཤད་པ་ལ་གཉིས། མཚན་ཉིད་བཤད་པ་དང་།
དབྱེ་བ་བཤད་པའོ། །དང་པོ་ནི། ཡོངས་གྲགས་ལྟར་ན། རིག་པ་བློ་ཡི་མཚན་ཉིད། བློ་དང་
262



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
རིག་པ་ཤེས་པ་གསུམ་དོན་གཅིག །འདིའི་མཚན་ཉིད་ལ་མཁས་པ་ཁ་ཅིག་གིས་ཡུལ་རིག་
པར་བྱ་བ་བློའི་མཚན་ཉིད་འཇོག་པ་ལ་ཁ་ཅིག་གིས་སྐྱོན་འཕེན་པ། སྐྱེས་བུ་ཆོས་ཅན། བློ་
ཡིན་པར་ཐལ། ཡུལ་རིག་པར་བྱ་བ་ཡིན་པའི་ཕྱིར། མ་གྲུབ་ན། ཡུལ་ཆོས་ཅན། སྐྱེས་
བུས་ཁྱོད་རིག་པར་ཐལ། གཞི་གྲུབ་པའི་ཕྱིར་གསུངས་ཀྱང་། གནོད་པ་མ་མཐོང་སྟེ། སྐྱེས་
བུས་ཡུལ་རིག་ན་སྐྱེས་བུ་ཡུལ་རིག་པར་བྱ་བ་ཡིན་པས་ཁྱབ་པར་ཐལ། འདོད་པའི་ཕྱིར།
འདོད་ན། སྐྱེས་བུ་ཡུལ་རིག་པའི་རིག་པ་ཡིན་པར་ཐལ། འདོད་པ་དེའི་ཕྱིར། མ་ཁྱབ་ན་
ཁྱབ་པར་ཐལ། ཡུལ་རིག་པ་བྱ་བ་ཞེས་པའི་དོན་རིག་བྱ་ཡུལ་དེ་རང་ལ་སྣང་བའམ་
གསལ་བར་འཆར་བའི་བྱ་བའི་ངོ་བོ་ཅན་གྱི་དོན་ཡིན་པའི་ཕྱིར་ཏེ། རྣམ་འགྲེལ་ལས། དེ་
ཕྱིར་ངེད་ཀྱི་བློ་རང་ཉིད། །གསལ་བའི་ངོ་བོ་རབ་གསལ་ཞིང་། །ཞེས་འབྱུང་བའི་ཕྱིར།
དེས་ན་སྐྱེས་བུས་ཡུལ་རིག་ཀྱང་སྐྱེས་བུ་རང་ཉིད་ཡུལ་རིག་པར་བྱ་བའི་ངོ་བོ་ཅན་མ་ཡིན་
པའི་ཕྱིར་ཏེ། སྐྱེས་བུ་རིག་པ་མ་ཡིན་པའི་ཕྱིར། མཚན་ཉིད་འདིས་ཡུལ་ཞེས་པས་རིག་བྱ་དང་།
རིག་པ་ཞེས་པའི་རིག་བྱེད་དང་། བྱ་བ་ཞེས་པས་ཡུལ་རིག་པ་ཙམ་གྱིས་མི་ཆོག་རང་ཉིད་
རིག་པའི་བདག་ཉིད་ཅན་དུ་བསྟན་པའི་ཕྱིར་དོན་ཆེ་བར་ངེས་སོ།
ཁ་ཅིག་ཡུལ་རིག་པ་བློའི་མཚན་ཉིད་དུ་འཇོག་པ་ལ། སྐྱོན་འཕེན་པ། ཡུལ་ཤེས་པ་
ཡིན་པར་ཐལ། ཡུལ་རིག་པ་ཡིན་པའི་ཕྱིར། འདོད་ན། ཡུལ་ཤེས་པ་མ་ཡིན་པར་ཐལ།
ཡུལ་རྟག་པ་ཡིན་པའི་ཕྱིར། གསུངས་པའང་ཚིག་འཁྲི་རྐྱང་པར་ཟད་དེ། འོ་ན་སྐད་ཅིག་མ་
ཡིན་ན་མི་རྟག་པ་ཡིན་པས་མ་ཁྱབ་པར་ཐལ། སྐད་ཅིག་མ་ཡིན་ན་མི་རྟག་པ་མ་ཡིན་པས་
ཁྱབ་པའི་ཕྱིར་ཏེ། སྐད་ཅིག་མ་ཡིན་ན་མི་དངོས་པོ་ཡིན་པའི་ཁྱབ་པས་ཕྱིར། དེ་ཡིན་ན་མི་
སྐྱེས་བུ་ཡིན་པས་ཁྱབ་པའི་ཕྱིར། ཁྱབ་པ་རྣམས་རིམ་བཞིན་འགྲིགས། དེ་བཞིན་དུ་སྟོང་
263



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཉིད་རྟོགས་པའང་མེད་པར་ཐལ། སྟོང་ཉིད་རྟོགས་པ་མ་ཡིན་པའི་ཕྱིར་ཏེ། སྟོང་ཉིད་རྟག་
པ་ཡིན་པའི་ཕྱིར་སོགས། ཁྱབ་འགྲིགས་ཤིན་ཏུ་མང་བས་ཚིགས་ལ་གནོད་པ་ཆུང་ཞིང་།
དོན་ལ་མ་བསམ་ཚིགས་ཀྱི་བཅད་མཚམས་ཁོ་ན་ལ་འཁྲིས་པར་ཟད་དོ། །དེས་ན་རིག་པ་
བློ་ཡི་མཚན་ཉིད་ཟེར་བ་ལས། ཡུལ་རིག་པར་བྱ་བ་དང་། ཡུལ་རིག་པ་བློའི་མཚན་ཉིད་
བྱས་ན་གོ་རྒྱུ་བཟང་ངོ་། ། །
༈ གཉིས་པ་དེ་ལ་དབྱེ་བ་བཤད་པ་ལ་གསུམ། གཉིས་སུ་དབྱེ་བ། གསུམ་དུ་དབྱེ་བ། །
བདུན་དུ་དབྱེ་བའོ། །དང་པོ་ལ་དྲུག །ཚད་མ་དང་ཚད་མིན་གཉིས་སུ་དབྱེ་བ། རྟོག་པ་དང་
རྟོག་མེད་ཀྱི་ཤེས་པ་གཉིས་སུ་དབྱེ་བ། འཁྲུལ་ཤེས་དང་མ་འཁྲུལ་བའི་ཤེས་པ་གཉིས་སུ་
དབྱེ་བ། དབང་ཤེས་དང་ཡིད་ཤེས་གཉིས་སུ་དབྱེ་བ། སེམས་དང་སེམས་བྱུང་གཉིས་སུ་
དབྱེ་བ། སེལ་འཇུག་གི་བློ་དང་སྒྲུབ་འཇུག་གི་བློ་གཉིས་སུ་དབྱེ་བའོ། །དང་པོ་ལ་གཉིས།
ཚད་མ་བཤད་པ་དང་། ཚད་མིན་གྱི་ཤེས་པ་བཤད་པའོ། །དང་པོ་ལ་མཚན་ཉིད་དང་། དབྱེ་
བ་བཤད་པ་གཉིས། དང་པོ་ནི། རྣམ་འགྲེལ་ལས། ཚད་མ་བསླུ་མེད་ཅན་ཤེས་པ་ཞེས་དང་།
མ་ཤེས་དོན་གྱི་གསལ་བྱེད་ཀྱང་། །ཞེས་གསུངས་པ་ལྟར། གསར་དུ་མི་བསླུ་བའི་རིག་པ་
ཚད་མའི་མཚན་ཉིད། དེ་ཡང་གསར་དུ་ཞེས་པས་དཔྱད་ཤེས་ཚད་མ་ཡིན་པར་གཅོད། མི་
བསླུ་བ་ཞེས་པས་ཡིད་དཔྱོད་ཚད་མ་ཡིན་པར་གཅོད། རིག་པ་ཞེས་པས་དབང་པོ་
གཟུགས་ཅན་པ་ཚད་མ་ཡིན་པར་གཅོད། དེ་ཡང་ཚད་མའི་སྐད་དོད། པྲ་མཱ་ཎ་ནི་མི་བསླུ་
བ་ལ་འཇུག་ཅིང་། དེ་ཡང་རང་གི་ཡུལ་གསར་དུ་རྟོགས་པ་ལྟར་གྲུབ་པའི་དོན་ཏེ། ཡུལ་
དང་པོའི་ཐོག་མར་འཇལ་བ་ལྟར་དོན་ལ་གནས་པས་ན་དེ་སྐད་བརྗོད་པ་ཡིན་པའི་ཕྱིར།
དེ་ཡང་གྲུབ་མཐའི་དབང་དུ་བྱས་ན། མདོ་སྡེ་པ་དང་། སེམས་ཙམ་པ་དང་རང་རྒྱུད་པ་
264



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
གསུམ་གྱི་ལུགས་ལ་ཚད་མའི་མཚན་ཉིད་འདི་བཞིན་འཇོག་རིགས་ཀྱི་བྱེ་བྲག་སྨྲ་བ་དང་།
ཐལ་འགྱུར་བ་གཉིས་ཀྱི་ལུགས་ལ་དེ་ལྟར་འཇོག་མི་རིགས་པའི་ཕྱིར་ཏེ། བྱེ་བྲག་སྨྲ་བས་
ཚད་མ་ཡིན་ན་རིག་པ་ཡིན་པས་ཁྱབ་པ་ཁས་མི་ལེན་པའི་ཕྱིར་ཏེ། དེས་དབང་པོ་གཟུགས་
ཅན་པ་ལྔ་ཀ་ཚད་མར་ཁས་ལེན་པ་གང་ཞིག །དེས་དེ་ལྔ་ཀ་རིག་པ་ཁས་མི་ལེན་པའི་ཕྱིར་རོ། །
གཉིས་པ་གྲུབ་སྟེ། ཐལ་འགྱུར་བས་ཚད་མ་ཡིན་ན་གསར་དུ་མི་བསླུ་བའི་རིག་པ་ཡིན་པའི་
ཁྱབ་པ་ཁས་མི་ལེན་པའི་ཕྱིར་ཏེ། ཚད་མ་སྐད་ཅིག་གཉིས་པ་དཔྱད་ཤེས་རྣམས་ཀྱང་ཚད་
མར་ཁས་ལེན་པའི་ཕྱིར། དེས་ན་ཐལ་འགྱུར་བས་འཇིག་རྟེན་པ་རྣམས་ཀྱིས་གསར་དུ་
བསླུ་མི་བསླུའི་ཐ་སྙད་མི་བྱེད་པ་སྤྱིར་མི་བསླུ་བ་ལ་ཚད་མ་བྱེད་པ་བཞིན་ཚད་མའི་མཚན་
ཉིད་ལའང་མི་བསླུ་བའི་རིག་པ་འཇོག་པར་མཛད་དོ། །
༈ གཉིས་པ་ཚད་མའི་དབྱེ་བ་བཤད་པ་ལ་གསུམ། མངོན་རྗེས་གཉིས་སུ་དབྱེ་བ།
རང་ལས་ངེས་དང་གཞན་ལས་ངེས་ཀྱི་ཚད་མ་གཉིས་སུ་དབྱེ་བ། སྒྲས་བརྗོད་རིགས་ཀྱི་སྒོ་
ནས་དབྱེ་བའོ། །དང་པོ་ལ་མངོན་རྗེས་གཉིས་ལས། དང་པོ་ལ་གཉིས། མངོན་སུམ་ཉིད་
བཤད་པ་དང༌། ཞར་ལ་མངོན་སུམ་ལྟར་སྣང་བཤད་པའོ། །དང་པོ་ལ་མཚན་ཉིད་དང་།
དབྱེ་བ་གཉིས། དང་པོ་ནི། རྣམ་འགྲེལ་ལས། མངོན་སུམ་རྟོག་དང་བྲལ་བ་ནི། །མངོན་
སུམ་ཉིད་ཀྱིས་འགྲུབ་པར་འགྱུར། །ཞེས་དང་། རྣམ་ངེས་ལས། མངོན་སུམ་རྟོག་བྲལ་མ་
འཁྲུལ་བ། །ཞེས་དང་། རྟོག་པ་དང་བྲལ་ཞིང་མ་འཁྲུལ་བའི་རིག་པ་མངོན་སུམ་གྱི་མཚན་ཉིད།
རྟོག་པ་དང་བྲལ་ཞིང་མ་འཁྲུལ་བའི་གསར་དུ་མི་བསླུ་བའི་རིག་པ་མངོན་སུམ་ཚད་མའི་
མཚན་ཉིད། མདོ་སྡེ་པས་དེ་ལྟར་ཁས་ལེན་ཅིང་། སེམས་ཙམ་པས། རྟོག་པ་དང་བྲལ་ཞིང་
བག་ཆགས་བརྟན་བྱུང་གི་རིག་པ་མངོན་སུམ་གྱི་མཚན་ཉིད། རྟོག་པ་དང་བྲལ་ཞིང་བག་
265



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཆགས་བརྟན་བྱུང་གི་གསར་དུ་མི་བསླུ་བའི་རིག་པ་མངོན་སུམ་ཚད་མའི་མཚན་ཉིད། །
གཉིས་པ་དེ་ལ་དབྱེ་ན་བཞི། དབང་པོའི་མངོན་སུམ། ཡིད་ཀྱི་མངོན་སུམ། རང་རིག་
མངོན་སུམ། རྣལ་འབྱོར་མངོན་སུམ་དང་བཞི། དང་པོ་ལ་མཚན་ཉིད་དང་། དབྱེ་བ་གཉིས།
དང་པོ་ནི། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་དབང་པོ་གཟུགས་ཅན་པ་
ལ་བརྟེན་ནས་དངོས་སུ་སྐྱེས་ཤིང་། གཞན་རིག་གི་ཤེས་པ་རྟོག་བྲལ་མ་འཁྲུལ་བའི་རིག་པ་
དེ་དབང་མངོན་གྱི་མཚན་ཉིད། གཉིས་པ་དེ་ལ་དབྱེ་ན། གཟུགས་འཛིན་དབང་མངོན། སྒྲ་
འཛིན་དབང་མངོན། དྲི་འཛིན་དབང་མངོན། རོ་འཛིན་དབང་མངོན། རེག་འཛིན་དབང་
མངོན་དང་ལྔ་ཡོད། དང་པོ་ནི། རང་གི་ཐུན་མོང་མ་ཡིན་པའི་བདག་རྐྱེན་མིག་དབང་དང་།
རང་གི་དམིགས་རྐྱེན་གཟུགས་ལ་བརྟེན་ནས་དངོས་སུ་སྐྱེས་པའི་གཞན་རིག་གི་ཤེས་པ་
རྟོག་བྲལ་མ་འཁྲུལ་བའི་རིག་པ་གཟུགས་འཛིན་དབང་མངོན་གྱི་མཚན་ཉིད། དེ་བཞིན་དུ་
གཞན་རྣམས་ལའང་རིགས་འགྲེ་བར་བྱའོ། །ཡང་དེ་ལ་དབྱེ་ན། དབང་མངོན་དུ་གྱུར་བའི་
ཚད་མ། དཔྱད་ཤེས། སྣང་ལ་མ་ངེས་པའི་བློ་དང་གསུམ། གཟུགས་འཛིན་དབང་མངོན་
སྐད་ཅིག་དང་པོ་ལྟ་བུ་དང་པོའི་མཚན་གཞི། གཟུགས་འཛིན་དབང་མངོན་སྐད་ཅིག་
གཉིས་པ་ལྟ་བུ་གཉིས་པའི་མཚན་གཞི། ཡིད་སྒྲ་སྙན་པ་ལ་ལྷག་པར་ཆགས་བཞིན་པའི་
དུས་ཀྱི་སྐྱེས་བུའི་རྒྱུད་ཀྱི་གཟུགས་འཛིན་དབང་མངོན་ལྟ་བུ་གསུམ་པའི་མཚན་གཞི་ཡིན་
པའི་ཕྱིར། །
༈ གཉིས་པ་ཡིད་མངོན་ལ་མཚན་ཉིད་དང་། དབྱེ་བ་གཉིས། དང་པོ་ནི་རང་གི་ཐུན་
མོང་མ་ཡིན་པའི་བདག་རྐྱེན་དུ་གྱུར་བའི་ཡིད་དབང་ལ་བརྟེན་ནས་དངོས་སུ་སྐྱེས་ཤིང་
རྟོག་བྲལ་མ་འཁྲུལ་བའི་གཞན་རིག་གི་ཤེས་པ་དེ་ཡིད་མངོན་གྱི་མཚན་ཉིད། དེ་ལ་ཡིད་
266



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
ཤེས་ཞེས་བྱ་སྟེ། རང་གི་ཐུན་མོང་མ་ཡིན་པའི་བདག་རྐྱེན་ཡིད་དབང་ལས་དངོས་སུ་སྐྱེས་
པའི་ཤེས་པ་ཡིན་པའི་ཕྱིར་ཏེ། རང་དང་རིགས་མཐུན་པའི་རྣམ་ཤེས་སྔ་མ་བཀག་ཁ་མ་
ལས་སྐྱེས་པའི་ཤེས་པ་ཡིན་པའི་ཕྱིར་ཞེས་གསུངས་པའང་ཡོད་དེ་གོ་སྟོབས་ལ་ཕན་པ་ཞིག་གོ། །
གཉིས་པ་དེ་ལ་དབྱེ་ན་གསུམ། ཡིད་མངོན་དུ་གྱུར་པའི་ཚད་མ། དེར་གྱུར་པའི་དཔྱད་ཤེས།
དེར་གྱུར་པའི་སྣང་ལ་མ་ངེས་པའི་བློ་དང་གསུམ། དང་པོའི་མཚན་གཞི་ནི་གཞན་སེམས་
ཤེས་པའི་མངོན་ཤེས་དང་། གཞན་སེམས་ཤེས་པའི་མངོན་ཤེས་སྐད་ཅིག་དང་པོ་ལྟ་བུའོ། །
གཉིས་པའི་མཚན་གཞི། གཞན་སེམས་ཤེས་པའི་མངོན་ཤེས་སྐད་ཅིག་གཉིས་པ་ལྟ་བུ།
གསུམ་པ་ཡིད་གཟུགས་མཛེས་པ་ལ་ལྷག་པར་ཆགས་བཞིན་པའི་དུས་ཀྱི་སྒྲ་འཛིན་ཡིད་
མངོན་ལྟ་བུའོ། །ཡིད་མངོན་འདི་ཡང་སོ་སྐྱེས་རྒྱུད་ཀྱི་གཟུགས་འཛིན་དབང་མངོན་སྐད་
ཅིག་དང་པོའི་རྗེས་སུ་སྐྱེས་ཤིང་སྒྲ་གསལ་བར་སྣང་ཡང་དེ་ལ་ངེས་པར་འདྲེན་མི་ནུས་པའི་
ཡིད་ཤེས་ལྟ་བུ་ལ་གསུངས་སོ། །
༈ གསུམ་པ་རང་རིག་མངོན་སུམ་ལ་མཚན་ཉིད་དང་དབྱེ་བ་གཉིས། དང་པོ་ནི།
འཛིན་རྣམ་རང་རིག་གི་མཚན་ཉིད། ཡང་ན་ཁ་ནང་ཁོ་ནར་ཕྱོགས་པའི་འཛིན་རྣམ་རང་
རིག་གི་མཚན་ཉིད། རྟོག་པ་དང་བྲལ་ཞིང་མ་འཁྲུལ་བའི་ཁ་ནང་ཁོ་ནར་ཕྱོགས་པའི་འཛིན་རྣམ།
རང་རིག་མངོན་སུམ་གྱི་མཚན་ཉིད། རྟོག་པ་དང་བྲལ་ཞིང་མ་འཁྲུལ་བའི་གསར་དུ་མི་
བསླུ་བའི་ཁ་ནང་ཁོ་ནར་ཕྱོགས་པའི་འཛིན་རྣམ་རང་རིག་མངོན་སུམ་གྱི་ཚད་མའི་མཚན་ཉིད།
འདི་ཡང་གྲུབ་མཐའི་དབང་དུ་བྱས་ན། བྱེ་བྲག་སྨྲ་བའི་ལུགས་ལ་རང་རིག་ཁས་མི་ལེན་ཏེ།
དེས་ཤེས་པ་རྣམ་མེད་དུ་ཁས་ལེན་པས་བཟུང་རྣམ་ཞེས་བྱ་བ་ཅུང་ཟད་ཀྱང་ཁས་མི་ལེན་
པའི་ཕྱིར། འོ་ན་དེ་དག་གིས་ཤེས་པ་རྣམས་ཀྱི་མྱོང་བ་གསལ་རིག་གི་ཚ་ཙམ་ཡང་ཁས་མི་
267



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ལེན་ནམ་སྙམ་ན། དེ་ཙམ་ཁས་ལེན་ཀྱང་དེ་རང་རིག་ཏུ་ཁས་མི་ལེན་ཏེ། རིག་བྱ་མེད་པའི་
རིག་བྱེད་དང་། མྱོང་བྱ་མེད་པའི་མྱོང་བྱེད་མི་འཐད་ཅེས་བསམ་པ་ཡིན་པའི་ཕྱིར། མདོ་སྡེ་
པས་རང་རིག་ཇི་ལྟ་བུ་བཞིན་ཏུ་འདོད་ཅེ་ན། ཡོད་དེ། རང་གི་བདག་ཉིད་དུ་གྱུར་བའི་ཡུལ་
རིག་པའི་མངོན་སུམ་ཡིན་པའི་ཕྱིར། རང་རིག་མངོན་སུམ་ཞེས་འདོད་པ་ཡིན་པའི་ཕྱིར།
སེམས་ཙམ་པས་རང་རིག་ཇི་ལྟ་བུ་ཞིག་ཏུ་འདོད་ཅེ་ན། ཡོད་དེ། རང་དང་གཉིས་སུ་མེད་
པའི་ཚུལ་གྱིས་ཡུལ་དེ་རིག་པའི་མངོན་སུམ་ཡིན་པའི་ཕྱིར་རང་རིག་མངོན་སུམ་ཞེས་
བརྗོད་པ་ཡིན་པའི་ཕྱིར། མདོ་སྡེ་པས་རང་རིག་གཞན་རིག་གི་ཁྱད་པར་ཡུལ་དེ་རང་ལས་
དོན་གཞན་ཡིན་མིན་གྱི་སྒོ་ནས་འཇོག །སེམས་ཙམ་པས་ཡུལ་དེ་འཛིན་པ་ན་གཉིས་སྣང་
ཡོད་མེད་ཀྱི་སྒོ་ནས་འཇོག །དེ་ལྟར་རང་རིག་གིས་བཟུང་བྱ་ཤེས་པའི་བཟུང་རྣམ་ཞེས་
པའང་ཤེས་པ་དེ་ཉིད་ལ་ཟེར་ཞིང་། རྣམ་པར་ཤར་བའི་དོན་ཡང་རྣམ་པ་ཤེས་པ་ཡུལ་གྱི་
རྣམ་པར་སྐྱེས་པའམ་དེའི་རྣམ་པ་ཡོངས་སུ་གྱུར་པའི་དོན་ཡིན་གྱི། ཡུལ་ཤེས་གཉིས་ཀྱི་
བར་དུ་རྣམ་པ་ཞེས་བྱ་བ་རིབ་མ་ལྟ་བུ་ཞིག་ཟུར་དུ་ཡོད་པ་མ་ཡིན་པའང་ཤེས་པར་བྱའོ། །
༈ བཞི་པ་རྣལ་འབྱོར་མངོན་སུམ་ལ། མཚན་ཉིད་དང་། དབྱེ་བ་གཉིས། དང་པོ་ནི་
རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་
གོམས་པའི་སྟོབས་ལས་བྱུང་བ་གང་ཞིག་རྟོག་པ་དང་བྲལ་ཞིང་མ་འཁྲུལ་བའི་འཕགས་
རྒྱུད་ཀྱི་མཁྱེན་པ་དེ། རྣལ་འབྱོར་མངོན་སུམ་གྱི་མཚན་ཉིད། དེ་གང་ཞིག་རྟོག་པ་དང་བྲལ་
ཞིང་མ་འཁྲུལ་བའི་གསར་དུ་མི་བསླུ་བའི་འཕགས་རྒྱུད་ཀྱི་གཞན་རིག་གི་མཁྱེན་པ་དེ།
རྣལ་འབྱོར་མངོན་སུམ་གྱི་ཚད་མའི་མཚན་ཉིད། གཉིས་པ་དབྱེ་བ་ནི། དེ་ལ་རྟེན་གྱི་སྒོ་
ནས་དབྱེ་ན། ཉན་ཐོས་འཕགས་པ། རང་རྒྱལ་འཕགས་པ། བྱང་སེམས་འཕགས་པ།
268



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
སངས་རྒྱས་འཕགས་པ། དེ་ལས་གཞན་པའི་འཕགས་རྒྱུད་ཀྱི་རྣལ་འབྱོར་མངོན་སུམ་སྟེ་
ལྔ་ཡོད། ངོ་བོའི་སྒོ་ནས་དབྱེ་ན། དེར་གྱུར་པའི་མཐོང་ལམ་སྒོམ་ལམ། མི་སློབ་ལམ་དང་
གསུམ་ཡོད། ཡང་དེར་གྱུར་པའི་ཚད་མ་དང་དཔྱད་ཤེས་གཉིས་ཀྱང་ཡོད། རྣལ་འབྱོར་
མངོན་སུམ་ཞེས་པའི་དོན་ཡང་། ཀུན་བཏུས་ལས། རྣལ་འབྱོར་རྣམས་ཀྱི་བླ་མས་བསྟན། །
མ་འདྲེས་པ་ཡི་དོན་ཙམ་མཐོང་། །རྣལ་འབྱོར་པ་འཕགས་པ་རྣམས་ཀྱི་བླ་མ་ཡང་དག་པར་
རྫོགས་པའི་སངས་རྒྱས་ཀྱིས་བདེན་པ་བཞིའི་གནས་ལུགས་ཇི་ལྟར་བསྟན་པ་ལྟར་དེ་དག་
གི་སྒྲ་སྤྱི་དང་མ་འདྲེས་པ་དོན་རང་མཚན་ཙམ་མངོན་སུམ་དུ་གསལ་བར་མཐོང་བའི་དོན་ཏེ།
དེ་ཡང་རྣལ་འབྱོར་མངོན་སུམ་ཡིན་ན་རང་གི་གཞལ་བྱ་ངེས་པས་ཁྱབ་པའི་ཕྱིར། དེ་ལ་
དེར་གྱུར་པའི་སྣང་ལ་མ་ངེས་ཀྱི་བློ་ནི་མེད་དེ། རྣམ་འགྲེལ་ལས། བློ་གྲོས་ཆེན་པོས་མཐོང་
ཉིད་ལས། །རྣམ་པ་ཐམས་ཅད་ངེས་པར་བྱེད། །བློ་གྲོས་ཆེན་པོ་འཕགས་པས་མཐོང་བ་
ཉིད་ལས། རང་ཡུལ་གྱི་རྣམ་པ་ཐམས་ཅད་ངེས་པར་བྱེད་པའི་སྒོ་ནས་མཐོང་བར་གསུངས་
པའི་ཕྱིར་རོ། །
༈ གཉིས་པ་མངོན་སུམ་ལྟར་སྣང་བཤད་པ་ལ། མཚན་ཉིད། དབྱེ་བ་གཉིས། དང་
པོ་ནི། རང་གི་སྣང་ཡུལ་ལ་འཁྲུལ་བའི་རིག་པ་མངོན་སུམ་ལྟར་སྣང་གི་མཚན་ཉིད། དེ་
དང་འཁྲུལ་ཤེས་དོན་གཅིག །གཉིས་པ་དེ་ལ་དབྱེ་ན། བདུན་ཡོད་དེ། རྟོག་པ་མངོན་སུམ་
ལྟར་སྣང་དྲུག །རྟོག་མེད་མངོན་སུམ་ལྟར་སྣང་གཅིག་སྟེ་བདུན། དང་པོ་དྲུག་ཡོད་དེ། སྒྲ་
རྟག་འཛིན་རྟོག་པ་ལྟ་བུ་འཁྲུལ་བའི་རྟོག་པ། སྒྲ་མི་རྟག་རྟོགས་ཀྱི་རྗེས་དཔག་ལྟ་བུ་ཀུན་
རྫོབ་ཀྱི་རྟོག་པ། རྟགས་འཛིན་སེམས་སུ་གྱུར་པའི་རྟོག་པ་ལྟ་བུ་རྗེས་དཔག་གི་རྟོག་པ།
རྗེས་དཔག་གི་རྗེས་སུ་བྱུང་བའི་རྟོག་པ་ལྟ་བུ་རྗེས་སུ་དཔག་པ་ལས་བྱུང་བའི་རྟོག་པ། དེ་
269



)
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རིང་གི་དུས་སུ་འདས་པའི་དོན་དྲན་པའི་རྟོག་པ་ལྟ་བུ་དྲན་པའི་རྟོག་པ། དེ་རིང་གི་དུས་སུ་
མ་འོངས་པའི་དོན་མངོན་པར་འདོད་པའི་རྟོག་པ་ལྟ་བུ་མངོན་འདོད་ཀྱི་རྟོག་པ་རྣམས་སུ་
ཡོད་པའི་ཕྱིར། གཉིས་པ་ནི་རྟོག་མེད་མངོན་སུམ་ལྟར་སྣང་དང་རྟོག་མེད་ལོག་ཤེས་
དོན་གཅིག །དེ་ལྟར་བསྟན་བྱེད་ཀྱི་གཞུང་ཡོད་དེ། ཚད་མ་ཀུན་བཏུས་ལས། འཁྲུལ་དང་
ཀུན་རྫོབ་ཤེས་པ་དང༌། །རྗེས་དཔག་རྗེས་སུ་དཔག་ལས་བྱུང་། །དྲན་དང་མངོན་འདོད་
ཅེས་བྱའོ། །མངོན་སུམ་ལྟར་སྣང་རབ་རིབ་བཅས། །ཞེས་གསུངས་པའི་ཕྱིར། ཡང་ཚད་མ་
རྣམ་འགྲེལ་ལས། །རྟོག་པའི་ཤེས་པ་རྣམ་གསུམ་དང༌། །རྟེན་བསླད་པ་ལས་བྱུང་བ་ཅན། །
རྟོག་པ་མེད་པ་གཅིག་ཡིན་ནོ། །ཞེས་སྔར་བཤད་པའི་རྟོག་པ་མངོན་སུམ་དྲུག་པོ་དེ་ཚུར་
བསྡུ་ན་གསུམ་དུ་འདུ་སྟེ། བརྡའ་རྟེན་ཅན་གྱི་རྟོག་པ་དང་། དོན་གཞན་ལ་སྒྲོ་འདོགས་པའི་
རྟོག་པ། ལྐོག་ཏུ་གྱུར་པའི་དོན་ཅན་གྱི་རྟོག་པ་གསུམ་དུ་འདུ་ཞིང་། སྤྱིར་མངོན་སུམ་ལྟར་
སྣང་བདུན་པོ་དེ། རྟོག་པ་མངོན་སུམ་ལྟར་སྣང་བཤད་མ་ཐག་པ་གསུམ་དང་། རྟོག་མེད་
མངོན་སུམ་ལྟར་སྣང་གཅིག་སྟེ་བཞིར་འདུ་བ་ཡིན་པའི་ཕྱིར། རྟོག་མེད་མངོན་སུམ་ལྟར་
སྣང་ལ་དབྱེ་ན། ཡིད་ཤེས་སུ་གྱུར་པའི་དེ་དང་། དབང་ཤེས་སུ་གྱུར་པའི་དེ་གཉིས། དང་
པོའི་མཚན་གཞི་གོང་དུ་བཤད་ཟིན་ཅིང་། གཉིས་པ་ལ་བཞི་ཡོད་དེ། མིག་རབ་རིབ་ཀྱིས་
བསླད་པ་ལྟ་བུ་འཁྲུལ་རྒྱུ་རྟེན་ལ་ཡོད་པ་ཡིན་ཏེ། དེ་ལ་བརྟེན་ནས་ཟླ་གཅིག་ཟླ་གཉིས་སུ་
སྣང་བའི་དབང་ཤེས་སྐྱེ་བའི་ཕྱིར། འཁྲུལ་རྒྱུ་གནས་ལ་ཡོད་པ་གྲུར་ཞུགས་པ་ལྟ་བུ་སྟེ། དེ་
ལ་བརྟེན་ནས་ལྗོན་ཤིང་འགྲོ་སྣང་གི་དབང་ཤེས་སྐྱེ་བའི་ཕྱིར། འཁྲུལ་རྒྱུ་ཡུལ་ལ་ཡོད་པ་
འགལ་མེ་མྱུར་དུ་བསྐོར་བ་ལྟ་བུ་སྟེ། དེ་ལ་བརྟེན་ནས་འགལ་མེ་འཁོར་ལོ་སྣང་བའི་དབང་
ཤེས་སྐྱེ་བའི་ཕྱིར། འཁྲུལ་རྒྱུ་དེ་མ་ཐག་རྐྱེན་ལ་ཡོད་པ་ཡིད་ཞེ་སྡང་གི་དཀྲུགས་པ་ལྟ་བུ་
27O



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
ཡིན་ཏེ། དེ་ལ་བརྟེན་ནས་ས་གཞི་དམར་པོར་སྣང་བའི་དབང་ཤེས་སྐྱེ་བའི་ཕྱིར། རྟོག་མེད་
ལོག་ཤེས། རྟོག་མེད་མངོན་ལྟར་སྣང་། མེད་པ་གསལ་སྣང་ཅན་གྱི་ཤེས་པ་རྣམས་དོན་
གཅིག་གོ། །
གཉིས་པ་རྗེས་དཔག་བཤད་པ་ལ་གཉིས། དངོས་དང་། ཞར་ལ་རྟགས་འཛིན་
སེམས་བཤད་པའོ། །དང་པོ་ལ་མཚན་ཉིད་དང་དབྱེ་བ་གཉིས། དང་པོ་ནི་ཚད་མ་ཀུན་
བཏུས་ལས། རྗེས་དཔག་རྣམ་གཉིས་རང་དོན་ནི། །ཚུལ་གསུམ་རྟགས་ལས་དོན་མཐོང་ཡིན། །
ཞེས་གསུངས་པ་ལྟར། རང་གི་རྟེན་དུ་གྱུར་པའི་རྟགས་ཡང་དག་བཀོད་པ་ལ་བརྟེན་ནས་
སྐྱེས་པ་གང་ཞིག །རང་གི་གཞལ་བྱ་ལྐོག་གྱུར་ལ་གསར་དུ་མི་བསླུ་བའི་ཞེན་རིག་དེ་རང་
དོན་རྗེས་དཔག་གི་མཚན་ཉིད། གསར་དུ་མི་བསླུ་བའི་ཞེན་རིག་རྗེས་དཔག་གི་མཚན་ཉིད།
རྗེས་དཔག་གསར་དུ་མི་བསླུ་བའི་རིག་པ་རྗེས་དཔག་ཚད་མའི་མཚན་ཉིད། རྗེས་དཔག་དང་།
རྗེས་སུ་དཔག་པའི་ཚད་མ་དང་རང་དོན་རྗེས་དཔག་གསུམ་དོན་གཅིག །གཉིས་པ་དེ་ལ་
ངོ་བོའི་སྒོ་ནས་དབྱེ་ན་གསུམ། དངོས་སྟོབས་རྗེས་དཔག་དང་། གྲགས་པའི་རྗེས་དཔག །
ཡིད་ཆེས་རྗེས་དཔག་གོ། །བྱས་པའི་རྟགས་ཀྱིས་སྒྲ་མི་རྟག་པར་རྟོགས་པའི་རྗེས་དཔག་
ལྟ་བུ་དང་པོའི་མཚན་གཞི། རྟོག་ཡུལ་ན་ཡོད་པའི་རྟགས་ལས་རི་བོང་ཅན་ལ་ཟླ་བ་ཞེས་
པའི་སྒྲས་བརྗོད་རུང་དུ་རྟོག་པའི་རྗེས་དཔག་ལྟ་བུ་གཉིས་པའི་མཚན་གཞི། དཔྱད་གསུམ་
གྱིས་དག་པའི་ལུང་གི་རྟགས་ལས། སྦྱིན་པས་ལོངས་སྤྱོད་ཁྲིམས་ཀྱིས་བདེ་ཞེས་པའི་ལུང་
རང་གི་བསྟན་དོན་ལ་མི་བསླུ་བར་རྟོགས་པའི་རྗེས་དཔག་ལྟ་བུ་གསུམ་པའི་མཚན་གཞི་
ཡིན་པའི་ཕྱིར། དེ་ཡང་གྲགས་པའི་རྗེས་དཔག་ལ་དངོས་སྟོབས་རྗེས་དཔག་གིས་ཁྱབ་ཅིང་།
དངོས་སྟོབས་རྗེས་དཔག་ལ་གྲགས་པའི་རྗེས་དཔག་གིས་མ་ཁྱབ་སྟེ། སྒྲ་མི་རྟག་རྟོགས་ཀྱི་
271



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རྗེས་དཔག་དེ་གྲགས་པའི་རྗེས་དཔག་མ་ཡིན་པའི་ཕྱིར་ཏེ། སྒྲ་རྟག་སྟོང་རྟོགས་པའི་རྗེས་
དཔག་དེ་གྲགས་པའི་རྗེས་དཔག་མ་ཡིན་པའི་ཕྱིར་ཏེ། བྱས་པ་དེ་སྒྲ་རྟག་སྟོང་སྒྲུབ་པའི་
གྲགས་པའི་རྟགས་ཡང་དག་མ་ཡིན་པའི་ཕྱིར་ཏེ། འཇིག་རྟེན་ན་སྒྲ་རྟག་པས་སྟོང་པ་མ་
གྲགས་པའི་ཕྱིར། །
ཡང་རྗེས་དཔག་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། རང་དོན་རྗེས་དཔག་དང་།
གཞན་དོན་རྗེས་དཔག་གཉིས། དང་པོའི་མཚན་ཉིད་ཉིད་གོང་དུ་སོང་། གཉིས་པ་དང་
སྒྲུབ་ངག་ཡང་དག་དོན་གཅིག །མཚན་ཉིད་ནི། ཀུན་བཏུས་ལས། གཞན་དོན་རྗེས་སུ་
དཔག་པ་ནི། །རང་གི་མཐོང་དོན་རབ་གསལ་བྱེད། །ཅེས་གསུངས་པའི་ཕྱིར་ན་སྔ་རྒོལ་
རང་གི་ཚད་མས་མཐོང་བའི་རྟགས་ཀྱིས་ཚུལ་གསུམ་ཕྱི་རྒོལ་ལ་གསལ་བར་སྟོན་པའི་ཡན་
ལག་གསུམ་ལྡན་གྱི་ངག་རྣམ་དག་དེ་དེའི་མཚན་ཉིད་ཡིན་པའི་ཕྱིར། མཚན་ཉིད་འདི་དག་
གིས་སྒྲུབ་ངག་ཡང་དག་ཡིན་ན་སྒྲ་བློ་དོན་གསུམ་གྱི་སྐྱོན་དང་བྲལ་བ་ཞིག་དགོས་པར་
བསྟན་ཏེ། གཞུང་ཚིགས་དང་པོ་གཞན་དོན་རྗེས་སུ་དཔག་པ་ནི། །ཞེས་པས་སྒྲུབ་ངག་
ཡང་དག་གི་ངོ་བོ་ངོས་བཟུང་ནས། རང་གི་མཐོང་ཞེས་པས་སྔ་རྒོལ་རང་རྒྱུད་ཀྱི་བློ་སྐྱོན་
དང་བྲལ་བ་ཞིག་དགོས་པར་བསྟན། དོན་ཞེས་པས་མཐོང་བའི་དོན་དེ་སྐྱོན་དང་བྲལ་བ་
ཞིག་དགོས་པར་བསྟན། རབ་གསལ་བྱེད་ཅེས་པས་ཕྱིར་རྒོལ་ལ་སྟོན་བྱེད་ཀྱི་སྒྲ་སྐྱོན་དང་
བྲལ་བ་ཞིག་དགོས་པར་བསྟན་པ་ཡིན་པའི་ཕྱིར། སྒྲུབ་ངག་ཡང་དག་ཡིན་ན་ཡན་ལག་
གསུམ་ལྡན་ཡིན་པས་ཁྱབ་ཅིང་། ཡན་ལག་གསུམ་ལྡན་ནི་ཕྱོགས་ཆོས་བརྗོད་པའི་ཡན་ལག །
ཁྱབ་པ་བརྗོད་པའི་ཡན་ལག །མཐུན་དཔེ་བརྗོད་པའི་ཡན་ལག་སྟེ་གསུམ། ཡན་ལག་དེ་
གསུམ་ལས་ལྷག་པ་དང་མ་ཚང་བའི་སྒྲུབ་ངག་ནི་རིམ་པ་ལྟར་ལྷག་ཆད་ཀྱི་སྐྱོན་དང་ལྡན་
272



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
པའི་སྒྲུབ་ངག་ལྟར་སྣང་ཡིན་ནོ། །
སྒྲུབ་ངག་ཡང་དག་དེ་ལ་དབྱེ་ན། ཆོས་མཐུན་སྦྱོར་གྱི་སྒྲུབ་ངག་ཡང་དག་དང་། ཆོས་
མི་མཐུན་སྦྱོར་གྱི་སྒྲུབ་ངག་ཡང་དག་གཉིས། དང་པོ་ལ། སྒྲ་ནི་བྱས། བྱས་ན་མི་རྟག་པས་ཁྱབ།
དཔེར་ན་བུམ་པ་བཞིན་ཞེས་པའི་སྒྲུབ་ངག་ལྟ་བུའི་ཕྱོགས་ཆོས་སྔོན་འགྲོ་ཅན་དང་། བྱས་
ན་མི་རྟག་པས་ཁྱབ། དཔེར་ན་བུམ་པ་བཞིན། སྒྲ་ཡང་བྱས་སོ་ཞེས་པ་ལྟ་བུའི་ཁྱབ་པ་སྔོན་
འགྲོ་ཅན་གྱི་སྒྲུབ་ངག་གཉིས།
གཉིས་པ་ཆོས་མི་མཐུན་སྦྱོར་ལའང་། སྒྲ་ནི་བྱས། མི་རྟག་པ་མ་ཡིན་ན་བྱས་པ་མ་
ཡིན་པས་ཁྱབ། དཔེར་ན་འདུས་མ་བྱས་ཀྱི་ནམ་མཁའ་བཞིན་ཞེས་པ་ལྟ་བུའི་ཕྱོགས་ཆོས་
སྔོན་འགྲོ་དང༌། མི་རྟག་པ་མ་ཡིན་ན། བྱས་པ་མ་ཡིན་པས་ཁྱབ། དཔེར་ན་འདུས་མ་བྱས་
ཀྱི་ནམ་མཁའ་བཞིན་སྒྲ་ནི་བྱས་སོ། །ཞེས་པ་ལྟ་བུའི་ཁྱབ་པ་སྔོན་འགྲོ་ཅན་ཏེ་གཉིས་ཡོད་
པའི་ཕྱིར། སྒྲུབ་ངག་དེ་དག་གི་ཚུལ་གསུམ་བསྟན་ཚུལ་ཡང་ཡོད་དེ། སྡེ་བདུན་ཡིད་ཀྱི་མུན་
སེལ་ལས། དེ་ལ་ཆོས་མཐུན་སྦྱོར་གྱི་སྒྲུབ་ངག་ནི། རྗེས་ཁྱབ་དངོས་སུ་བརྗོད་ཅིང་ལྡོག་
ཁྱབ་ཤུགས་ལ་བརྗོད་པ་ཡིན་ཅིང་། ཆོས་མི་མཐུན་སྦྱོར་གྱི་སྒྲུབ་ངག་ནི། ལྡོག་ཁྱབ་དངོས་
སུ་བརྗོད་ཅིང་། རྗེས་ཁྱབ་ཤུགས་ལ་བརྗོད་པ་ཡིན་ཅིང་། གཉིས་ཀས་ཀྱང་ཕྱོགས་ཆོས་
དངོས་སུ་བརྗོད་པ་ནི་ཁྱད་པར་མེད་དོ། །ཞེས་གསུངས་པ་ལྟར་ཡིན་པའི་ཕྱིར། རྗེས་སུ་
དཔག་པའི་ཚད་མ་ཡིན་ན། རྗེས་དཔག་ཡིན་པས་ཁྱབ་ཀྱང་། ཆོས་དེ་ལ་རྗེས་སུ་དཔག་
པའི་ཚད་མ་ཡིན་ན། ཆོས་དེ་ལ་རྗེས་དཔག་ཡིན་པས་མ་ཁྱབ་སྟེ། སྒྲ་མི་རྟག་རྟོགས་ཀྱི་
རྗེས་དཔག་སྟེ། སྒྲ་རྟག་སྟོང་ལ་རྗེས་སུ་དཔག་པའི་ཚད་མ་ཡིན་ཀྱང་། དེ་ལ་རྗེས་དཔག་མ་
ཡིན་པའི་ཕྱིར། ངོས་སུ་རྟོགས་པའི་ཚད་མའི་མཚན་ཉིད་ཡིན་པའི་ཕྱིར། གོང་གི་མ་གྲུབ་
273



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
མཚམས་སུ་འདོད་ན། སྒྲ་མི་རྟག་རྟོགས་ཀྱི་རྗེས་དཔག་ཆོས་ཅན། སྒྲ་རྟག་སྟོང་དངོས་སུ་
རྟོགས་པའི་ཚད་མ་མ་ཡིན་པའི་ཕྱིར་ཏེ། ཁྱོད་དེ་ཤུགས་ལ་རྟོགས་པའི་ཚད་མ་ཡིན་པའི་
ཕྱིར་ཏེ། ཁྱོད་ཀྱིས་སྒྲ་མི་རྟག་པ་དངོས་སུ་རྟོགས་ནས་སྒྲ་རྟག་སྟོང་ཤུགས་ལ་རྟོགས་པའི་
ཕྱིར་དེ་བཞིན་དུ་མངོན་སུམ་ཚད་མ་ཡིན་པ་གང་ཞིག །དེ་གང་ཟག་གི་བདག་མེད་ལ་
མངོན་སུམ་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་དེ་ལ་རྟོག་མེད་ཀྱི་
ཤེས་པ་མ་ཡིན་པའི་ཕྱིར་ཏེ། ཁྱོད་དེ་ལ་གསལ་སྣང་ཅན་གྱི་རིག་པ་ཡིན་པའི་ཕྱིར། དེ་ལྟར་ཡང་།
སྤྱི་དོན་རིག་རྒྱན་ལས། མདོ་སྡེ་བའི་ལུགས་ལ་གང་ཟག་གི་བདག་མེད་རྟོགས་པའི་རྣལ་
འབྱོར་མངོན་སུམ་ལ། གང་ཟག་གི་བདག་མེད་གསལ་བར་སྣང་བ་མ་ཡིན་ཏེ། མངོན་
སུམ་གྱི་སྣང་ཡུལ་ཡིན་ན་རང་མཚན་ཡིན་དགོས་པས། གང་ཟག་གི་བདག་མེད་རང་
མཚན་མ་ཡིན་པའི་ཕྱིར། ཞེས་གསུངས་པའི་ཕྱིར། གོང་གི་སྒྲུབ་བྱེད་དེ་རྣམས་ཀྱིས་འཐད་
པ་རྣམས་ཊི་ཀ་ཐར་ལམ་གསལ་བྱེད་ལས་ཀྱང་། དེ་ལ་སྤྱིར་མངོན་སུམ་གྱི་ཚད་མ་ཡིན་ན་
མངོན་སུམ་ཡིན་པས་ཁྱབ་པ་དང་། རྗེས་སུ་དཔག་པའི་ཚད་མ་ཡིན་ན་རྗེས་དཔག་ཡིན་
པས་ཁྱབ་མོད་ཀྱི། བྱེ་བྲག་ཏུ་བཀག་ནས་རང་གི་ཤུགས་ཡུལ་གང་ཡིན་པ་དེ་ལ་མངོན་སུམ་
གྱི་ཚད་མ་ཡིན་ཡང་། དེ་ལ་མངོན་སུམ་མིན་པ་དང་། དེ་ལ་རྗེས་སུ་དཔག་པའི་ཚད་མ་
ཡིན་ཡང་། དེ་ལ་རྗེས་དཔག་མ་ཡིན་པར་བསྟན་ཏེ། དེ་ལ་མངོན་སུམ་ཡིན་ན། དེ་ལ་རང་
མཚན་སྣང་དགོས་པ་དང་། དེ་ལ་རྗེས་དཔག་ཡིན་ན། དེ་ལ་རྟོག་པ་ཡིན་དགོས་པས། དེའི་
སྒྲ་དོན་འཛིན་པར་བཤད་པའི་ཕྱིར་རོ། །ཞེས་གསུངས་པའི་ཕྱིར། །
ཁ་ཅིག །ཚད་མ་ཡིན་ན་མ་འཁྲུལ་བའི་ཤེས་པ་ཡིན་པས་ཁྱབ་ཟེར་ན། རྗེས་དཔག་
ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། རྣམ་འགྲེལ་ལས། འཁྲུལ་པ་ཡིན་ཡང་
274



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
ཚད་མ་ཉིད། །ཅེས་གསུངས་པའི་ཕྱིར། གཞན་ཡང་སྒྲ་མི་རྟག་རྟོགས་ཀྱི་རྗེས་དཔག་ལྟ་བུ་
འཁྲུལ་ཤེས་ཡིན་ཏེ། དེ་སྒྲ་མི་རྟག་པའི་དོན་སྤྱི་ལ་འཁྲུལ་བའི་བློ་ཡིན་པའི་ཕྱིར་ཏེ། དེ་ཉིད་ལས།
ཇི་བཞིན་མངོན་ཞེན་མ་ཡིན་པར། །གཉིས་པ་འཁྲུལ་བ་ཡིན་པར་བཞེད། །ཅེས་གསུངས་
པའི་ཕྱིར། ཡང་ཁོ་ན་རེ། མངོན་སུམ་ཡིན་ན་ཚད་མ་ཡིན་པས་ཁྱབ་པར་ཐལ། རྗེས་དཔག་
ཡིན་ན་ཚད་མ་ཡིན་པས་ཁྱབ་པའི་ཕྱིར་ཟེར་ན་མི་མཚུངས་ཏེ། སྤྱི་དོན་རིགས་རྒྱན་ལས།
རྗེས་དཔག་ཡིན་ན་རྗེས་སུ་དཔག་པའི་ཚད་མ་ཡིན་མི་དགོས་པར་ཐལ། མངོན་སུམ་ཡིན་ན།
མངོན་སུམ་གྱི་ཚད་མ་ཡིན་མི་དགོས་པའི་ཕྱིར་ཞེ་ན། མི་མཚུངས་ཏེ། ཆོས་དེ་ལ་རྗེས་
དཔག་ཡིན་ན། ཆོས་དེ་ལ་ངེས་པ་གསར་དུ་འདྲེན་པའི་ཤེས་པ་ཡིན་དགོས། ཆོས་དེ་ལ་
མངོན་སུམ་ཡིན་ན། ཆོས་དེ་ལ་ངེས་པ་གསར་དུ་འདྲེན་པའི་ཤེས་པ་ཡིན་མི་དགོས་པའི་
ཕྱིར་ཞེས་གསུངས་པའི་ཕྱིར། གཞན་ཡང་མངོན་སུམ་སྐད་ཅིག་གཉིས་པ་མངོན་སུམ་ཡིན་
པར་ཐལ། ཁྱོད་མངོན་སུམ་གྱི་དཔྱད་ཤེས་ཡིན་པའི་ཕྱིར་རོ། །
༈ གཉིས་པ་རྟགས་འཛིན་སེམས་བཤད་པ་ལ་གཉིས། མཚན་ཉིད་དང་དབྱེ་བའོ། །
དང་པོ་ནི། དེ་སྒྲུབ་ཀྱི་རྗེས་དཔག་གི་ཉེར་ལེན་དུ་གྱུར་པའི་དེ་སྒྲུབ་ཀྱི་ཚུལ་གསུམ་གང་རུང་
ངེས་པའི་བློ་དེ་རྟགས་འཛིན་སེམས་ཀྱི་མཚན་ཉིད། ཡང་ན་རང་འབྲས་རྗེས་དཔག་གི་རྒྱུར་
གྱུར་པའི་རྟགས་ཀྱི་ཚུལ་འཇལ་བའི་བློ་དེ་དེའི་མཚན་ཉིད། གཞི་ལ་སྦྱར་ན། རང་ཉིད་སྒྲ་
བྱས་པ་དང་། བྱས་ན་མི་རྟག་པས་ཁྱབ་པ་གང་རུང་ལ་མི་བསླུ་བ་ཡང་ཡིན། རང་གི་རྒྱུ་རྐྱེན་
བྱས་པ་ལ་རྟེན་ནས་བྱུང་ཞིང་བྱས་པའི་རྟགས་ཀྱིས་སྒྲ་མི་རྟག་རྟོགས་ཀྱི་རྗེས་དཔག་གི་རྒྱུ་
ཡང་ཡིན་པའི་གཞི་མཐུན་པར་གྱུར་པའི་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་
རྒོལ་ཡང་དག་གི་རྒྱུད་ཀྱི་རིག་པ་དེ། རང་ཉིད་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་
275



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རྟགས་འཛིན་སེམས་ཀྱི་མཚན་ཉིད། རྟགས་འཛིན་སེམས་དེ་ལ་དབྱེ་ན། ཕྱོགས་ཆོས་
འཇལ་བའི་རྟགས་འཛིན་སེམས་དང་། ཁྱབ་པར་འཇལ་བའི་རྟགས་འཛིན་སེམས་གཉིས།
དང་པོ་ཕྱོགས་ཆོས་འཇལ་བའི་ཚད་མ་དང་བཅད་ཤེས་གཉིས། དང་པོ་ལ་ཡང་། མངོན་
སུམ་དང་རྗེས་དཔག་གཉིས། རིམ་པ་བཞིན་དུ་དཔེར་བརྗོད་ན། དུ་ལྡན་གྱི་ལ་ལ་དུ་བ་
མཐོང་བའི་མངོན་སུམ་ལྟ་བུ་དང་པོ་དང༌། སྒྲ་བྱས་པར་རྟོགས་པའི་རྗེས་དཔག་ལྟ་བུ་
གཉིས་པ་ཡིན་པའི་ཕྱིར། ཕྱོགས་ཆོས་འཇལ་བའི་བཅད་ཤེས་ལ་དབྱེ་ན་ཕྱོགས་ཆོས་
འཇལ་བའི་ཚད་མ་གཉིས་པོ་དེའི་རྗེས་སུ་སྐྱེས་པའི་བཅད་ཤེས་གཉིས་སོ། །ཁྱབ་པ་འཇལ་
བའི་རྟགས་འཛིན་སེམས་ལའང་ཚད་མ་དང་བཅད་ཤེས་གཉིས། དང་པོ་ལའང་དེར་གྱུར་
པའི་མངོན་སུམ་རྗེས་དཔག་གཉིས། རིམ་པ་བཞིན་དཔེར་བརྗོད་ན། ཚང་མང་གི་སྟེང་དུ་
མེ་ལས་དུ་བ་སྐྱེ་བར་མཐོང་བ་མངོན་སུམ་ལྟ་བུ་དང་པོ་དང༌། སྒྲ་མི་རྟག་སྒྲུབ་ལ་བྱས་པ་
རྟགས་སུ་བཀོད་པའི་ཚེ་རྟག་པ་བྱས་སྟོང་དུ་རྟོགས་པའི་རྗེས་དཔག་ལྟ་བུ་གཉིས་པ་ཡིན་
པའི་ཕྱིར། དེར་གྱུར་པའི་བཅད་ཤེས་ཀྱང་ཚད་མ་གཉིས་པོར་དེའི་རྗེས་སུ་སྐྱེས་པའི་བཅད་
ཤེས་གཉིས་སོ། །དེ་ལྟ་བུའི་རྟགས་འཛིན་སེམས་དེ་མི་བསླུ་བར་སྒྲུབ་པའི་ཚུལ་ཡང་ཡོད་དེ།
སྒྲ་མི་རྟག་པར་རྟོགས་པའི་རྗེས་དཔག་ཆོས་ཅན། སྒྲ་མི་རྟག་པ་ལ་མི་བསླུ་བ་ཡིན་ཏེ།
སྒྲ་མི་རྟག་པར་ཞེན་པ་གང་ཞིག །སྒྲ་མི་རྟག་པ་ལ་འབྲེལ་བའི་ཕྱིར་ཏེ། ཁྱོད་སྒྲ་མི་རྟག་པར་
སྒྲུབ་པའི་རྟགས་འཛིན་སེམས་ལ་འབྲེལ། དེ་སྒྲ་མི་རྟག་པར་སྒྲུབ་པའི་ཚུལ་གསུམ་ལ་
འབྲེལ། སྒྲ་མི་རྟག་པར་སྒྲུབ་པའི་ཚུལ་གསུམ་པོ་དེ། སྒྲ་མི་རྟག་པ་ལ་འབྲེལ་བའི་ཕྱིར་རོ། །
རིམ་པ་བཞིན་སྐྱེ་བའི་ཚུལ་ཡང་ཡོད་དེ། སྒྲ་འཛིན་མངོན་སུམ་དེ་སྒྲ་མི་རྟག་པ་བཟུང་དོན་
དུ་བྱས་པ་ལས་སྐྱེས་ཤིང་། དེ་ལས་སྒྲ་བྱས་པར་རྟོགས་པའི་ཚད་མ་སྐྱེ། དེ་དང་མི་རྟག་པར་
276



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
སྒྲུབ་པའི་ཁྱབ་འབྲེལ་འཇལ་བའི་ཚད་མ་ལས། དེ་སྒྲུབ་ཀྱི་ཚུལ་གསུམ་འཇལ་བའི་བཅད་
ཤེས་སྐྱེ་ལ། དེ་ལས་སྒྲ་མི་རྟག་པར་རྟོགས་པའི་རྗེས་དཔག་སྐྱེ་ལ། དེས་རྟགས་འཛིན་
སེམས་མི་བསླུ་བའི་ཚུལ་ཡང་ཤེས་སོ། །
༈ གཉིས་པ་རང་ལས་ངེས་དང་གཞན་ལས་ངེས་ཀྱི་ཚད་མ་གཉིས་སུ་དབྱེ་བ་བཤད་
པ་ལ་གཉིས། མཚན་ཉིད་དང་། དབྱེ་བའོ། །དང་པོ་ནི། རང་གི་གཞལ་བྱའི་ཡུལ་སྟེང་དུ་
དོན་གྲུབ་པ་མེད་ན་རང་ཉིད་མི་འབྱུང་བའི་འབྲེལ་བ་ལ་ངེས་པ་རང་སྟོབས་ཀྱིས་འདྲེན་
ནུས་པའི་ཚད་མ་དེ་རང་ལས་ངེས་ཀྱི་ཚད་མའི་མཚན་ཉིད། རང་གི་གཞལ་བྱའི་ཡུལ་སྟེང་
དུ་དོན་མ་གྲུབ་ན་རང་ཉིད་མི་འབྱུང་བ་ལ་ངེས་པ་གཞན་སྟོབས་ཀྱིས་འདྲེན་པར་བྱེད་པའི་
ཚད་མ་གཞན་ལས་ངེས་ཀྱི་ཚད་མའི་མཚན་ཉིད། དང་པོ་ནི། རྣལ་འབྱོར་མངོན་སུམ་
ཐམས་ཅད་དང་། རང་རིག་མངོན་སུམ་དུ་གྱུར་པའི་ཚད་མ་དང་། མངོན་སུམ་གོམས་པ་
ཅན་དང་། རྗེས་དཔག་ཚད་མ་ཐམས་ཅད་དེ་ཡིན་པའི་ཕྱིར། གཉིས་པ་ལ་དབྱེ་ན་མངོན་
སུམ་དང་པོ་བ། མངོན་སུམ་ཡིད་མ་གཏད་དང་། འཁྲུལ་རྒྱུ་ཅན་དང་གསུམ། དེ་རྣམས་རེ་
རེ་ནས་ངོས་འཛིན་དུ་ཡོད་དེ། ཨུཏྤལ་ངོ་མི་ཤེས་པའི་གང་ཟག་གི་རྒྱུད་ཀྱི་དེ་འཛིན་པའི་
མངོན་སུམ་ལྟ་བུ་དང་པོ་དང༌། ཡིད་གཟུགས་མཛེས་པ་ལ་ལྷག་པར་ཆགས་པའི་དུས་ཀྱི་
སྒྲ་འཛིན་དབང་མངོན་ལྟ་བུ་དང་། སྨིག་རྒྱུ་ལ་ཆུར་འཛིན་པའི་སྒྲོ་འདོགས་དངོས་སུ་བསྐྱེད་
པར་བྱེད་པའི་སྨིག་རྒྱུའི་ཁ་དོག་འཛིན་པའི་དབང་མངོན་ལྟ་བུ་རྣམས་རིམ་པ་བཞིན་དེ་དང་
དེ་ཡིན་པའི་ཕྱིར། ཡང་དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། སྣང་བ་རང་ལས་ངེས་
ཤིང་བདེན་པ་གཞན་ལས་ངེས་ཀྱི་ཚད་མ་སྤྱིར་རང་ལས་ངེས་ཤིང་། ཁྱད་པར་གཞན་ལས་
ངེས་ཀྱི་ཚད་མ། སྣང་བ་ཉིད་ཀྱང་གཞན་ལས་ངེས་ཀྱི་ཚད་མར་སོང་བ་དང་གསུམ། དང་པོ་ནི།
277



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དོན་ལ་མེའི་ཁ་དོག་ཡིན་ཞིང་། མེའི་ཁ་དོག་ཡིན་མིན་ཐེ་ཚོམ་ཟ་དུས་ཀྱི་རྒྱངས་རིང་པོའི་
ཁ་དོག་དམར་ལམ་པ་འཛིན་པའི་དབང་མངོན་ལྟ་བུ་དང་། གཉིས་པ་ནི། དོན་ལ་ཤ་པ་
ཡིན་ཞིང་། ཤ་པ་ཡིན་མིན་ཐེ་ཚོམ་ཟ་དུས་ཀྱི་ཡལ་ག་ལོ་འདབ་དང་བཅས་པའི་ཤིང་འཛིན་
དབང་མངོན་ལྟ་བུ་དང་། གསུམ་པ་ནི་ཁོ་བོས་སྔོན་པོ་མཐོང་ངམ་མ་མཐོང་སྙམ་པའི་ཐེ་
ཚོམ་འདྲེན་པར་བྱེད་པའི་སྔོན་འཛིན་དབང་མངོན་ལྟ་བུ་ཡིན་པའི་ཕྱིར། དེ་ལ་དངོས་
བཏགས་ཀྱི་ཁྱད་པར་ཡོད་དེ། དང་པོ་གཉིས་གཞན་ལ་ངེས་ཀྱི་ཚད་མ་དངོས་གནས་པ་དང་།
ཕྱི་མ་དེ་བཏགས་པ་བ་ཡིན་པའི་ཕྱིར། དེ་ཡང་དང་པོའི་དོན་ལ་མེའི་ཁ་དོག་ཡིན་ཞིང་།
མེའི་ཁ་དོག་ཡིན་མིན་ལ་ཐེ་ཚོམ་ཟ་དུས་ཀྱི་རྒྱངས་རིང་པོའི་ཁ་དོག་དམར་ལམ་པ་ལ་རང་
ལས་ངེས་དང་། རང་ལས་ངེས་ཀྱི་ཚད་མ་གཉིས་ཀ་ཡིན་ཀྱང་། དེ་འདྲའི་ཁ་དོག་དམར་
ལམ་པ་མེའི་ཁ་དོག་ཡིན་པ་ལ་གཞན་ལས་ངེས་དང་། གཞན་ལས་ངེས་ཀྱི་ཚད་མ་གཉིས་
ཀ་ཡིན་ཀྱང་། དེ་དེ་ལ་ཚད་མ་མ་ཡིན་པའི་ཕྱིར་ཏེ། སྤྱིར་གཞན་ལས་ངེས་ཀྱི་ཚད་མ་ཡིན་
ན་ཚད་མ་ཡིན་པས་ཁྱབ་ཀྱང་། ཆོས་དེ་ལ་གཞན་ལས་ངེས་ཀྱི་ཚད་མ་ཡིན་ན། ཆོས་དེ་ལ་
ཚད་མ་མ་ཡིན་པས་ཁྱབ་པའི་ཕྱིར་ཏེ། ཆོས་དེ་ལ་ཚད་མ་ཡིན་ན། ཆོས་དེ་ལ་རང་ལས་ངེས་
ཀྱི་ཚད་མ་ཡིན་དགོས་པའི་ཕྱིར། རང་ལས་ངེས་ཀྱི་ཚད་མ་ལ་མངོན་སུམ་དང་རྗེས་སུ་
དཔག་པའི་ཚད་མ་གཉིས་ཀ་ཡོད་ཀྱང་། གཞན་ལས་ངེས་ཀྱི་ཚད་མ་ཡིན་ན་མངོན་སུམ་
ཚད་མ་ཡིན་དགོས། ཡང་མངོན་སུམ་ཚད་མ་ལ་རང་ལས་ངེས་དང་གཞན་ལས་ངེས་ཀྱི་ཚད་
མ་གཉིས་ཀ་ཡོད་ཀྱང་། རྗེས་དཔག་ཡིན་ན་རང་ལས་ངེས་ཀྱི་ཚད་མ་ཡིན་དགོས་པའི་ཕྱིར། །
གསུམ་པ་ཚད་མ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན་གསུམ། སྐྱེས་བུ་ཚད་མ།
ངག་ཚད་མ། ཤེས་པ་ཚད་མའོ། །སྟོན་པ་སངས་རྒྱས་ལྟ་བུ་དང་པོའི་མཚན་གཞི། བདེན་
278



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
བཞིའི་ཆོས་འཁོར་ལྟ་བུ་གཉིས་པའི་མཚན་གཞི། མངོན་སུམ་དང་རྗེས་དཔག་ཚད་མ་ལྟ་
བུ་གསུམ་པའི་མཚན་གཞིའོ། །དེའི་དང་པོ་གཉིས་ཚད་མ་བཏགས་པ་བ་དང་། གསུམ་པ་
ཚད་མ་མཚན་ཉིད་པའོ། །དེ་ལ་ཡང་གྲངས་ངེས་ཀྱི་དབང་དུ་བྱས་ན་མངོན་སུམ་དང་རྗེས་
དཔག་གི་ཚད་མ་གཉིས་སུ་གྲངས་ངེས་པའི་རྒྱུ་མཚན་ཡོད་དེ། དེའི་གཞལ་བྱ་ལ་སྣང་ཡུལ་
ལམ་བཟུང་ཡུལ་གྱི་གཞལ་བྱ་ལ་རང་སྤྱི་གཉིས་སུ་གྲངས་ངེས་པའི་ཕྱིར། མ་གྲུབ་ན། དེར་ཐལ།
གཞལ་བྱ་རང་མཚན་སྣང་ཡུལ་དུ་བྱེད་པའི་སྒོ་ནས་མངོན་སུམ་ཚད་མ་དང༌། སྤྱི་མཚན་
སྣང་ཡུལ་དུ་བྱེད་པའི་སྒོ་ནས་རྗེས་དཔག་ཚད་མ་གཉིས་སུ་གྲངས་ངེས་པའི་ཕྱིར། སྤྱིར་
གྲངས་ངེས་ལ་ལོག་རྟོག་སེལ་བའི་གྲངས་ངེས་དང༌། དགོས་པ་ཅན་གྱི་གྲངས་ངེས།
རིགས་བསྡུས་ཀྱི་གྲངས་ངེས། ཕུང་གསུམ་སེལ་བའི་གྲངས་ངེས་དང་བཞི་ཡོད་པ་ལས་
ཚད་མ་གཉིས་སུ་གྲངས་ངེས་པའི་གྲངས་ངེས་ནི་ལོག་རྟོག་སེལ་བའི་གྲངས་ངེས་ཡིན་ཏེ།
ཚད་མ་དེ་ལ་གཅིག་ཏུ་གྲངས་ངེས་པ་དང་གསུམ་དུ་གྲངས་ངེས་པ་སོགས་ཀྱི་ལོག་རྟོག་
སེལ་བའི་ཆེད་ཡིན་པའི་ཕྱིར། དེ་ལྟར་ཡང་རྟོག་གེའི་སྐད་ལས། རྣམ་པ་གཉིས་ཞེས་པའི་
ཚིག་གིས་གཅིག་དང་གསུམ་དང་བཞི་དང་ལྔ་དང་དྲུག་ཅེས་ལོག་པར་རྟོག་པ་རྣམས་
བསལ་བའོ། །ཞེས་གསུངས་པའི་ཕྱིར། དེ་ཆོས་ཅན། ཕུང་གསུམ་སེལ་བའི་གྲངས་ངེས་མ་
ཡིན་ཏེ། ཕུང་གསུམ་སེལ་བའི་གྲངས་ངེས་ལ། ཤེས་བྱ་ལ་རྟག་མི་རྟག་གཉིས་སུ་གྲངས་
ངེས་པས། དེ་གཉིས་གང་རུང་མ་ཡིན་པའི་ཤེས་བྱ་མེད་པ་ལྟ་བུ་གཅིག་དགོས་པ་ལ་དེ་དེ་
ལྟར་མ་ཡིན་པའི་ཕྱིར། དེ་ཆོས་ཅན། རིགས་བསྡུས་ཀྱི་གྲངས་ངེས་མ་ཡིན་ཏེ། དེ་ནི་སངས་
རྒྱས་ཀྱི་ལམ་ལ་སྦྱིན་པ་ལ་སོགས་པ་དྲུག་ཏུ་གྲངས་ངེས་པ། མངོན་མཐོ་དང༌། ཚོགས་
གཉིས་སྒྲུབ་པ་ལ་ལྟོས་པའི་གྲངས་ངེས་ལྟ་བུ་ཞིག་དགོས་པ་ལ་དེ་དེ་ཡང་མ་ཡིན་པའི་ཕྱིར།
279



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དེ་ཆོས་ཅན། དགོས་པ་ཅན་གྱི་གྲངས་ངེས་ཀྱང་མ་ཡིན་ཏེ། དེ་ནི་རྗེས་དཔག་ལ་རང་དོན་
རྗེས་དཔག་དང་གཞན་དོན་རྗེས་དཔག་གཉིས་སུ་གྲངས་ངེས་པ་ལྟ་བུ་སྟེ། རྗེས་དཔག་ལ་
རང་དོན་རྗེས་དཔག་གིས་ཁྱབ་ཀྱང༌། གྲངས་ངེས་དེ་ལྟར་བཤད་པས་གཞན་དོན་རྗེས་
དཔག་སྒྲུབ་ངག་གིས་ཀྱང་གཞན་ལ་རྗེས་དཔག་གི་བྱ་བ་བྱེད་པར་ཤེས་པའི་ཆེད་དུ་རྗེས་
དཔག་ཏུ་བསྡུས་ནས་བསྟན་པ་ལྟ་བུ་ཞིག་དགོས་པ་ལ་དེ་ཡང་མ་ཡིན་པའི་ཕྱིར་རོ། །
རྫས་ཀྱི་ཁྱད་པར་ལ་མངོན་རྗེས་གཉིས་རྫས་གཅིག་ཡིན་ཏེ། མངོན་སུམ་རྗེས་
དཔག་དང་རྫས་གཅིག་ཡིན་པའི་ཕྱིར་ཏེ། ཁྱོད་རྗེས་དཔག་ཉམས་སུ་མྱོང་བའི་རང་རིག་
མངོན་སུམ་དང་རྫས་གཅིག་ཡིན་པའི་ཕྱིར། མ་གྲུབ་ན། མངོན་སུམ་ཆོས་ཅན། ཁྱོད་རྗེས་
དཔག་ཉམས་སུ་མྱོང་བའི་རང་རིག་མངོན་སུམ་དང་རྫས་གཅིག་ཡིན་པར་ཐལ། ཁྱོད་
དངོས་པོ་གང་ཞིག །རྗེས་དཔག་ཉམས་སུ་མྱོང་བའི་རང་རིག་མངོན་སུམ་དེ་ཁྱོད་ཀྱི་བྱེ་
བྲག་ཡིན་པའི་ཕྱིར། རིགས་པ་འདི་ལ་བརྟེན་ནས་རྟོག་པ་དང་རྟོག་མེད་ཀྱི་ཤེས་པ། འཁྲུལ་
ཤེས་དང་མ་འཁྲུལ་བའི་ཤེས་པ། དབང་ཤེས་དང་ཡིད་ཤེས། སེམས་དང་སེམས་བྱུང་།
སེལ་འཇུག་གི་བློ་དང་སྒྲུབ་འཇུག་གི་བློ། ཚད་མ་དང་ཚད་མིན་གྱི་ཤེས་པ་གཉིས་སོགས་
རྫ་ས་གཅིག་ཏུ་གྲུབ་པའི་ཚུལ་ཤེས་པར་བྱའོ། ། །
༈ གཉིས་པ་ཚད་མིན་གྱི་ཤེས་པ་བཤད་པ་ལ་གཉིས། མཚན་ཉིད་དང་དབྱེ་བའོ། །
དང་པོ་ནི། གསར་དུ་མི་བསླུ་བ་མ་ཡིན་པའི་རིག་པ་ཚད་མིན་གྱི་ཤེས་པའི་མཚན་ཉིད། དེ་
ལ་དབྱེ་ན། དཔྱད་ཤེས། ཡིད་དཔྱོད། སྣང་ལ་མ་ངེས། ཐེ་ཚོམ་ལོག་ཤེས་ཏེ་ལྔ། དང་པོ་ནི།
རྟོགས་ཟིན་རྟོགས་པའི་རིག་པ་དཔྱད་ཤེས་ཀྱི་མཚན་ཉིད། དཔྱད་ཤེས་ལ་དབྱེ་ན། མངོན་
སུམ་དཔྱད་ཤེས། རྟོག་པ་དཔྱད་ཤེས། དེ་གཉིས་གང་རུང་མ་ཡིན་པའི་དཔྱད་ཤེས་དང་གསུམ།
28O



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
དང་པོ་ལ། དབང་མངོན། ཡིད་མངོན། རང་རིག་མངོན་སུམ། རྣལ་འབྱོར་མངོན་སུམ།
དཔྱད་ཤེས་དང་། དེ་བཞི་གང་ཡང་མ་ཡིན་པའི་མངོན་སུམ་དཔྱད་ཤེས་དང་ལྔ། མཚན་
གཞི་ནི། རིམ་པ་ལྟར། སྔོན་འཛིན་དབང་མངོན་སྐད་ཅིག་གཉིས་པ་ལྟ་བུ་དང་པོ་དང་།
གཞན་སེམས་ཤེས་པའི་སྐད་ཅིག་གཉིས་པ་ལྟ་བུ་གཉིས་པ་དང༌། མིག་ཤེས་སོགས་ཉམས་
སུ་མྱོང་བའི་རང་རིག་མངོན་སུམ་སྐད་ཅིག་གཉིས་པ་ལྟ་བུ་གསུམ་པ་དང་། མཐོང་ལམ་
བར་ཆད་མེད་ལམ་སྐད་ཅིག་གཉིས་པ་ལྟ་བུ་བཞི་པ་དང་། མངོན་སུམ་སྐད་ཅིག་གཉིས་པ་
ལྟ་བུ་ལྔ་པའི་མཚན་གཞིན་ཡིན་པའི་ཕྱིར། གཉིས་པ་རྟོག་པ་དཔྱད་ཤེས་ལ་དབྱེ་ན། མངོན་
སུམ་གྱིས་དྲངས་པའི་རྟོག་པ་དཔྱད་ཤེས་དང་། རྗེས་དཔག་གིས་དྲངས་པའི་རྟོག་པ་དཔྱད་
ཤེས་གཉིས། དང་པོ་ནི། སྔོན་འཛིན་དབང་མངོན་གྱིས་དྲངས་པའི་སྔོན་པོ་ངེས་པའི་ངེས་
ཤེས་དོན་མཐུན་ལྟ་བུ། གཉིས་པ་ནི་སྒྲ་མི་རྟག་རྟོགས་ཀྱི་རྗེས་དཔག་སྐད་ཅིག་གཉིས་པ་
ལྟ་བུའོ། །
འདི་ལ་ཁོ་ན་རེ། རྟོགས་ཟིན་རྟོགས་པའི་རིག་པ་དཔྱད་ཤེས་ཀྱི་མཚན་ཉིད་དུ་མི་
འཐད་པར་ཐལ། ཡིད་དཔྱོད་སྐད་ཅིག་གཉིས་པས་མ་ངེས་པའི་ཕྱིར་ཏེ། ཡིད་དཔྱོད་སྐད་
ཅིག་གཉིས་པ་དེ་ཡིད་དཔྱོད་སྐད་ཅིག་དང་པོའི་གཞལ་བྱ་རྟོགས་ཟིན་རྟོགས་པའི་རིག་པ་
ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཡིད་དཔྱོད་སྐད་ཅིག་གཉིས་པའི་
གཞལ་བྱ་ཡིད་དཔྱོད་སྐད་ཅིག་དང་པོ་དང་གཉིས་པ་གཉིས་ཀས་རྟོགས་པའི་ཕྱིར། མ་གྲུབ་ན། །
དེར་ཐལ། དེ་ཡིད་དཔྱོད་ཀྱིས་རྟོགས་པའི་ཕྱིར་ཏེ། གཞི་གྲུབ་པའི་ཕྱིར་ཟེར་ན་མ་ཁྱབ། གོང་དུ་
འདོད་མི་ནུས་ཏེ། ཡིད་དཔྱོད་སྐད་ཅིག་གཉིས་པ་དཔྱད་ཤེས་མ་ཡིན་པར་ཐལ། རྟོག་ཟིན་
རྟོགས་པའི་རིག་པ་མ་ཡིན་པའི་ཕྱིར་ཏེ། དེ་གསར་རྟོགས་ཀྱི་རིག་པ་ཡིན་པའི་ཕྱིར་ཏེ། དེ་
281



སྒྲི
རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཡིད་དཔྱོད་ཡིན་པའི་ཕྱིར། གཞན་ཡང་ཡིད་དཔྱོད་སྐད་ཅིག་དང་པོ་ཆོས་ཅན། ཁྱོད་ཀྱི་སྒྲ་
མི་རྟག་པ་ལ་རྟག་འཛིན་གྱི་སྒྲོ་འདོགས་ཆོད་པར་ཐལ། ཁྱོད་ཀྱི་དབང་གིས་དྲངས་པའི་
ཁྱོད་སྐད་ཅིག་གཉིས་པ་བཅད་ཤེས་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་སྒྲ་
མི་རྟག་པ་ལ་ཐེ་ཚོམ་གྱི་སྒྲོ་འདོགས་ཆོད་པར་ཐལ། འདོད་པའི་ཕྱིར། འདོད་མི་ནུས་ཏེ་སྒྲ་
ཡིད་དཔྱོད་ཙམ་གྱིས་ངེས་པའི་བློ་ཡིན་པའི་ཕྱིར། བཅད་ཤེས་ཀྱི་མཚན་ཉིད་ལ་རྟོགས་ཟིན་
རྟོགས་པ་ཞེས་པའི་དོན། རང་འདྲེན་བྱེད་ཀྱི་བློ་སྔ་མས་ཐེ་ཚོམ་གྱི་སྒྲོ་འདོགས་ཆོད་ཟིན་གྱི་
བྱེད་པ་མ་ཉམས་པའི་སྒོ་ནས་དྲངས་པའི་བློ་ཡིན་དགོས་པ་གང་ཞིག །ཡིད་དཔྱོད་ལ་དེ་
ལྟར་མི་དགོས་པའི་ཕྱིར་འདི་ལ་འཁྲུལ་བ་འབྱུང་བའི་དོན་མེད་དོ། །རྣལ་འབྱོར་མངོན་
སུམ་དུ་གྱུར་པའི་དཔྱད་ཤེས་ཡོད་ཀྱང་། ཀུན་མཁྱེན་ཡེ་ཤེས་སྐད་ཅིག་གཉིས་པ་ལྟ་བུ་
དཔྱད་ཤེས་མ་ཡིན་ཏེ། ཀུན་མཁྱེན་ཡེ་ཤེས་ཡིན་ན་ཚད་མ་ཡིན་པས་ཁྱབ་པའི་ཕྱིར་ཏེ།
རྒྱལ་ཚབ་ཀྱི་རྣམ་ཊིཀ་ཐར་ལམ་གནས་གསལ་བྱེད་ལས། ཁོ་བོས་ནི་ཁ་ནང་དུ་ཕྱོགས་
ནས་ཇི་ཙམ་བསམ་ཀྱང་ཀུན་མཁྱེན་ཡེ་ཤེས་ལ་གསར་རྟོགས་ཀྱིས་མ་ཁྱབ་པ་མ་ཚོར་རོ། །
ཞེས་དང་། མཁས་གྲུབ་ཀྱིས་སྡེ་བདུན་མུན་སེལ་ལས། ཚད་མ་སྔ་མས་བཟུང་བ་ཙམ་གྱིས་
དཔྱད་ཤེས་སུ་འགྱུར་ན། ཀུན་མཁྱེན་ཡེ་ཤེས་སྐད་ཅིག་གཉིས་པ་མན་ཆད་དཔྱད་ཤེས་སུ་
ཐལ་བ་སོགས་མཐའ་ཡས་པའི་གནོད་བྱེད་ཡོད་ཀྱང་འོག་ཏུ་བསྟན་པར་བྱའོ་ཞེས་
གསུངས་པའི་ཕྱིར། མཁས་པའི་དབང་པོ་ཁ་ཅིག་གིས། པཎ་ཆེན་ཆོས་མཆོག་གི་འཐད་
ལྡན་ཆུང་བ་ལས། མངོན་སུམ་དང་རྗེས་སུ་དཔག་པའི་སྐད་ཅིག་དང་པོ་ཉིད་ནི་ཚད་མ་
ཡིན་ལ། དེ་དག་གི་རྒྱུན་དུ་གྱུར་བའི་གྲུབ་པ་དང་བདེ་བ་ཐ་མི་དད་པ་ཕྱི་མ་རྣམས་ནི་ཚད་
མ་ཡིན་པ་སྤངས་པའོ། །ཞེས་སོགས་གསུངས་པའི་ཕྱིར། མངོན་སུམ་ཚད་མ་སྐད་ཅིག་དང་
282



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
པོ་ཚད་མ་དང་། གཉིས་པ་ཕན་ཆད་བཅད་ཤེས་སུ་གསུངས་པའི་ཕྱིར་སངས་རྒྱས་འཕགས་
པའི་ཐུགས་རྒྱུད་ལའང་དཔྱད་ཤེས་བཞག་དགོས་གསུངས་པའི་ལུགས་གཉིས་ལས་གང་
འཐད་དང་གང་མི་འཐད་དཔྱད་པར་དཀའ་སྟེ། སྤྱིར་མངོན་སུམ་སྐད་ཅིག་གཉིས་པ་དཔྱད་
ཤེས་སུ་བཞག་དགོས་ཀྱང་། ཀུན་མཁྱེན་ཡེ་ཤེས་ལ་དེ་ལྟར་བཞག་མི་དགོས་པའི་དམིགས་
བསལ་བཏང་ལུགས་ཀུན་མཁྱེན་ཡེ་ཤེས་ལ་གསར་རྟོགས་མ་ཡིན་པ་མེད་པའི་དབང་གིས་
ཡིན་ན། གཞི་གྲུབ་ན་ཀུན་མཁྱེན་ཡེ་ཤེས་སྐད་ཅིག་དང་པོས་རྟོགས་ཟིན་པའི་མ་ཁྱབ་པར་
ཐལ་བ་དང་། ཀུན་མཁྱེན་ཡེ་ཤེས་ལ་གསར་རྟོགས་ཀྱིས་མ་ཁྱབ་ན། སྤྱི་དོན་རིགས་རྒྱན་ལས།
རྣམ་མཁྱེན་སྐད་ཅིག་དང་པོ་སྐྱེས་ཕྱིན་ཆད་ཤེས་བྱ་གསར་ཡོད་མི་སྲིད་ན། དངོས་པོ་རྟག་
པར་འགྱུར་ལ། སྲིད་ན་སྔར་མེད་དེ་ཉིད་གསར་དུ་རྟོགས་དགོས་པས་གསར་རྟོགས་མེད་
པ་ཉམས་སོ་ཞེས་ཇི་སྐད་གསུང་པས་རིགས་པས་གནོད་པའི་ཕྱིར་རོ། །འོན་ཀྱང་འདི་ལ་
རང་གི་བསམ་ཚོད་བྱས་ན་མཁས་པ་ཆེན་པོ་འདི་རྣམས་ཀྱིས་གཞུང་རྣམས་ཕན་ཚུན་སྤང་
ལེན་བྱེད་མི་དགོས་པར་འདུག་སྟེ། སྤྱིར་ཀུན་མཁྱེན་ཡེ་ཤེས་ལ་ཚད་མ་མ་ཡིན་པ་དང་
གསར་རྟོགས་ཀྱིས་མ་ཁྱབ་པ་མ་ཡིན་ཀྱང་། ཀུན་མཁྱེན་ཡེ་ཤེས་སྐད་ཅིག་དང་པོ་ལ་ལྟོས་
ཏེ་ཀུན་མཁྱེན་ཡེ་ཤེས་སྐད་ཅིག་གཉིས་པ་དཔྱད་ཤེས་དང་། གཉིས་པ་ལ་ལྟོས་ཏེ་གསུམ་པ་
དཔྱད་ཤེས་སུ་འཇོག་པ་སོགས་བྱས་ན་དོན་གྱི་གོ་སྟོབས་དང་མཐུན་ཞིང་ཚད་ལྡན་གྱི་
གཞུང་དང་མི་འགལ་བའི་ཁས་ལེན་དུ་བྱས་ཆོག་པའི་ཕྱིར་བསམ་སྟེ་ད་རུང་བློ་གྲོས་དང་
ལྡན་པ་རྣམས་ཀྱིས་དཔྱད་པ་མཛོད་ཅིག ། །
༈ གཉིས་པ་ཡིད་དཔྱོད་ལ་གཉིས། མཚན་ཉིད་དང་། དབྱེ་བའོ། །དང་པོ་ནི། བསླུ་
བའི་ཞེན་རིག་དོན་མཐུན་ཡིད་དཔྱོད་ཀྱི་མཚན་ཉིད། མྱོང་བ་དང་རང་གི་རྟེན་རྟགས་ཡང་
283



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དག་གང་ལའང་མ་བརྟེན་པ་རང་ཡུལ་བདེན་པ་མཐའ་གཅིག་ཏུ་གསར་དུ་ངེས་པའི་ཞེན་རིག །
རང་ཉིད་ཡིད་དཔྱོད་ཡིན་པའི་མཚན་ཉིད། འདིའི་ཚིག་ཟུར་གྱིས་མྱོང་བ་དང་ཞེས་པས་
མངོན་སུམ་དང་ཡི་དཔྱོད་ཀྱི་གཞི་མཐུན་ཡོད་པ་གཅོད། རང་གི་རྟེན་རྟགས་ཡང་དག་ལ་མ་
བརྟེན་ཞེས་པས་རྗེས་དཔག་དང་ཡིད་དཔྱོད་ཀྱི་གཞི་མཐུན་ཡོད་པ་གཅོད། རང་ཡུལ་
བདེན་པ་ཞེས་པས་ལོག་ཤེས་དང་ཡིད་དཔྱོད་ཀྱི་གཞི་མཐུན་ཡོད་པ་གཅོད། མཐའ་གཅིག་
ཏུ་ཞེས་པས་ཐེ་ཚོམ་དང་ཡིད་དཔྱོད་ཀྱི་གཞི་མཐུན་ཡོད་པར་གཅོད། གསར་དུ་ངེས་ཞེས་
པས་དཔྱད་ཤེས་དང་ཡིད་དཔྱོད་ཀྱི་གཞི་མཐུན་ཡོད་པ་གཅོད། ཞེན་རིག་ཅེས་པས་རྟོག་
མེད་ཀྱི་ཤེས་པ་དང་ཡིད་དཔྱོད་ཀྱི་གཞི་མཐུན་གཅོད་པའི་ཕྱིར། གཉིས་པ་དེ་ལ་དབྱེ་ན།
སྒྲ་མི་རྟག་ཅེས་པའི་ངག་ཙམ་ལ་བརྟེན་ནས་སྒྲ་མི་རྟག་པར་འཛིན་པའི་བློ་ལྟ་བུ་རྒྱུ་མཚན་
མེད་པའི་ཡིད་དཔྱོད་དང་། གཞལ་བྱའི་རྟགས་ལས་སྒྲ་མི་རྟག་པར་འཛིན་པའི་བློ་ལྟ་བུ།
རྒྱུ་མཚན་མ་ངེས་པའི་ཡིད་དཔྱོད་དང་། དོན་བྱེད་ནུས་སྟོང་གི་རྟགས་ལས་སྒྲ་མི་རྟག་པར་
འཛིན་པའི་བློ་ལྟ་བུ་རྒྱུ་མཚན་མེད་པའི་ཡིད་དཔྱོད་དང༌། མིག་ཤེས་ཀྱིས་བཟུང་བའི་རྟགས་
ལས་སྒྲ་མི་རྟག་པར་འཛིན་པའི་བློ་ལྟ་བུ། རྒྱུ་མཚན་མ་གྲུབ་པའི་ཡིད་དཔྱོད་སྒྲ་བྱས་པ་དང་།
བྱས་ན་མི་རྟག་པས་ཁྱབ་ལ་ཚད་མས་མ་ངེས་པར་བྱས་རྟགས་ལས་སྒྲ་མི་རྟག་པར་འཛིན་
པའི་བློ་ལྟ་བུ་དེ། རྒྱུ་མཚན་ཡོད་ཀྱང་གཏན་ལ་མ་འབེབས་པའི་ཡིད་དཔྱོད་དང་ལྔ་ཡོད་
པའི་ཕྱིར། གསུམ་པ་སྣང་ལ་མ་ངེས་པའི་བློ་བཤད་པ་ལ་གཉིས། མཚན་ཉིད་དང་དབྱེ་
བའོ། །དང་པོ་ནི། རང་ཡུལ་མ་ངེས་པའི་གསལ་སྣང་ཅན་གྱི་མ་འཁྲུལ་བའི་ཤེས་པ་སྣང་ལ་
མ་ངེས་པའི་བློའི་མཚན་ཉིད། རང་གི་འཇུག་ཡུལ་དུ་གྱུར་བའི་རང་མཚན་གསལ་བར་སྣང་
བ་ཡང་ཡིན། རང་གི་འཇུག་ཡུལ་དུ་གྱུར་བའི་རང་མཚན་ལ་ངེས་པ་འདྲེན་མི་ནུས་པ་ཡང་
284



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
ཡིན་པའི་གཞི་མཐུན་དུ་གྱུར་པའི་རིག་པ་རང་ཉིད་སྣང་ལ་མ་ངེས་པའི་བློའི་མཚན་ཉིད།
གཉིས་པ་དེ་ལ་དབྱེ་ན། དབང་མངོན་ཡིད་མངོན། རང་རིག་མངོན་སུམ་དང་གསུམ། སྣང་
ལ་མ་ངེས་པའི་རྣལ་འབྱོར་མངོན་སུམ་ནི་མེད། དང་པོའི་མཚན་གཞི་ནི། ཡིད་གཟུགས་
མཛེས་པ་ལ་ལྷག་པར་ཆགས་པའི་དུས་ཀྱི་སྐྱེས་བུའི་རྒྱུད་ཀྱི་སྒྲ་འཛིན་ཉན་ཤེས་ལྟ་བུ།
གཉིས་པའི་མཚན་གཞི་ནི། མངོན་ཤེས་ལྔ་པོ་གང་རུང་མ་གཏོགས་ཚུར་མཐོང་ངམ་སོ་སྐྱེས་
རྒྱུད་ཀྱི་གཟུགས་འཛིན་ཡིད་མངོན། སྒྲ་འཛིན་ཡིད་མངོན། དྲིན་འཛིན་ཡིད་མངོན། རོ་
འཛིན་ཡིད་མངོན། རེག་འཛིན་ཡིད་མངོན་ཐམས་ཅད་དུས་མཐའི་སྐད་ཅིག་མའི་ཡུན་ཚད་
ལས་མེད་པས་དེ་ཐམས་ཅད་སྣང་ལ་མ་ངེས་པའི་བློ་ཡིན། གསུམ་པ་ནི་ཚུར་མཐོང་གི་རྒྱུད་
ཀྱི་གཟུགས་སོགས་དོན་ལྔ་འཛིན་པའི་ཡིད་མངོན་ཉམས་སུ་མྱོང་བའི་རང་རིག་མངོན་སུམ་
ལྟ་བུའོ། །སྣང་ལ་མ་ངེས་པའི་དོན་ཡང་དཔེར་ན་གངས་རི་སྔོན་པོར་སྣང་བའི་དབང་ཤེས་དེ།
རག་གི་འཇུག་ཡུལ་གང་རིའི་ཁ་དོག་དཀར་པོ་སྔོན་པོར་སྣང་བས་ན་རང་གི་འཇུག་ཡུལ་དུ་
གྱུར་པའི་རང་མཚན་གསལ་བར་མི་སྣང་ཡང་། སྣང་ཡུལ་གངས་རིའི་ཁ་དོག་དཀར་པོ་
སྔོན་པོར་མེད་བཞིན་དུ་གསལ་བར་སྣང་བས་རང་ཡུལ་རང་མཚན་གསལ་བར་སྣང་ཞིང་།
དེ་ལ་ངེས་པ་འདྲེན་མི་ནུས་ཏེ། དེ་ལ་ལོག་པར་ཞུགས་པའི་ཕྱིར་རོ། །དེ་ལ་ཁོ་ན་རེ།
མངོན་སུམ་གྱི་ཚད་མ་ཆོས་ཅན། སྣང་ལ་མ་ངེས་ཀྱིས་བློ་ཡིན་པར་ཐལ། མཚན་ཉིད་དེ་
ཡིན་པའི་ཕྱིར་ཏེ། མངོན་སུམ་གྱིས་རང་ཡུལ་ལ་ངེས་པ་འདྲེན་མི་ནུས་པའི་ཕྱིར་ཕྱི་མ་གྲུབ་ན།
དེ་ཆོས་ཅན། དེར་ཐལ། དེ་ངེས་ཤེས་མ་ཡིན་པའི་ཕྱིར་ཏེ། དེ་རྟོག་པ་མ་ཡིན་པའི་ཕྱིར་
ཟེར་ན། སྔ་མར་མ་ཁྱབ་སྟེ། མངོན་སུམ་ཚད་མས་རང་ཡུལ་ངེས་པར་ཐལ། མངོན་སུམ་
ཚད་མ་རང་ཡུལ་ལ་མི་བསླུ་བའི་རིམ་པ་ཡིན་པའི་ཕྱིར། དེ་བཞིན་དུ་སྔོན་གནས་རྗེས་དྲན་
285



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
གྱི་མངོན་ཤེས་ཆོས་ཅན། དྲན་ཤེས་ཡིན་པར་ཐལ། རང་ཡུལ་དྲན་པའི་ཤེས་པ་ཡིན་པའི་
ཕྱིར་ནའང་མ་ཁྱབ་སྟེ། སྔོན་གནས་རྗེས་དྲན་གྱི་མངོན་ཤེས་དེ་རང་ཡུལ་དྲན་པའི་ཤེས་པ་
གང་ཞིག །དྲན་ཤེས་མ་ཡིན་པའི་ཕྱིར་ཏེ། དེ་རྟོག་པ་མ་ཡིན་པའི་ཕྱིར་ཏེ། མངོན་ཤེས་ཡིན་
པའི་ཕྱིར། དེས་ན་གཟུགས་འཛིན་ཡིད་མངོན་དང་འཕགས་རྒྱུད་ཀྱི་གཟུགས་འཛིན་ཡིད་
མངོན་གཉིས་ཚད་མ་ཡིན་ཀྱང་། ཚུར་མཐོང་གི་རྒྱུད་ཀྱི་གཟུགས་འཛིན་ཡིད་མངོན་ཚད་མ་
མ་ཡིན་ཏེ། དེ་སྣང་ལ་མ་ངེས་པའི་བློ་ཡིན་པའི་ཕྱིར། ཚུར་མཐོང་གི་རྒྱུད་ཀྱི་གཟུགས་
འཛིན་ཡིད་མངོན་དུ་གྱུར་བའི་ཚད་མ་མེད་དེ། ཐར་ལམ་གསལ་བྱེད་སྒྲོན་མེ་ལས། ཚུར་
མཐོང་གི་རྒྱུད་ལ་གཟུགས་འཛིན་ཡིད་མངོན་ཡོད་ཀྱང་། གཟུགས་འཛིན་ཡིད་མངོན་དུ་
གྱུར་པའི་ཆད་མ་ནི་མེད་ལ་ཞེས་གསུངས་པའི་ཕྱིར། སོ་སྐྱེས་རྒྱུད་ལ་ཡིད་མངོན་དུ་གྱུར་
པའི་ཚད་མ་ཡོད་དེ། སོ་སྐྱེས་རྒྱུད་ཀྱི་མངོན་ཤེས་དེ་དེ་ཡིན་པའི་ཕྱིར། དེའི་གཟུགས་འཛིན་
ཡིད་མངོན་དུ་གྱུར་པའི་དཔྱད་ཤེས་མེད་དེ། དེ་གཟུགས་འཛིན་ཡིད་མངོན་སྐད་ཅིག་
གཉིས་པ་མེད་པའི་ཕྱིར་ཏེ། དེ་དུས་མཐའི་སྐད་ཅིག་མ་ཡིན་པའི་ཕྱིར། དེས་སྒྲ་འཛིན་
སོགས་ལའང་རིག་འགྲེ། སྣང་ལ་མ་ངེས་པའི་བློ་ཡིན་ན་སོ་སྐྱེས་རྒྱུད་ཀྱི་བསྡུས་པས་ཁྱབ་སྟེ།
འཕགས་རྒྱུད་ལ་དེ་མེད་པའི་ཕྱིར། །
བཞི་པ་ཐེ་ཚོམ་བཤད་པ་ལ་གཉིས། མཚན་ཉིད་དང་དབྱེ་བའོ། །དང་པོ་ནི། རང་
ཡུལ་ལ་རང་སྟོབས་ཀྱིས་བློ་རྩེ་གཉིས་པ་བྱེད་པའི་ཆ་ནས་བཞག་པའི་རྩ་ཉོན་དེ་ཐེ་ཚོམ་གྱི་
མཚན་ཉིད། ཡང་ན་རང་སྟོབས་ཀྱིས་མཐའ་གཉིས་སུ་དོགས་པའི་རིག་པ་ཐེ་ཚོམ་གྱི་
མཚན་ཉིད། གཉིས་པ་དེ་ལ་དབྱེ་ན་གསུམ། དོན་འགྱུར་གྱི་ཐེ་ཚོམ་དང་། དོན་མི་འགྱུར་གྱི་
ཐེ་ཚོམ། ཆ་སྙོམས་པའི་ཐེ་ཚོམ་དང་གསུམ། དང་པོ་ནི། སྒྲ་རྟག་གམ་མི་རྟག་ཕལ་ཆེར་མི་
，
286



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
རྟག་ལས་ཆེ་སྙམ་པའི་ཐེ་ཚོམ་ལྟ་བུ། གསུམ་པ་ནི། སྒྲ་རྟག་གམ་མི་རྟག་ཇི་འདྲ་ཞིག་སྙམ་
པའི་ཐེ་ཚོམ་ལྟ་བུ་ཡིན་པའི་ཕྱིར། གོང་གི་མཚན་ཉིད་དེ་ལྟར་བྱས་པ་ལ། ཁོ་ན་རེ། ཐེ་ཚོམ་
དང་མཚུངས་ལྡན་གྱི་སེམས་དང་དེའི་འཁོར་དུ་གྱུར་པའི་ཚོར་བ་སོགས་ཆོས་ཅན། མཚོན་
བྱ་དེར་ཐལ། མཚན་ཉིད་དེའི་ཕྱིར་ཟེར་ན། སྐྱོན་མེད་དེ། ཐེ་ཚོམ་དང་མཚུངས་ལྡན་གྱི་
སེམས་དང་། དེའི་འཁོར་གྱི་ཚོར་བ་སོགས་ཐེ་ཚོམ་གྱི་སྟོབས་ཀྱིས་དོགས་པ་ཡིན་ཀྱང་རང་
སྟོབས་ཀྱི་མཐའ་གཉིས་སུ་དོགས་པ་མ་ཡིན་པའི་ཕྱིར། ལོག་ཤེས་དང་ཐེ་ཚོམ་མི་འགལ་ཏེ།
སྒྲ་ཕལ་ཆེར་རྟག་ལས་ཆེ་སྙམ་པའི་ཐེ་ཚོམ་དེ། ལོག་རྟོག་དང་ཐེ་ཚོམ་གཉིས་ལ་ཡིན་པ་
གང་ཞིག །ལོག་རྟོག་དང་རྟོག་པ་ལོག་ཤེས་དོན་གཅིག་པའི་ཕྱིར་ཏེ་སྡེ་བདུན་མུན་སེལ་ལས།
ལོག་རྟོག་དང་རྟོག་པ་ལོག་ཤེས་གཉིས་དོན་གཅིག་ཅེས་དང་། ལོག་རྟོག་ཐམས་ཅད་
འཛིན་ལྟངས་མཐའ་གཅིག་ཏུ་ངེས་པའི་རྣམ་པ་ཅན་ཡིན་པར་འདོད་པ་ནི་མི་འཐད་དེ། སྒྲ་
ཕལ་ཆེར་རྟག་ལས་ཆེ་སྙམ་དུ་འཛིན་པའི་རྟོག་པ་ལོག་རྟོག་མ་ཡིན་པར་ཐལ་བའི་ཕྱིར་རོ་
ཞེས་གསུངས་པའི་ཕྱིར་རོ། །
ལྔ་པ་ལོག་ཤེས་ལ་མཚན་ཉིད་དང་དབྱེ་བ་གཉིས། དང་པོ་ནི། རང་ཡུལ་ལ་ཕྱིན་ཅི་
ལོག་ཏུ་ཞུགས་པའི་རིག་པ། ཡང་ན་རང་གི་འཛིན་སྟངས་ཀྱི་ཡུལ་ལ་འཁྲུལ་བའི་རིག་པ་
ལོག་ཤེས་ཀྱི་མཚན་ཉིད། གཉིས་པ་དེ་ལ་དབྱེ་ན། རྟོག་པ་ལོག་ཤེས་དང་རྟོག་མེད་ལོག་
ཤེས་གཉིས། དང་པོ་ནི། རང་གི་ཞེན་ཡུལ་ལ་འཁྲུལ་བའི་ཞེན་རིག་རྟོག་པར་གྱུར་བའི་
ལོག་ཤེས་ཀྱི་མཚན་ཉིད་མཚན་གཞི་ནི། སྒྲ་རྟག་འཛིན་རྟོག་པ་དང་། རི་བོང་རྭ་འཛིན་རྟོག་
པ་ལྟ་བུ། གཉིས་པ་ལ་རང་གི་ཞེན་ཡུལ་ལ་འཁྲུལ་བའི་གསལ་སྣང་ཅན་གྱི་རིག་པ། ཡང་ན།
རང་གི་འཛིན་སྟངས་ལ་འཁྲུལ་བའི་གསལ་སྣང་ཅན་གྱི་རིག་པ་རྟོག་མེད་དུ་གྱུར་བའི་ལོག་
287



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཤེས་ཀྱི་མཚན་ཉིད། དེ་ལ་དབྱེ་ན། དེར་གྱུར་བའི་ཡིད་ཤེས་དབང་ཤེས་གཉིས། དང་པོ་ནི།
རྨི་ལམ་གྱི་སྔོན་པོ་སྔོན་པོར་གསལ་བར་སྣང་བའི་རྨི་ལམ་གྱི་ཤེས་པ་ལྟ་བུ། རྨི་ལམ་གྱི་ཤེས་
པ་དེ་ལྟ་བུ་དེ་ཆོས་ཅན། ཡིད་ཤེས་ཡིན་ཏེ། རྨི་ལམ་གྱི་ཤེས་པ་ཡིན་པའི་ཕྱིར། དེ་ཆོས་ཅན་
རྟོག་མེད་ཀྱི་ཤེས་པའང་ཡིན་ཏེ། སྒྲ་དོན་འདྲེས་རུང་དུ་འཛིན་པའི་ཞེན་རིག་དང་བྲལ་བའི་
ཤེས་པ་ཡིན་པའི་ཕྱིར། དེ་ཆོས་ཅན། ལོག་ཤེས་ཀྱང་ཡིན་ཏེ། རང་ཡུལ་ཆོས་ཀྱི་སྐྱེ་མཆེད་
ཀྱི་གཟུགས་སྔོན་པོ་མེད་བཞིན་དུ་སྔོན་པོར་འཛིན་པའི་ཤེས་པ་ཡིན་པའི་ཕྱིར། འོན་ཀྱང་
རྨི་ལམ་ལ་གནས་པའི་གང་ཟག་དེའི་ངོར་དེ་དབང་ཤེས་དོན་མཐུན་ཡིན་ཟེར་དགོས། །
གཉིས་པ་དབང་ཤེས་སུ་གྱུར་པའི་ལོག་ཤེས་ནི། གངས་རི་སྔོན་པོར་སྣང་བའི་དབང་
ཤེས་དང་། དུང་དཀར་སེར་པོ་སྣང་བའི་དབང་ཤེས་ལྟ་བུའོ། །ཁ་ཅིག་ན་རེ། ཁྱོད་ཀྱི་ཞེན་
ཡུལ་ཡོད་ན་ཁྱོད་ཀྱི་ཞེན་པ་ཡོད་པས་ཁྱབ་ཟེར་ན། བརྗོད་བྱེད་ཀྱི་སྒྲ་ཆོས་ཅན། ཁྱོད་ཀྱི་
ཞེན་པ་ཡོད་པར་ཐལ། ཁྱོད་ཀྱི་ཞེན་ཡུལ་ཡོད་པའི་ཕྱིར་ཏེ། གཟུགས་སོགས་ཀྱི་ཆོས་
ཐམས་ཅད་བརྗོད་བྱེད་ཀྱི་སྒྲ་ཡི་ཞེན་ཡུལ་ཡིན་པའི་ཕྱིར་རྟགས་གྲུབ་སྟེ་ལེགས་བཤད་སྙིང་
པོ་ལས། གཟུགས་སོགས་ཆོས་ཐམས་ཅད་རྗོད་བྱེད་ཀྱི་སྒྲའི་ཞེན་ཡུལ་ཡིན་པར་རང་
མཚན་གྱིས་གྲུབ་པ་འགོག་པ་ཞེས་གསུངས་པའི་ཕྱིར། ཡང་ཁ་ཅིག་ན་རེ། ཁྱོད་ཀྱི་ཞེན་
དོན་ཡོད་ན་ཁྱོད་ཀྱི་ཞེན་པ་ཡོད་པའི་ཁྱབ་ཟེར་ན། སྒྲ་མི་རྟག་པར་དམ་བཅའ་བའི་དམ་
བཅའ་ཆོས་ཅན། ཁྱོད་ཀྱི་ཞེན་པ་ཡོད་པར་ཐལ། ཁྱོད་ཀྱི་ཞེན་དོན་ཡོད་པའི་ཕྱིར། མ་གྲུབ་ན།
དེ་ཆོས་ཅན། ཁྱོད་ཀྱི་ཞེན་དོན་ཡོད་པར་ཐལ། ཁྱོད་སྒྲ་མི་རྟག་པར་དམ་བཅའ་བའི་དམ་
བཅའ་ཡང་དག་ཡིན་པའི་ཕྱིར་ཏེ། རང་ཉིད་ཞེན་དོན་རང་ཉིད་སྨྲ་བ་བོས་ཚད་མས་གྲུབ་
པའི་དམ་བཅའ་ཡང་དག་ཡིན་པའི་ཕྱིར། རྩ་བར་འདོད་མི་ནུས་སོ། །གཞན་ཡང་རང་གི་
288



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
ཞེན་ཡུལ་ལ་འཁྲུལ་བའི་རིག་པ་ཡོད་ན། རང་གི་ཞེན་ཡུལ་ཡོད་མི་དགོས་ཏེ། རྣམ་མཁྱེན་
དང་རི་བོང་རྭ་འཛིན་རྟོག་པ་སོགས་ཀྱི་ཞེན་ཡུལ་མེད་ཀྱང་། དེ་དག་གི་ཞེན་ཡུལ་ལ་འཁྲུལ་
བའི་རིག་པ་ཡོད་པའི་ཕྱིར་ཏེ། དེ་དག་གི་ཞེན་ཡུལ་འཛིན་པའི་རྟོག་པ་དེ་དེ་དག་གི་ཞེན་
ཡུལ་ལ་འཁྲུལ་བའི་རིག་པ་ཡིན་པའི་ཕྱིར། དེ་བཞིན་དུ་རང་གི་སྣང་ཡུལ་ལ་འཁྲུལ་བའི་
རིག་པ་ཡོད་ན་རང་གི་སྣང་ཡུལ་ཡོད་མི་དགོས་པ་སོགས་ཀྱང་རིགས་པས་སྦྱར་ཚུལ་ཤེས་
པར་བྱའོ། །ལོག་པར་རྟོག་པ་དང༌། མ་རྟོགས་པ་དང་། ཐེ་ཚོམ་གསུམ་ག་རིགས་པས་
དགག་བྱ་ཡིན་ཏེ། རིག་གཏེར་ལས། མ་རྟོགས་ལོག་རྟོག་ཐེ་ཚོམ་སྟེ། །ཚད་མས་དགག་བྱ་
རྣམ་པ་གསུམ། ཞེས་གསུངས་པའི་ཕྱིར། །
གཉིས་པ་རྟོག་པ་དང་རྟོག་མེད་ཀྱི་ཤེས་པ་གཉིས་སུ་དབྱེ་ལ་བཤད་པ་ལ་གཉིས།
རྟོག་པ་བཤད་པ་དང་རྟོགས་མེད་ཀྱི་ཤེས་པ་བཤད་པ་གཉིས་ལས། དང་པོ་ལ་གཉིས།
མཚན་ཉིད་དང་། དབྱེ་བ་བཤད་པའོ། །དང་པོ་ནི་སྒྲ་དོན་འདྲེས་རུང་དུ་འཛིན་པའི་ཞེན་
རིག་རྟོག་པའི་མཚན་ཉིད། དེ་ཡང་སྒྲ་དོན་ཞེས་པའི་སྒྲ་ནི་སྒྲ་སྤྱི། དེ་གཉིས་འདྲེས་པར་འཛི་
པ་ནི། དེ་གཉིས་ཚོགས་པར་འཛིན་པའི་དོན་ཡིན། དེའི་ཟུར་དུ་རུང་བ་སྨོས་པས་བརྡ་ལ་མ་
བྱང་བའི་སྐྱེས་བུའི་རྒྱུད་ཀྱི་རྟོག་པ་བསྡུ་བ་ཡིན་ཏེ། ཚད་མ་རིགས་རྒྱན་ལས། བརྡ་ལ་མ་
བྱང་བའི་སྐྱེས་བུའི་རྒྱུད་ཀྱི་སྒྲ་སྤྱི་དང་། དོན་སྤྱི་གང་རུང་ཡུལ་དུ་བྱེད་ཀྱང་། གཉིས་ཀ་
ཚོགས་པ་ཡུལ་དུ་མི་བྱེད་པས། སྒྲ་དོན་འདྲེས་རུང་དུ་འཛིན་པ་ཡིན་གྱི་སྒྲ་དོན་འདྲེས་པར་
འཛིན་པ་ནི་མ་ཡིན་ནོ། །ཞེས་གསུངས་པའི་ཕྱིར། འོ་ན་སྒྲ་སྤྱི་དང་། དོན་སྤྱི་གང་ཡིན་ཞེ་ན།
ཡོད་དེ་བུམ་འཛིན་རྟོག་པ་ལ་བུམ་པ་སྣང་བ་ལྟ་བུ་བུམ་པའི་དོན་སྤྱི། རི་བོང་རྭ་འཛིན་རྟོག་
པ་ལ་རི་བོང་རྭ་སྣང་བ་ལྟ་བུ་རིང་བོང་རྭའི་དོན་སྤྱི་ཡིན་ནོ། །བུམ་འཛིན་རྟོག་པ་ལ་བུམ་པ་
289



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
སྣང་བ་བུམ་པའི་སྒྲ་སྤྱི་དང་དོན་སྤྱི་གཉིས་ཀ་ཡིན། བུམ་འཛིན་རྟོག་པ་ལ་ལྟོ་ལྡིར་ཞབས་
ཞུམ་ཆུ་སྐྱོར་གྱི་དོན་བྱེད་ནུས་པ་སྣང་བ་བུམ་པའི་དོན་སྤྱི་ཡིན་ཀྱང་བུམ་པའི་སྒྲ་སྤྱི་མ་ཡིན།
མདོར་ན་བདག་མེད་ཡིན་ན། ཁྱོད་འཛིན་རྟོག་པ་ལ་ཁྱོད་དུ་སྣང་བ་དང་། ཁྱོད་འཛིན་རྟོག་
པ་ལ་ཁྱོད་མ་ཡིན་པ་ལས་ལོག་པར་སྣང་བ་གཉིས་གང་ཡིན་ཀྱང་ཁྱོད་ཀྱི་དོན་སྤྱི་ཡིན་པས་ཁྱབ།
དེ་ཡང་། རྟོག་པ་དང་པོ་ལ་བུམ་པར་སྣང་བའི་སྣང་བ་ནི་སྒྲ་སྤྱི་རྐྱང་པ་ཡིན། རྟོག་པ་གཉིས་
པ་ལ་ལྟོ་ལྡིར་བ་སྣང་བའི་སྣང་བ་ནི་དོན་སྤྱི་རྐྱང་པ་ཡིན། རྟོག་པ་གསུམ་པ་ལ་བུམ་པའམ་
ལྟོ་ལྡིར་བ་སྣང་བའི་ཚེ་སྒྲ་སྤྱི་དང་དོན་སྤྱི་གཉིས་ཀ་སྣང་ངོ༌། །
གཉིས་པ་རྟོག་པ་དེ་ལ་དབྱེ་ན། དོན་མཐུན་དང་། དོན་མི་མཐུན་གཉིས། མཚན་
ཉིད་ནི། རིམ་བཞིན་སྒྲ་དོན་འདྲེས་རུང་དུ་འཛིན་པའི་ཞེན་རིག་དོན་མཐུན་དང་དོན་མི་
མཐུན་ཞེས་པར། གཞི་གྲུབ་ན་ཁྱོད་འཛིན་རྟོག་པ་རྟོག་པ་དོན་མཐུན་ཡིན་པས་ཁྱབ། གཞི་
མ་གྲུབ་ན་ཁྱོད་འཛིན་རྟོག་པ་དོན་མི་མཐུན་ཡིན་པས་ཁྱབ། ཡང་རྟོག་པ་ལ་དབྱེ་ན། མིང་
སྦྱོར་རྟོག་པ་དང་། དོན་སྦྱོར་རྟོག་པ་གཉིས། ལྟོ་ལྡིར་བ་འདི་ནི་བུམ་པའོ་སྙམ་དུ་འཛིན་
པའི་རྟོག་པ་དེ་ནི་དེ་གཉིས་ཀ་ཡིན་ཏེ། དེ་བུམ་པའི་མིང་དོན་སྦྱར་ནས་འཛིན་པའི་ཞེན་
རིག་ཡིན་པའི་ཕྱིར་དང་། ཁྱད་གཞི་ཁྱད་ཆོས་སྦྱར་ནས་འཛིན་པའི་ཞེན་རིག་ཡིན་པའི་ཕྱིར།
དོན་སྦྱོར་རྟོག་པ་ཡིན་ན་མིང་སྦྱོར་རྟོག་པ་ཡིན་པས་མ་ཁྱབ་སྟེ། སྐྱེས་བུ་འདི་ནི་དབྱུག་པ་
ཅན་ནོ་སྙམ་དུ་འཛིན་པའི་རྟོག་པ་དེ་དོན་སྦྱོར་རྟོག་པ་ཡིན་པའི་ཕྱིར། དེ་ཁྱད་གཞི་སྐྱེས་བུ་
ལ་ཁྱད་ཆོས་དབྱུག་པ་སྦྱར་ནས་འཛིན་པའི་རྟོག་པ་ཡིན་པའི་ཕྱིར། རྟོག་པ་ཡིན་ན་དེ་
གཉིས་གང་རུང་ཡིན་པས་མ་ཁྱབ་སྟེ། ཁྱད་གཞི་སྐྱེས་བུ་ཙམ་འཛིན་པའི་རྟོག་པ་དེ་དེ་
གཉིས་གང་ཡང་མ་ཡིན་པའི་ཕྱིར། །
29O



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
༈ གཉིས་པ་རྟོག་མེད་ཤེས་པ་ལའང་། མཚན་ཉིད་དང་། དབྱེ་བ་བཤད་པ་གཉིས།
དང་པོ་ནི། རང་གི་སྣང་ཡུལ་ལ་མ་འཁྲུལ་བའི་གསལ་སྣང་ཅན་གྱི་རིག་པ། རང་ཉིད་རྟོག་
མེད་མ་འཁྲུལ་བའི་ཤེས་པའི་མཚན་ཉིད། དེ་དང་བློ་མངོན་སུམ་པ་གཉིས་དོན་གཅིག །དེ་
ལ་དབྱེ་ན་དབང་མངོན། ཡིད་མངོན། རང་རིག་མངོན་སུམ། རྣལ་འབྱོར་མངོན་སུམ་ད་
བཞི་ཡོད་པ་གོང་དུ་བཤད་ཟིན། མེད་པ་གསལ་སྣང་ཅན་བཟུང་ཡུལ་དུ་བྱེད་པའི་རྟོག་
མེད་འཁྲུལ་ཤེས་ཀྱང་ཡོད་དེ། རང་གི་སྣང་ཡུལ་ལ་འཁྲུལ་བའི་གསལ་སྣང་ཅན་གྱི་རིག་པ་
དེ་དེའི་མཚན་ཉིད། དེ་ལ་དབྱེ་ན། དེར་གྱུར་པའི་ཡིད་ཤེས་དང་དབང་ཤེས་གཉིས། རྟོག་
མེད་འཁྲུལ་ཤེས་ཀྱང་ཡིན། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་དབང་པོ་
གཟུགས་ཅན་པ་ལ་བརྟེན་ནས་སྐྱེས་པ་ཡང་ཡིན་པའི་གཞི་མཐུན་པ་དེར་གྱུར་པའི་དབང་
ཤེས་ཀྱི་མཚན་ཉིད། རྟོག་མེད་འཁྲུལ་ཤེས་ཀྱང་ཡིན། རང་གི་ཐུན་མོང་མ་ཡིན་པའི་བདག་
རྐྱེན་དུ་གྱུར་པའི་དབང་པོ་གཟུགས་ཅན་པ་ལ་བརྟེན་ནས་སྐྱེས་པ་ཡང་ཡིན་པའི་གཞི་
མཐུན་པ་དེར་གྱུར་པའི་དབང་ཤེས་ཀྱི་མཚན་ཉིད། རྟོག་མེད་འཁྲུལ་ཤེས་ཀྱང་ཡིན། རང་
གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་ཡིད་དབང་ལ་བརྟེན་ནས་སྐྱེས་པ་ཡང་
ཡིན་པའི་གཞི་མཐུན་པ་དེར་གྱུར་པའི་ཡིད་ཤེས་ཀྱི་མཚན་ཉིད། གསུམ་པ་འཁྲུལ་ཤེས་དང་
མ་འཁྲུལ་བའི་ཤེས་པ་གཉིས་སུ་དབྱེ་བ་བཤད་པ་ལ། དང་པོ་འཁྲུལ་ཤེས་ནི། རང་གི་སྣང་
ཡུལ་ལ་འཁྲུལ་བའི་རིག་པ་འཁྲུལ་ཤེས་ཀྱི་མཚན་ཉིད། དེ་དང་མངོན་སུམ་ལྟར་སྣང་
དོན་གཅིག །དེ་ལ་དབྱེ་ན། རྟོག་པར་གྱུར་བའི་འཁྲུལ་ཤེས་དང༌། རྟོག་མེད་དུ་གྱུར་བའི་
འཁྲུལ་ཤེས་གཉིས། དང་པོ་ནི། རང་གི་སྣང་ཡུལ་ལ་འཁྲུལ་བའི་ཞེན་རིག་དང་པོའི་མཚན་ཉིད།
རང་གི་སྣང་ཡུལ་ལ་འཁྲུལ་བའི་གསལ་སྣང་ཅན་གྱི་རིག་པ་གཉིས་པའི་མཚན་ཉིད། དེ་
291



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དང་རྟོག་མེད་ལོག་ཤེས་དོན་གཅིག །གཉིས་པ་ནི། རང་གི་སྣང་ཡུལ་ལ་འཁྲུལ་བའི་རིག་པ།
མ་འཁྲུལ་བའི་ཤེས་པའི་མཚན་ཉིད། དེ་ལ་དབྱེ་ན། མངོན་སུམ་དུ་གྱུར་པའི་མ་འཁྲུལ་བའི་
ཤེས་པ་དང་། མངོན་སུམ་མ་ཡིན་པར་གྱུར་བའི་མ་འཁྲུལ་བའི་ཤེས་པ་གཉིས་ལས། དང་
པོ་དང་མངོན་སུམ་དོན་གཅིག ། གཉིས་པ་ནི། ཤེས་པ་དང་། ཚད་མ་ལྟ་བུའོ། །
༈ བཞི་པ་དབང་ཤེས་དང་ཡིད་ཤེས་གཉིས་སུ་དབྱེ་བ་ནི། རང་གི་ཐུན་མོང་མ་ཡིན་
པའི་བདག་རྐྱེན་དུ་གྱུར་པའི་དབང་པོ་གཟུགས་ཅན་པ་ལ་བརྟེན་ནས་སྐྱེས་པའི་རིག་པ།
རང་ཉིད་དབང་ཤེས་ཡིན་པའི་མཚན་ཉིད། དབང་ཤེས་ལ་དབྱེ་ན། མིག་གི་རྣམ་ཤེས་
སོགས་ལྔ། ཡིད་ཤེས་ལ་རྟོག་པར་གྱུར་བའི་ཡིད་ཀྱི་ཤེས་པ་དང་། རྟོག་མེད་དུ་གྱུར་བའི་
ཡིད་ཤེས་གཉིས་ཡོད། ཡིད་མངོན་རང་རིག་མངོན་སུམ་གང་རུང་ཡིན་ན་རྟོག་མེད་ཡིད་
ཤེས་ཡིན་པས་ཁྱབ། རྟོག་པ་ཡིན་ན་ཡིད་ཤེས་ཡིན་པས་ཁྱབ་པའི་ཕྱིར་ཏེ། ཚད་མ་རྣམ་
ངེས་ལས། རྣམ་པར་རྟོག་པ་ཅན་དེ་ནི། ཡིད་ཀྱི་རྣམ་པར་ཤེས་པ་སྟེ། ཞེས་དང་། རྣམ་
བཤད་ཐར་ལམ་གསལ་བྱེད་ལས་ཀྱང་། རྟོག་པ་ཡིན་ན། ཡིད་ཤེས་ཡིན་པས་ཁྱབ་ཀྱི།
དབང་ཤེས་ལ་རྟོག་པར་འདོད་པ་རིགས་པའི་ལམ་ལས་འདས་པའི་ཕྱིར། ཞེས་གསུངས་
པའི་ཕྱིར། དབང་ཤེས་ལ་རྟོག་མེད་ཀྱི་ཤེས་པས་ཁྱབ་པ་ཡིན་ནོ། །
༈ ལྔ་པ་སེམས་དང་སེམས་བྱུང་གཉིས་སུ་དབྱེ་བ་བཤད་པ་ནི། རང་ཡུལ་གྱི་ངོ་བོར་
འཛིན་པའི་ཆ་ནས་བཞག་པའི་གཙོ་བོའི་རྣམ་རིག་དེ། གཙོ་སེམས་ཀྱི་མཚན་ཉིད། གཙོ་
སེམས་དང་སེམས་དང་ཡིད་དང་རྣམ་ཤེས་རྣམས་དོན་གཅིག་ཡིན་ཏེ། མཛོད་ལས། སེམས་
དང་ཡིད་དང་རྣམ་ཤེས་རྣམས། དོན་གཅིག་ཞེས་གསུངས་པའི་ཕྱིར། ངོ་བོའི་སྒོ་ནས་དབྱེ་ན།
མིག་གི་རྣམས་ཤེས་ནས་ཡིད་ཀྱི་རྣམ་ཤེས་བར་དྲུག །བསྡུ་ན་དབང་ཤེས་ཡིད་ཤེས་གཉིས་
292



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
སུ་འདུ། ཡིད་དང་ཡིད་ཤེས་གཉིས་ལ་མུ་བཞི་ཡོད་དེ། མིག་གི་རྣམ་ཤེས་ལྟ་བུ་ཡིད་ཡིན་ལ།
ཡིད་ཤེས་པ་མ་ཡིན་པའི་མུ། ཡིད་ཀྱི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་ལྟ་བུ་
ཡིད་ཤེས་ཡིན་ལ་ཡིད་མ་ཡིན་པའི་མུ། ཡིད་ཀྱི་རྣམ་པར་ཤེས་པ་ལྟ་བུ་ཡིད་དང་ཡིད་ཤེས་
གཉིས་ཀ་ཡིན་པའི་མུ། མིག་གི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་ལྟ་བུ་ཡིད་
དང་ཡིད་ཤེས་གཉིས་ཀ་མ་ཡིན་པའི་མུ་ཡིན་པའི་ཕྱིར། དེ་བཞིན་དུ་ཡིད་དང་དབང་ཤེས་
ལ་མུ་བཞི། ཡེ་ཤེས་དང་ཡིད་ཤེས་ལ་མུ་བཞིན་ཡོད་དེ་རིགས་པས་དཔྱད་དོ། །འོ་ན་མི་
གཤེས་དང་མིག་གི་རྣམ་པར་ཤེས་པ་ལ་ཁྱད་པ་ཅི་ཡོད་ཅེ་ན། ཡོད་དེ། མིག་གི་རྣམ་པར་
ཤེས་པ་ཡིན་ན་མིག་ཤེས་ཡིན་པས་ཁྱབ་ཀྱང་། མིག་ཤེས་ཡིན་ན་མིག་གི་རྣམ་པར་ཤེས་པ་
ཡིན་པས་མ་ཁྱབ་སྟེ། མིག་གི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་དེས་མ་ངེས་པ་
སོགས་རིགས་པས་དཔྱད། སེམས་བྱུང་ནི། རང་ཡུལ་གྱི་ཁྱད་པར་ཅི་རིགས་འཛིན་ཅིང་
རང་དང་མཚུངས་ལྡན་གྱི་གཙོ་སེམས་གང་རུང་གི་འཁོར་དུ་བྱུང་བའི་རིག་པ་སེམ་བྱུང་གི་
མཚན་ཉིད། སེམས་དང་སེམས་བྱུང་མཚུངས་ལྡན་རྣམ་པར་ལྔ་མཚུངས་ཡིན་ཏེ། སྤྱི་དོན་
རིགས་རྒྱན་ལས། མཚུངས་ལྡན་ནི། རྟེན་དང་། དམིགས་པ་དང་། རྣམ་པ་དང་། དུས་དང་།
རྫས་མཚུངས་པའོ། །དེ་ཡང་སེམས་གང་ལ་བརྟེན་པའི་དབང་པོ་དེ་ལ་སེམས་བྱུང་ཡང་
བརྟེན་པས་རྟེན་མཚུངས། སེམས་ཀྱིས་དམིགས་པའི་ཡུལ་དེ་ལ་སེམས་བྱུང་གིས་དམིགས་
པས་དམིགས་པ་མཚུངས། སེམས་སྔོན་པོ་ལྟ་བུའི་རྣམ་པ་ཅན་དུ་སྐྱེ་ན། སེམས་བྱུང་ཡང་
སྔོན་པོ་ལྟ་བུའི་རྣམ་པ་ཅན་སྐྱེས་པས་རྣམ་པ་མཚུངས། སེམས་དང་སེམས་བྱུང་སྐྱེ་གནས་
འགག་གསུམ་དུས་གཅིག་པས་དུས་མཚུངས། སེམས་རིས་མཐུན་རྫས་རེ་རེ་བ་ཡིན་པ་ལྟར།
སེམས་བྱུང་ཚོར་བ་ལྟ་བུ་ཡང་རིས་མཐུན་རྫས་རེ་རེ་བ་ཡིན་པས་རྫས་མཚུངས་པ་ཡིན་ནོ། །
293



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཞེས་གསུངས་པ་ལྟར་ཡིན་པའི་ཕྱིར། སེམས་བྱུང་ལ་དབྱེ་ན་ལྔ་བཅུ་རྩ་གཅིག་ཡོད་དེ།
ཀུན་འགྲོ་ལྔ་། ཡུལ་ངེས་ལྔ་། དགེ་བ་བཅུ་གཅིག །རྩ་ཉོན་དྲུག །ཉེ་ཉོན་ཉི་ཤུ། གཞན་
འགྱུར་བཞི་རྣམས་སུ་ཡོད་པའི་ཕྱིར། དང་པོ་ལྔ་ཡོད་དེ། ཚོར་བ། འདུ་ཤེས། སེམས་པ།
ཡིད་ལ་བྱེད་པ། རེག་པ་དང་ལྔ། དེ་ནི་སེམས་ཀུན་གྱི་འཁོར་དུ་འགྲོ་བས་ན་ཀུན་འགྲོ་ཞེས་
བྱ་སྟེ། དེ་ལྔ་པོ་གང་རུང་གཅིག་མ་ཚང་ན་ཡུལ་གྱི་ལོངས་སྤྱོད་མི་རྫོགས་པའི་ཕྱིར། དེ་ཡང་།
ཚོར་བས་བདེ་སྡུག་མྱོང་། འདུ་ཤེས་ཀྱིས་ཐ་སྙད་འདོགས། སེམས་པས་སེམས་ཡུལ་ལ་
གཡོག་ཞིང་བསྐུལ་བར་བྱེད། ཡིད་བྱེད་ཀྱིས་དམིགས་པ་ལ་སེམས་གཏོད། རེག་པས་
ཚོར་བ་བདེ་སྡུག་སོགས་སྐྱེ་བར་བྱེད་པའི་ཕྱིར། འོན་ཀྱང་དེ་དག་མངོན་གྱུར་དུ་ཡོད་
དགོས་པའི་ངེས་པའང་མེད་དེ། འཆི་སེམས་ཕྲ་མོའི་སྐབས་དང་། ཉིད་མཚམས་སྦྱར་མ་
ཐག་དང༌། འགོག་པ་ལ་སྙོམས་པར་ཞུགས་པ་སོགས་ཀྱི་ཚེ་ཚོར་བ་སོགས་འགའ་ཞིག་
བག་ལ་ཞ་བའི་ཚུལ་གྱིས་འདུག་པར་གསུངས། དེ་དག་ལས་ཚོར་བ་ནི། མྱོང་བའི་བདག་
ཉིད་ཅན་ཏེ། ཚོར་བ་དང་ཚོར་བའི་ཕུང་པོ་དོན་གཅིག །དབྱེ་ན་ལྔ་ཡོད་དེ། ཚོར་བ་བདེ་བ།
ཡིད་བདེ། སྡུག་བསྔལ། ཡིད་མི་བདེ། ཚོར་བ་བཏང་སྙོམས་དང་ལྔ། ཡིད་བདེ་བ་ཡིན་ཀྱང་།
ཚོར་བ་ལ་ལྔར་ཕྱེ་བའི་བདེ་བ་མ་ཡིན་ཏེ། དེ་ཡིན་ན་ལུས་ཚོར་བ་བདེ་བ་ཡིན་དགོས། དེ་
བཞིན་དུ་ཡིད་མི་བདེ་སྡུག་བསྔལ་ཡིན་ཀྱང་། ཚོར་བ་ལ་ལྔར་ཕྱེ་བའི་སྡུག་བསྔལ་མ་ཡིན་ཏེ།
དེ་ཡིན་ན་ལུས་ཚོར་སྡུག་བསྔལ་ཡིན་དགོས། ཡང་ཚོར་བ་ལ་གསུམ་དུ་དབྱེ་བ་ཡོད་དེ།
ཚོར་བ་བདེ་སྡུག་བཏང་སྙོམས་གསུམ་ཡོད་པའི་ཕྱིར། དེ་ཡང་བདེ་སྡུག་གང་རུང་ལ་ཚོར་
བས་ཁྱབ་ཀྱང་བཏང་སྙོམས་ལ་ཚོར་བས་མ་ཁྱབ་སྟེ། དགེ་བ་བཅུ་གཅིག་གི་ནང་ཚན་དུ་
གྱུར་བའི་འདུ་བྱེད་བཏང་སྙོམས་དང་། ཚད་མེད་བཏང་སྙོམས་གཉིས་ཚོར་བ་བཏང་
294



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
སྙོམས་མ་ཡིན་པའི་ཕྱིར། ཡང་ཚོར་བ་ལ་གཉིས་སུ་དབྱེར་ཡོད་དེ། ལུས་ཚོར། སེམས་ཚོར་
གཉིས། ལུས་ཚོར་དབང་ཤེས་སུ་གྱུར་པའི་ཚོར་བ་རྣམས་དོན་གཅིག །སེམས་ཚོར་ཡིད་
ཤེས་སུ་གྱུར་པའི་ཚོར་བ། ནང་གི་ཚོར་བ་རྣམས་དོན་གཅིག །ཡང་ཚོར་བ་ལ་ཟང་ཟིང་དང་
བཅས་པའི་ཚོར་བ། ཟང་ཟིང་མེད་པའི་ཚོར་བ་གཉིས། དང་པོ་དང་ཟག་བཅས་ཀྱི་ཚོར་བ་
དོན་གཅིག །གཉིས་པ་དང་ཟག་མེད་ཀྱི་ཚོར་བ་དོན་གཅིག །དེ་བཞིན་དུ་འདུ་བྱེད་སོགས་
ཕྱི་མ་རྣམས་ལོགས་སུ་བཤད་པར་འདོད་པས་འདིར་གྲངས་ཤེས་པ་ཙམ་བྱ་བར་འདོད་དོ། །
གཉིས་པ་ཡུལ་ངེས་ལྔ་ཡོད་དེ། འདུན་པ། མོས་པ། དྲན་པ་ཏིང་ངེ་འཛིན། ཤེས་
རབ་བོ། དེ་ཡང་འདུན་པས་ཡུལ་དོན་དུ་གཉེར། མོས་པས་དགའ་བར་འཇུག །དྲན་པས་
དམིགས་རྣམས་འཛིན། ཏིང་འཛིན་གྱིས་རྩེ་གཅིག་ཏུ་གནས། ཤེས་རབ་ཀྱིས་སོ་སོར་
དཔྱད་པའི་ཕྱིར། གསུམ་པ་དགེ་བ་བཅུ་གཅིག་ནི། དད་པ། ངོ་ཚ་ཤེས་པ། ཁྲེལ་ཡོད། མ་
ཆགས་པ། ཞེ་སྡང་མེད་པའི་སེམས་བྱུང་། གཏི་མུག་མེད་པའི་སེམས་བྱུང་། བརྩོན་འགྲུས།
ཤིན་སྦྱངས། བག་ཡོད། བཏང་སྙོམས། རྣམ་པར་མི་འཚེ་བ་རྣམས་སོ། །དེ་ཡང་ཡུལ་ཁྱད་
པར་ཅན་ལ་དགའ་བའི་དད་པ། རང་ངོ་ལ་ལྟོས་ནས་ངོ་ཚ། གཞན་ངོ་ལ་ལྟོས་ནས་ཁྲེལ་ཡོད།
ཉེས་པ་ལས་བསྲུང་ཞིང་ཡོན་ཏན་ལ་གཅེས་སྤྲས་སུ་བྱེད་པའི་བག་ཡོད། སེམས་བྱིང་རྒོད་
ཀྱི་དབང་དུ་མི་འགྲོ་བ་ལྷུན་གྲུབ་ཏུ་འཇུག་པའི་བཏང་སྙོམས། གཞན་ལ་ཐོ་འཚམས་མི་
བྱེད་པའི་མི་འཚེ་བ། ཟག་བཅས་ཀྱི་ཡོ་བྱད་ལ་མི་ཆགས་པའི་འདོད་ཆགས་མེད་པ།
མནར་སེམས་མེད་པའི་ཞེ་སྡང་མེད་པ། རྒྱུ་འབྲས་ལ་མ་རྨོངས་པའི་གཏི་མུག་མེད་པ། དགེ་
ཕྱོགས་ལ་སྤྲོ་བའི་བརྩོན་འགྲུས། སེམས་ལས་རུང་བྱེད་པའི་ཤིན་སྦྱངས་རྣམས་སོ། །
༈ བཞི་པ་རྩ་ཉོན་དྲུག་ཡོད་དེ། དེར་གྱུར་པའི་འདོད་ཆགས། ཁོང་ཁྲོ། ང་རྒྱལ། མ་
295



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རིག་པ། ཐེ་ཚོམ་ཉོན་མོངས་ཅན། ལྟ་བ་ཉོན་མོངས་ཅན་ཏེ་དྲུག །དེ་དྲུག་ནི་ཉེ་ཉོན་རྣམས་
དང་སྲིད་པའི་རྩ་བ་ཅི་རིགས་བྱེད་པས་ན་རྩ་ཉོན་ཞེས་བྱའོ། །དེ་ཡང་འདོད་ཆགས་ནི་ཀུན་
ནས་སྲིད་པའི་རྣམ་པ་ཅན། ཁོང་ཁྲོ་ནི་མནར་སེམས་ཀྱི་གཞི་དང་བཅས། ང་རྒྱལ་ནི་
སེམས་ཁེངས་པའི་རྣམ་པ་ཅན། མ་རིག་པ་ནི་རིག་པ་ཡེ་ཤེས་ཀྱི་འགལ་ཟླ་མི་མཐུན་
ཕྱོགས། ཐེ་ཚོམ་ཉོན་མོངས་ཅན་ནི་རང་ཡུལ་ལ་དོན་མི་འགྱུར་དུ་དོགས། ལྟ་བ་ཉོན་མོངས་
ཅན་ནི་རང་ཡུལ་ལ་ཀུན་ཏུ་རྟོག་པའི་བདག་ཉིད་ཅན་དུ་གྱུར་པའི་ཤེས་རབ་ཉོན་མོངས་
ཅན་ནོ། །ཡང་དེ་དག་ལས་འདོད་ཆག་དང་མ་རིག་པ་གང་རུང་ཡིན་ན་རྩ་ཉོན་ཡིན་པས་
ཁྱབ་པ་མེད་དེ། བྱང་སེམས་འཕགས་པའི་རྒྱུད་ཀྱི་དེ་དག་རྩ་ཉོན་མ་ཡིན་པའི་ཕྱིར་ཏེ་དེ་
དག་ནི། སྨན་དང་སྔགས་ཀྱི་མཐུས་བཅོམས་པའི་དུག་བཞིན་ནུས་པ་ཆུང་བའི་ཕྱིར། ལྔ་པ་
ཉེ་ཉོན་ཉི་ཤུ་ཡོད་དེ། ཁྲོ་བ། འཁོན་འཛིན། འཆབ་པ། འཚིག་པ། ཕྲག་དོག །སེར་སྣ། སྒྱུ།
གཡོ། རྒྱག་པ། རྣམ་འཚེ། ངོ་ཚ་མེད། ཁྲེལ་མེད། རྨུགས་པ། རྒོད་པ། མ་དད་པ། ལེ་ལོ།
བག་མེད། བརྗེད་ངེས། ཤེས་བཞིན་མིན་པ། རྣམ་གཡེངས་རྣམས་སོ། །དེ་དག་ནི་རང་རྒྱུ་
རྩ་ཉོན་ལས་བྱུང་ཞིང་དེ་དང་ཉེ་བས་ན་ཉེ་ཉོན་ཞེས་བྱའོ། །དེ་དག་ཀྱང་གནོད་བྱེད་ལ་ཡིད་
འཁྲུགས་པའི་ཁྲོ་བ། གནོད་བྱེད་ལ་ཤ་གཉེར་བ་མི་གཏོང་བའི་འཁོན་འཛིན། ཁ་ན་མ་ཐོ་
བ་ཟུར་གྱིས་སྦེད་པའི་འཆབ་པ། སྡིག་པར་དམ་དུ་འཛིན་ཞིང་ཚིག་རྩུབ་འདྲེན་པའི་འཚིག་པ།
གཞན་གྱི་ཕུན་ཚོགས་ལ་ཡིད་འཁྲུགས་པའི་ཕྲག་དོག །ཟག་བཅས་ཀྱི་ཡོ་བྱད་སོགས་དམ་
དུ་འཛིན་པའི་སེར་སྣ། ཉེས་པ་མི་མངོན་པ་གཞན་དུ་བསྒྱུར་བའི་སྒྱུ། ཡོན་ཏན་མེད་བཞིན་
ཡོད་པ་ལྟར་སྟོན་པའི་གཡོ། རང་གི་ཡོ་བྱད་སོགས་ལ་ཆགས་ཤིང་དྲེགས་པའི་རྒྱགས་པ།
གཞན་ལ་ཐོ་འཚམས་པའི་རྣམ་འཚེ། རང་ལ་ལྟོས་ནས་མི་དགེ་བ་ལ་མི་འཛེམ་པ་ངོ་ཚ་མེད་
296



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
པ་དང་། གཞན་ལ་ལྟོས་ནས་ཉེས་པ་ལ་མི་འཛེམ་པ་ལ་ཁྲེལ་མེད་ཞེས་གྲགས་ཆེ་ཡང་།
དོན་གྱི་དབང་དུ་བྱས་ན་ཡོན་ཏན་དང་ཡོན་ཏན་ཅན་ལ་མ་གུས་པ་ངོ་ཚ་མེད་པ་དང་། ཁ་ན་
མ་ཐོ་བ་ལ་འཇིགས་པར་མི་བལྟ་བ་ཁྲེལ་མེད་དང་། དེ་ལས་བཟློག་པ་གཉིས་ངོ་ཚ་དང་
ཁྲེལ་ཡོད་ཀྱི་དོན་དུ་འཐད་དེ། མཛོད་ལས། མ་གུས་ངོ་ཚ་མེད་ཁྲེལ་མེད། །ཁ་ན་མ་ཐོ་
འཇིགས་མི་བལྟ། ཞེས་གསུངས་པའི་ཕྱིར། ལུས་སེམས་བློང་བློང་པོར་བྱེད་པའི་རྨུགས་པ།
སེམས་མ་ཞི་བ་བྱེད་པའི་རྒོད་པ། ཡོན་ཏན་དང་ཡོན་ཏན་ཅན་ལ་དགའ་བ་མི་བྱེད་པའི་མ་
དད་པ། དགེ་བ་ལ་མི་སྤྲོ་བའི་ལེ་ལོ། །སྤྱོད་པ་ཕྱིན་ཅི་ལོག་བྱེད་པའི་བག་མེ། དགེ་བའི་
དམིགས་རྣམ་བརྗེད་པར་བྱེད་པའི་བརྗེད་ངེས། དྲན་པ་གཡེངས་ནས་འཇུག་པའི་ཤེས་
བཞིན་མིན་པ། དགེ་བའི་དམིགས་པ་ལས་ཡིད་ཕྱིར་འཕྲོ་བར་བྱེད་པའི་རྣམ་གཡེངས་ཞེས་
བྱ་བ་སྟེ། འདི་དག་གི་མཚན་ཉིད་དང་དོན་གྱི་ཆ་ཞིབ་པ་རྣམས་གཞན་དུ་སྨྲ་བ་འདོད་དོ། །
དྲུག་པ་གཞན་འགྱུར་བཞི་ཡོད་དེ། གཉིད་དང་འགྱོད་པ། རྟོག་པ། དཔྱོད་པ་བཞི། འདི་
བཞི་ལ་གཞན་འགྱུར་ཞེས་བྱ་སྟེ། འདི་བཞིན་དགེ་མི་དགེ་ལུང་མ་བསྟན་ཅི་རིགས་སུ་
འགྱུར་བའི་ཕྱིར། དེ་ཡང་འཇུག་ཤེས་རང་དབང་མེད་པ་ནང་དུ་བསྡུད་པའི་གཉིད། བྱས་
ཟིན་པའི་དོན་ལ་ཡིད་འཕྱོ་བའི་འགྱོད་པ། ཡུལ་ལ་རྩིང་པའི་རྣམ་པས་འཇུག་པའི་རྟོག་པ།
ཡུལ་ལ་ཞིབ་པའི་རྣམ་པས་འཇུག་པའི་དཔྱོད་པ་ཞེས་བྱའོ། །
༈ གཉིས་པ་བློ་རིག་ལ་གསུམ་དུ་དབྱེ་བ་ཡོད་དེ། རྟོག་པ་རྟོག་མེད་འཁྲུལ་ཤེས།
རྟོག་མེད་མ་འཁྲུལ་བའི་ཤེས་པ་རྣམས་སུ་ཡོད་པའི་ཕྱིར། དེ་ཡང་། དོན་སྤྱི་བཟུང་ཡུལ་དུ་
བྱེད་པའི་རྟོག་པ། མེད་པ་གསལ་སྣང་ཅན་བཟུང་ཡུལ་དུ་བྱེད་པའི་རྟོག་མེད་འཁྲུལ་ཤེས།
རང་མཚན་བཟུང་ཡུལ་དུ་བྱེད་པའི་རྟོག་མེད་མ་འཁྲུལ་བའི་ཤེས་པར་ཞེས་བྱའོ། །གསུམ་
297



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
པ་བློ་རིག་ལ་བདུན་དུ་དབྱེ་བ་ནི། མངོན་སུམ། རྗེས་དཔག །ཡིད་དཔྱོད། སྣང་ལ་མ་ངེས་
པའི་བློ། དཔྱད་ཤེས། ལོག་ཤེས། ཐེ་ཚོམ་རྣམས་ཡོད་པའི་ཕྱིར། །
༈ གྲུབ་མཐའི་འདོད་ཚུལ་ཟུར་ཙམ་བཤད་ན། བྱེ་བྲག་སྨྲ་བ། མདོ་སྡེ་སྤྱོད་པའི་
དབུ་མ་རང་རྒྱུད་པ། ཐལ་འགྱུར་བ་རྣམས་ཀྱིས་མངོན་སུམ་ཚད་མ་ལ་དབང་མངོན།
ཡིད་མངོན། རྣལ་འབྱོར་མངོན་སུམ་ཚད་མ་གསུམ་དུ་གྲངས་ངེས་པར་འདོད། སེམས་
ཙམ་པ། རྣལ་འབྱོར་སྤྱོད་པའི་དབུ་མ་རང་རྒྱུད་པ་རྣམས་ཀྱིས་མངོན་སུམ་ཚད་མ་ལ།
དབང་མངོན། ཡིད་མངོན། རང་རིག་མངོན་སུམ། རྣལ་འབྱོར་མངོན་སུམ་དང་བཞིར་
གྲངས་ངེས་པར་འདོད། མདོ་སྡེ་པས་མངོན་སུམ་ལ་མ་འཁྲུལ་བའི་ཤེས་པའི་ཁྱབ་པ་ཁས་
ལེན་ལ། སེམས་ཙམ་པ་དང་རྣལ་འབྱོར་སྤྱོད་པའི་དབུ་མ་རང་རྒྱུད་པ་གཉིས་ཀྱིས་དེ་ལྟར་
ཁས་མི་ལེན་ཏེ། དེ་དག་གིས་ཚུར་མཐོང་གི་རྒྱུད་ཀྱི་གཟུགས་འཛིན་དབང་མངོན་འཁྲུལ་
ཤེས་སུ་ཁས་ལེན་པའི་ཕྱིར། འདི་དག་ཀྱང་ཕྱི་དོན་ཁས་ལེན་མི་ལེན་གྱིས་ཁྱད་པར་ཡིན་ནོ། །
མངོན་སུམ་ལ་རྟོག་བྲལ་གྱིས་ཁྱབ་པ་སོགས་མདོ་སེམས་གཉིས་དང་རང་རྒྱུད་པས་འདོད་
པ་ཡིན་གྱི། ཐལ་འགྱུར་བས་མངོན་སུམ་གྱི་ཚད་མ་ལ་ཡང་རྟོག་པ་དང་རྟོག་མེད་ཀྱི་ཤེས་པ་
གཉིས་ཀ་ཡོད་པར་བཞེད་ཅིང་། ཚད་མའི་མཚན་ཉིད་ལའང་མི་བསླུ་བའི་རིག་པ་འཇོག་ཅིང་།
དཔྱད་ཤེས་ལ་ཚད་མས་ཁྱབ་པ་བཞེད་དོ། །དེ་ལྟར་ན་བློ་རིག་གི་རྣམ་པར་བཞག་པ་མདོར་
བསྡུས་པ་ཙམ་བཤད་ཟིན་ཏོ། ། །
འདིར་སྨྲས་པ། དེང་སང་ཕྱོགས་འདི་གངས་རིའི་མུ་ཁྱུད་ཀྱིས། །མཛེས་པར་བྱས་
ཀྱང་ལུང་རིགས་གདོང་ལྔའི་སྒྲ། །སྒྲོགས་པའི་དོན་གྱི་བསྟན་འཛིན་གཡུ་རལ་ཅན། །
མཐོང་ཐོས་མེད་པ་ཐུབ་བསྟན་ཉམས་དམས་སྐབས། །བདག་ལྟའི་སྐལ་དམན་སྐྱེས་སྦྱངས་
298



བློ་རིག་གི་རྣམ་བཞག་ཉུང་བསྡུས་བློ་གསལ་མགྲིན་པའི་རྒྱན།
ཤེས་རབ་ཀྱི། །ལུས་སྟོབས་ཞན་ཀྱང་སྙིགས་མའི་དུས་ངན་འདིར། །འགྲོ་ལ་ཕན་ཕྱིར་ཐུབ་
བསྟན་སྤེལ་འདོད་ཀྱི། །ལྷག་བསམ་དག་པས་འཆད་རྩོད་རྩོམ་ལ་འབད། །དེ་ཕྱིར་འདི་
ལས་བྱུང་རྣམ་དཀར་གྱི། །བསིལ་ཟེར་དཀྱིལ་འཁོར་རྫོགས་པའི་འོད་སྣང་གིས། །ཐུབ་
བསྟན་ཀུ་མུད་དགའ་ཚལ་རྒྱས་པ་དང་། །འགྲོ་ཀུན་ཕན་བདེའི་ཆུ་གཏེར་འཕེལ་གྱུར་ཅིག །
ཅེས་བློ་རིག་གི་རྣམ་བཞག་ཉུང་ངུ་འདིའང་རང་གི་གམ་དུ་མཚན་ཉིད་ཀྱི་གྲ་ཚོགས་བློ་
གསལ་རྣམས་ལ་ཕན་པའི་ཆེད་དུ་བྲག་དཀར་སྤྲུལ་མིང་བློ་བཟང་དཔལ་ལྡན་བསྟན་
འཛིན་སྙན་གྲགས་ཀྱིས་ཧོར་བྲག་མགོ་འདུས་སྡེ་ཆེན་པོའི་ཉེ་ལོགས་རང་གི་བསམ་གཏན་
གྱི་ཁང་བུར་ལེགས་པར་སྦྱར་བའི་ཡི་གེ་པ་ནི་རང་སློབ་སྡོམ་བརྩོན་བསྟན་པའོ། །འདིས་
ཀྱང་རྒྱལ་བསྟན་སྤྱི་དང་ཁྱད་པར་འཇམ་མགོན་བླ་མའི་བསྟན་པ་ཡུན་རིང་གནས་པའི་རྒྱུར་
གྱུར་ཅིག །
299



རིས་མེད་ཆོས་རིག་གཏེར་མཛོད་ལས།
བློ་རིགས་ཕྱོགས་བསྒྲིགས།
༄༅། །བློ་རིགས་བློ་གྲོས་སྒོ་འབྱེད་ཅེས་བྱ་བ་བཞུགས་སོ། །
མཁན་པོ་ཀུན་དགའ་དབང་ཕྱུག
ན་མོ་མཉྫའི་ཡེ།
བློ་གཏེར་རྗེ་ལ་ཕྱག་འཚལ་ཏེ། །
བློ་གསལ་དང་པོའི་ལས་ཅན་གྱི། །
བློ་གྲོས་སྒོ་མོ་འབྱེད་པའི་ཕྱིར། །
བློ་རིགས་དོན་གསལ་ཉུང་ཙམ་འབྲི། །
དེ་ལ། བློ་དང་། རིག་པ་དང་། ཤེས་པ་དང་། སེམས་དང་། ཡིད་དང་། རྣམ་པར་
ཤེས་པ་སོགས་དོན་གཅིག །ཆོས་རྗེ་ས་པཎ་གྱིས། ཚད་མ་རིགས་གཏེར་ལས། བློ་ཡི་
མཚན་ཉིད་རིག་པ་ཡིན། །ཞེས་གསུངས་པ་ལྟར། བློ་ཡི་མཚན་ཉིད་ནི། གསལ་ཞིང་རིག་པའོ། །
མཚོན་བྱའི་དབྱེ་བསྡུ་ནི། ཡུལ་སོགས་སྒོ་ནས་དུ་མར་འགྱུར། །ཤེས་པའི་སྒོ་ནས་
རང་རིག་གཅིག །ཅེས་པ་ལྟར། བློའམ་ཤེས་པ་དེ། ཡུལ་གྱི་སྒོ་ནས་དབྱེ་ན། རྟོག་བཅས་
རྟོག་མེད་གཉིས། ངོ་བོའི་སྒོ་ནས་དབྱེ་ན། འཁྲུལ་མ་འཁྲུལ་གཉིས། འཇུག་ཚུལ་གྱི་སྒོ་ནས་
དབྱེ་ན། ཤིང་གཅོད་པ་ལྟར། ཡུལ་ལ་མ་ཞུགས་པ་དང་། ཞུགས་བཞིན་པ་དང་། ཞུགས་
3OO



བློ་རིགས་བློ་གྲོས་སྒོ་འབྱེད་ཅེས་བྱ་བ།
ཟིན་པ་དང་གསུམ། རྟེན་གྱི་སྒོ་ནས་དབྱེ་ན། མིག་གི་རྣམ་ཤེས་ནས་ཡིད་ཀྱི་རྣམ་ཤེས་བར་དྲུག །
བྱེད་པའི་སྒོ་ནས་དབྱེ་ན། གཙོ་སེམས་དང་སེམས་བྱུང་གཉིས། ཡུལ་ཅན་གྱི་སྒོ་ནས་བསྡུ་ན།
ཐམས་ཅད་རང་རིག་གཅིག་གོ། །དེ་ཐམས་ཅད་ངོ་བོའི་སྒོ་ནས་གཉིས་ཏེ། ཚད་མིན་གྱི་བློ་དང་།
ཚད་མའི་བློའོ། །
དང་པོ་ལ་གཉིས་ལས། དང་པོ་ཚད་མིན་གྱི་བློའི་མཚན་ཉིད་ནི། མི་སླུ་མ་གྲུབ་ཚད་
མ་མིན། །ཞེས་པ་ལྟར། ཤེས་པ་གང་ལ་མི་སླུ་བ་མ་གྲུབ་པའོ། །གཉིས་པ་དབྱེ་བསྡུ་ནི། མ་
རྟོགས་ལོག་རྟོག་ཐེ་ཚོམ་སྟེ། །ཚད་མའི་འགལ་ཟླ་རྣམ་པ་གསུམ། །འཇུག་ཚུལ་སྒོ་ནས་ཕྱེ་
བ་ཡིན། །ངོ་བོའི་སྒོ་ནས་བསྡུ་ན་གཅིག །།ཅེས་པ་ལྟར། ཚད་མིན་གྱི་བློ་དེ་ལ། ཡུལ་ལ་
འཇུག་ཚུལ་གྱི་སྒོ་ནས་གསུམ་སྟེ། ཡུལ་དེ་མ་རྟོགས་པ་དང་། ལོག་པར་རྟོག་པ་དང་། ཡིན་
མིན་ཐེ་ཚོམ་ཟ་བའོ། །ངོ་བོའི་སྒོ་ནས་བསྡུ་ན་གཅིག་སྟེ། དེ་གསུམ་ཀ་ཡུལ་གྱི་གནས་ཚུལ་
མ་རྟོགས་པར་མཚུངས་པའི་ཕྱིར་རོ། །
སོ་སོའི་རྣམ་གཞག་ལ་གསུམ་སྟེ། མ་རྟོགས་པ་དང་། ལོག་རྟོག་དང་། ཐེ་ཚོམ་མོ། །
དང་པོ་ལ་གཉིས་ལས། མཚན་ཉིད་ནི། དེ་དང་དེ་མིན་འཛིན་པས་སྟོང་། །མ་རྟོགས་པ་ཡིན།
ཞེས་པ་ལྟར། རང་ཡུལ་དེ་དང་དེ་མིན་གང་རུང་རྟོགས་པས་སྟོང་པའི་ཤེས་པའོ། ། །
གཉིས་པ་དབྱེ་བ་ནི། དབྱེ་ན་གསུམ། མ་ཞུགས་པ་དང་མ་རྫོགས་དང་། །རྫོགས་
པར་གྱུར་ཀྱང་མ་རྙེད་པའོ། །ཞེས་པ་ལྟར། ཡུལ་དེ་ལ་བློ་གཏན་ནས་མ་ཞུགས་པ་དང་།
ཞུགས་ཀྱང་དཔྱད་པ་མ་རྫོགས་པ་དང་། དཔྱད་པ་རྫོགས་ཀྱང་མ་རྙེད་ནས་མ་རྟོགས་པ་
དང་གསུམ། དང་པོ་ནི། རྟོག་གེ་མི་ཤེས་པའི་རྒྱུད་ཀྱི་ཚུལ་གསུམ་འཛིན་པའི་བློ་ལྟ་བུ་དང་།
གཉིས་པ་ནི། སྒྲ་རྟག་གམ་མི་རྟག་དྲིས་པ་ན་གཞི་ནས་དཔྱོད་པའི་བློ་ལྟ་བུ་དང་།
3O1



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
གསུམ་པ་ལ་གསུམ་སྟེ། རྟོགས་བྱའི་ཡུལ་མེད་ནས་དང་། རྟོགས་བྱེད་ཀྱི་བློ་བསླད་
ནས་དང་། རྟོགས་བྱའི་ཡུལ་མ་ཡིན་ནས་མ་རྙེད་པའོ། །དང་པོ་ནི། བཅད་ཤེས་ལྟ་བུ་དང་།
གཉིས་པ་ནི། གཞན་སེལ་གྱིས་སྒྲ་ཡི་སྐད་ཅིག་མ་མ་རྟོགས་པ་ལྟ་བུ་དང་། གསུམ་པ་ནི།
ཡུལ་དང་། དུས་དང་། རང་བཞིན་གྱིས་བསྐལ་པའི་དངོས་པོ་མ་རྟོགས་པ་ལྟ་བུའོ། །
གཉིས་པ་ལོག་རྟོག་ལ་གཉིས་ལས། དང་པོ་མཚན་ཉིད་ནི། དེ་འཛིན་པ་ལ་དེ་
མིན་གྱིས། །གནོད་པ་ལོག་ཤེས། ཞེས་པ་ལྟར། རང་ཡུལ་ལ་མཐའ་ཅིག་ཏུ་འཛིན་ན་དེ་
མིན་གྱིས་གནོད་པའི་ཤེས་པའོ། ། །
གཉིས་པ་དབྱེ་བ་ནི། དབྱེ་ན་གཉིས། རྟོག་པ་དང་ནི་རྟོག་མེད་དེ། །སོ་སོར་དབྱེ་ན་
རྣམ་པ་ལྔ། །ཞེས་པ་ལྟར། རྟོག་པ་ལོག་ཤེས་དང་། རྟོག་མེད་ལོག་ཤེས་གཉིས། དང་པོ་ལ་
གསུམ་སྟེ། ཐག་ཁྲ་ལ་སྦྲུལ་དུ་འཛིན་པ་ལྟ་བུ་རྣམ་པ་ལ་འཁྲུལ་པ་དང་། ད་ལྟར་གྱི་སྔོན་པོ་
ལ་འདས་པའི་སྔོན་པོར་འཛིན་པ་ལྟ་བུ་དུས་ལ་འཁྲུལ་པ་དང་། ཤ་པ་དང་ཤུག་པ་གཉིས་
ཤིང་ཞེས་རིགས་གཅིག་ཏུ་འཛིན་པ་ལྟ་བུ་ཡུལ་ལ་འཁྲུལ་བའོ། །གཉིས་པ་རྟོག་མེད་ལོག་
ཤེས་ལ་གཉིས་ཏེ། ཟླ་བ་གཉིས་སྣང་ལྟ་བུ་དབང་ཤེས་འཁྲུལ་པ་དང་། རྨི་ལམ་གསལ་སྣང་
ལྟ་བུ་ཡིད་ཤེས་འཁྲུལ་པའོ། །
གསུམ་པ་ཐེ་ཚོམ་ལ་གཉིས་ལས། དང་པོ་མཚན་ཉིད་ནི། དེར་འཛིན་ན་ཡང་དེ་
མིན་སྲིད། །ཐེ་ཚོམ་ཉིད་ཡིན། ཞེས་པ་ལྟར། དེར་འཛིན་ཡང་དེར་འཛིན་གྱི་བྱེད་པ་མ་
ཉམས་པར་དེ་མིན་དུ་འཛིན་པ་སྲིད་པའི་རྟོག་པའོ། །
གཉིས་པ་དབྱེ་བ་ནི། དབྱེ་ན་གཉིས། མངོན་དུ་གྱུར་དང་བག་ལ་ཉལ། །ཆ་མཉམ་
པ་དང་ཤས་ཆེར་འཛིན། །ཞེས་པ་ལྟར། ཐེ་ཚོམ་མངོན་གྱུར་དང་། བག་ལ་ཉལ་གཉིས་སོ། །
302



བློ་རིགས་བློ་གྲོས་སྒོ་འབྱེད་ཅེས་བྱ་བ།
དང་པོ་ནི། ཐེ་ཚོམ་དངོས་སུ་ཞུགས་པ་སྟེ། སྦྱིན་སྲེག་བྱས་པས་མཐོ་རིས་ཐོབ་བམ་མི་ཐོབ་
སྙམ་པ་ལྟ་བུ་སྟེ། འདི་ལ་ཡང་དབྱེ་ན་གཉིས། ཆ་མཉམ་འཛིན་པ་དང༌། ཤས་ཆེར་འཛིན་པའོ། །
དང་པོ་ནི། སྒྲ་རྟག་གམ་མི་རྟག་སྙམ་པ་ལྟ་བུའོ། །གཉིས་པ་ལའང་དོན་འགྱུར་དང་། དོན་
མི་འགྱུར་གཉིས། དང་པོ་ནི། སྒྲ་རྟག་གམ་མི་རྟག་ཕལ་ཆེར་མི་རྟག་ལས་ཆེ་སྙམ་པ་ལྟ་བུའོ། །
གཉིས་པ་ནི། སྒྲ་རྟག་གམ་མི་རྟག་ཕལ་ཆེར་རྟག་ལས་ཆེ་སྙམ་པ་ལྟ་བུའོ། །གཉིས་པ་ཐེ་
ཚོམ་བག་ཉལ་ནི། སྒྲོམ་ནང་གི་ས་བོན་ལྟར་རྐྱེན་དང་ཕྲད་ན་བློ་རྩེ་གཉིས་སུ་འགྱུར་རུང་སྟེ།
སྒྲུབ་བྱེད་མེད་པའི་དམ་བཅའ་ཙམ་ལ་བརྟེན་པའམ། མ་ངེས་པའི་རྟགས་ལ་བརྟེན་པའི་བློ་
ཐམས་ཅད་ཡིན་ནོ། །ཚད་མིན་གྱི་བློ་རིགས་བསྟན་ཟིན་ཏོ།། ། །
གཉིས་པ་ཚད་མའི་བློ་ལ་གཉིས་ལས། དང་པོ་མཚན་ཉིད་ནི། རྣམ་འགྲེལ་ལས།
ཚད་མ་སླུ་མེད་ཅན་ཤེས་པ། །ཞེས་གསུངས་པ་ལྟར། མི་སླུ་བའི་ཤེས་པའོ། །དེའི་དོན་ཡང་
རིགས་གཏེར་ལས། མི་སླུ་ལས་དང་བྱེད་པོ་དང་། །བྱ་བ་གསུམ་གྱི་བདག་ཉིད་ཅན། །ཞེས་
པ་ལྟར། ལས་གང་ལ་མི་བསླུ་བ་ནི། དོན་རང་མཚན་ཡོད་པས་དེ་ལ་འཇུག་ན་དོན་བྱེད་
ནུས་པ་ལ་མི་བསླུ། དོན་རང་མཚན་མེད་པས་དེ་ལས་ལྡོག་ན་དོན་བྱེད་མི་ནུས་པ་ལ་མི་
བསླུ་བའོ། །བྱེད་པ་པོ་གང་མི་བསླུ་བ་ནི། ཤེས་པས་དོན་ཇི་ལྟར་གནས་པ་ལྟར་ཡོད་པ་ལ་
ཡོད་པར་ཤེས། མེད་པ་ལ་མེད་པར་ཤེས་པ་རང་ཉིད་མི་བསླུ་བའོ། །བྱ་བ་ཚུལ་ཇི་ལྟར་མི་
བསླུ་བ་ནི། རང་མཚན་ཡོད་པ་ལ་ཞུགས་ན་དེ་ཐོབ་པ་ལ་མི་བསླུ། རང་མཚན་མེད་པས་དེ་
ལས་ལྡོག་ན་དེ་མེད་པ་ལ་མི་བསླུ་བའོ། །འདིར་ཚད་མ་དང་། ཡང་དག་ཤེས་པ་གཉིས་
དོན་གཅིག ། །
གཉིས་པ་དབྱེ་བ་ནི། ཀུན་བཏུས་ལས། གཞལ་བྱ་གཉིས་ཕྱིར་ཚད་མ་གཉིས། །
303



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཞེས་པ་ལྟར། གཉིས་ཏེ། མངོན་སུམ་ཚད་མ་དང་། རྗེས་དཔག་ཚད་མའོ། །གཞན་ལུང་དང་།
སྐྱེས་བུ་དང་། དཔེ་ཉེར་འཇལ་ཚད་མ་སོགས་འགའ་ཞིག་གྲགས་མོད་ཤེས་པ་མ་ཡིན་པས་
འདིར་མི་དཔྱད། དེ་ལྟར་ན། གཞལ་བྱ་རང་མཚན་དངོས་ཡུལ་བྱེད་པ་མངོན་སུམ་ཚད་མ་དང་།
གཞལ་བྱ་སྤྱི་མཚན་དངོས་ཡུལ་བྱེད་པའི་རྗེས་དཔག་ཚད་མ་གཉིས་ལས། དང་པོ་ལ་
མངོན་སུམ་དང་། མངོན་སུམ་ཚད་མ་གཉིས་དོན་གཅིག་པ་ཡིན་པས།
དེ་ལ་གཉིས་ལས། དང་པོ་མཚན་ཉིད་ནི། མངོན་སུམ་རྟོག་བྲལ་མ་འཁྲུལ་བ། །
ཞེས་པ་ལྟར། ལོག་རྟོག་སེལ་བ་ལ་ལྟོས་པའི་མཚན་ཉིད། རྟོག་བྲལ་མ་འཁྲུལ་བའི་རིག་པའོ། །
བྲལ་བྱའི་རྟོག་པ་ནི། རྟོག་པ་སྒྲ་དོན་འཛིན་པ་ཡིན། །ཞེས་པ་ལྟར། སྒྲ་དོན་འདྲེས་པར་
འཛིན་པའི་རྟོག་པའོ། །
གཉིས་པ་དབྱེ་བ་ནི། ཡུལ་དང་རྟེན་དང་གང་ཟག་གི། །སྒོ་ནས་མངོན་སུམ་རྣམ་
པར་དབྱེ། །ཞེས་པ་ལྟར། ཡུལ་གྱིས་དབྱེ་ན། ཡུལ་གཞན་མཐོང་བ་ལ་དབང་མངོན་དང་
ཡིད་མངོན་ཏེ། དོན་རིག་གཉིས་དང་། རང་མཐོང་བ་རང་རིག་དང་། རང་གཞན་མེད་པར་
མཐོང་བ་རྣལ་འབྱོར་མངོན་སུམ་མོ། །རྟེན་གྱིས་དབྱེ་ན། དབང་པོ་ལ་བརྟེན་པ་དོན་རིག་
གཉིས་དང༌། གཞན་དབང་ལ་བརྟེན་པ་རང་རིག་དང༌། ཏིང་ངེ་འཛིན་ལ་བརྟེན་པ་རྣལ་
འབྱོར་མངོན་སུམ་མོ། །གང་ཟག་གིས་དབྱེ་ན། སོ་སོའི་སྐྱེ་བོའི་མངོན་སུམ་དང་པོ་གསུམ་དང་།
འཕགས་པའི་མངོན་སུམ་ཕྱི་མའོ། །གྲུབ་མཐས་དབྱེ་ན། མངོན་སུམ་བཞི་འདོད་མདོ་སྡེའི་
ལུགས། །བྱེ་བྲག་སྨྲ་གསུམ་རྣམ་རིག་གཉིས། །ཞེས་པ་ལྟར། ཡུལ་གྱི་སྒོ་ནས་མདོ་སྡེ་པས་
མངོན་སུམ་བཞི་དང་། བྱེ་བྲག་སྨྲ་བས་རང་རིག་མི་འདོད་པས་གསུམ་དང་། རྣམ་རིག་
སེམས་ཙམ་པས་མཐར་ཐུག་དོན་རིག་གཉིས་མི་འདོད་པས་གཉིས་སུ་འདོད་པའོ། །
304



བློ་རིགས་བློ་གྲོས་སྒོ་འབྱེད་ཅེས་བྱ་བ།
དེ་ལྟར་ན། མ་འཁྲུལ་བ་དེ་རྣམ་པ་བཞི། །ཞེས་པ་ལྟར། མངོན་སུམ་བཞི་སྟེ། དབང་
པོ་དང་། ཡིད་དང་། རང་རིག་དང་། རྣལ་འབྱོར་མངོན་སུམ་མོ། ། །
དང་པོ་དབང་མངོན་ལ་གཉིས་ལས། དང་པོ་མཚན་ཉིད་ནི། དེས་ན་དབང་ཤེས་མ་
འཁྲུལ་པའོ། །ཞེས་པ་ལྟར། བདག་རྐྱེན་དབང་པོ་གཟུགས་ཅན་པ་ལ་བརྟེན་པའི་གཞན་
རིག་གི་ཤེས་པ་མ་འཁྲུལ་པའོ། །དེ་ཉིད་ཚད་མའང་ཡིན་ནོ། །གསལ་བར་སྣང་བས་རྟོག་
མེད་འགྲུབ། །ཅེས་པ་ལྟར། རང་ཡུལ་མ་འདྲེས་པ་གསལ་བར་སྣང་བས་རྟོག་མེད་ཡིན་པ་དང་།
རང་མཚན་འཛིན་ཕྱིར་འཁྲུལ་པ་མེད། །ཅེས་པ་ལྟར། དོན་རང་མཚན་འཛིན་པའི་ཤེས་པ་
ཡིན་པས་མ་འཁྲུལ་བར་གྲུབ་པར་གསུངས་སོ། །གཉིས་པ་དབྱེ་བ་ནི། གཟུགས་འཛིན་
མིག་ཤེས་མ་འཁྲུལ་བ་ནས། རེག་འཛིན་ལུས་ཤེས་མ་འཁྲུལ་བའི་བར་ལྔ་ཡོད་དོ། །
གཉིས་པ། ཡིད་མངོན་ལ་གཉིས་ལས། དང་པོ་ཡིད་ཀྱི་དབང་པོ་ནི། མངོན་པ་ལས།
དྲུག་པོ་འགགས་མ་ཐག་པ་ཡི། །རྣམ་ཤེས་གང་ཡིན་དེ་ཡིད་དོ། །ཞེས་པ་ལྟར། ཡིད་ཤེས་
རང་གི་སྔོན་དུ་ཚོགས་དྲུག་གི་ཤེས་པ་གང་ཡང་རུང་བ་འགགས་མ་ཐག་པ་ནི་ཡིད་དབང་
ཡིན་པ་དང་། ཁྱད་པར་ཡིད་མངོན་བསྐྱེད་པའི་དབང་པོ་ནི་དབང་ཤེས་ལྔ་པོ་གང་རུང་ངོ་། །
གཉིས་པ་ཡིད་མངོན་དངོས་ནི། ཡུལ་དང་དབང་པོ་རྣམ་གཉིས་ཀྱི། །དེ་མ་ཐག་
ལས་སྐྱེས་པའི་ཡིད། །དེ་ལ་བརྟེན་ནས་མ་འཁྲུལ་བའི། །ཤེས་པ་ཡིད་ཀྱི་མངོན་སུམ་ཡིན།
ཞེས་པ་ལྟར། དབང་ཤེས་ཀྱིས་དེ་མ་ཐག་རྐྱེན་བྱས་པ་ལས་སྐྱེས་པའི་ཡིད་ཤེས་མ་འཁྲུལ་བ་སྟེ།
འདི་ལ་གསུམ་ལས། དང་པོ་མཚན་ཉིད་ནི། བདག་རྐྱེན་ཡིད་ཀྱི་དབང་པོ་ལ་བརྟེན་
པའི་གཞན་རིག་གི་ཤེས་པ་མ་འཁྲུལ་བའོ། །གཉིས་པ་གཟུང་ཡུལ་ནི། རྣམ་ངེས་ལས།
དབང་ཤེས་དེ་མ་ཐག་རྐྱེན་ལས། །བྱུང་ཞིང་དེ་དོན་དེ་མ་ཐག །འཛིན་པར་བྱེད་པ་ཡིད་
3O5



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཀྱང་ངོ༌། །ཞེས་པ་ལྟར། རང་གི་བདག་རྐྱེན་དུ་གྱུར་པའི་དབང་ཤེས་ཀྱིས་བཟུང་བའི་སྐད་
ཅིག་གཉིས་པ་འཛིན་པའོ། །
གསུམ་པ་དབྱེ་བ་ནི། ཡིད་ཀྱི་མངོན་སུམ་དུ་མ་ཡང་། །དབང་ཤེས་བཞིན་དུ་རང་
རིག་གཅིག །ཅེས་པ་ལྟར། ཡུལ་གྱི་རྐྱེན་ཚང་ན་དབང་ཤེས་ལྔ་འགགས་པའི་རྗེས་སུ་ཡིད་
ཀྱི་མངོན་སུམ་ལྔ་དུས་གཅིག་ཏུ་སྐྱེ་བར་ཡོད་ཀྱང་། ནང་དུ་རང་རིག་གཅིག་ཡིན་པས་རྒྱུད་
དུ་མར་ཡང་མི་འགྱུར་ཞིང་། དེ་ཉིད་ཚད་མ་ཡིན་པ་ཡང་། །འཁྲུལ་པ་མེད་ཕྱིར་ཚད་མ་ཡིན། །
རྒྱུན་མེད་ཕྱིར་ན་ངེས་མི་ནུས། །ཞེས་པ་ལྟར། ཡིད་ཀྱི་མངོན་སུམ་དེ་གཟུང་དོན་ལ་མ་
འཁྲུལ་བའི་ཕྱིར་ཚད་མ་ཡིན་ལ། དབང་པོ་གཟུགས་ཅན་གྱི་རྒྱུན་མེད་པའི་ཕྱིར། རང་ཡུལ་
ལ་ངེས་ཤེས་དྲངས་མི་ནུས་པ་དང༌། དེ་ཡོད་པ་ནི། མདོ་ལས། དགེ་སློང་དག །གཟུགས་
ཤེས་པ་ནི་གཉིས་ཏེ་མིག་དང་ཡིད་ལ་བརྟེན་པའོ། །ཞེས་གསུངས་པས་གྲུབ་བོ། །
གསུམ་པ་རང་རིག་མངོན་སུམ་ལ་གཉིས་ལས། དང་པོ་མཚན་ཉིད་ནི། རང་གི་ངོ་
བོ་རིག་པ་ནི། །མངོན་སུམ་ཡིན་པར་མཁས་རྣམས་བཞེད། །ཅེས་པ་ལྟར། ཤེས་པ་རང་གི་
ངོ་བོ་ལ་མ་འཁྲུལ་བའོ། །གཉིས་པ་ངོ་བོ་ནི། རང་རིག་བེམ་པོ་བཟློག་ཙམ་ཡིན། །ཞེས་པ་ལྟར།
རང་རིག་ཞེས་པ་རིག་བྱ་རིག་བྱེད་གཉིས་སུ་ཕྱེ་བའི་རང་རིག་པ་མ་ཡིན་གྱི། རྟོག་རྟོག་མེད་
ཀྱི་ཤེས་པ་ཐམས་ཅད་རང་བེམ་པོ་ལས་ལོག་པའི་གསལ་རིག་གི་ངོ་བོར་སྐྱེས་ཙམ་པ་དེ་
ཉིད་དོ། །དེ་ཉིད་ཚད་མའང་ཡིན་ཏེ། རང་གི་ངོ་བོ་ཤེས་པ་ཡིན་པ་ལ་མི་བསླུ་བའི་ཕྱིར་རོ། །
བཞི་པ་རྣལ་འབྱོར་མངོན་སུམ་ལ་གཉིས་ལས། དང་པོ་མཚན་ཉིད་ནི། བསྒོམ་བྱུང་
འཁྲུལ་མེད་མངོན་སུམ་སྟེ། །ཞེས་པ་ལྟར་ཡང་དག་པའི་དོན་བསྒོམས་པ་ལས་བྱུང་བའི་མ་
འཁྲུལ་བའི་ཤེས་རབ་བོ། །དེ་ཉིད་ཚད་མའང་ཡིན་ནོ། །
3O6



བློ་རིགས་བློ་གྲོས་སྒོ་འབྱེད་ཅེས་བྱ་བ།
གཉིས་པ་དབྱེ་བ་ནི། འཕགས་པ་གསུམ་གྱི་མངོན་སུམ་གསུམ། །སློབ་དང་མི་སློབ་
སྒོ་ནས་ལྔ། །དེ་དག་སྣང་བཅས་སྣང་མེད་ཀྱིས། །དབྱེ་བས་གཉིས་གཉིས་རྣམ་པ་བཅུ། །
ཞེས་པ་ལྟར། རྟེན་གྱི་སྒོ་ནས། ཉན་ཐོས་རང་རྒྱལ་ཐེག་ཆེན་འཕགས་པའི་རྣལ་འབྱོར་
མངོན་སུམ་གསུམ། དེ་ལ་སློབ་མི་སློབ་ཀྱི་སྒོ་ནས་ལྔར་འགྱུར་ཏེ། ཉན་ཐོས་སློབ་པ་དང་མི་
སློབ་པའི་རྣལ་འབྱོར་མངོན་སུམ་གཉིས། རང་རྒྱལ་མི་སློབ་པའི་རྣལ་འབྱོར་མངོན་སུམ།
ཐེག་ཆེན་སློབ་པ་དང་མི་སློབ་པའི་རྣལ་འབྱོར་མངོན་སུམ་གཉིས་རྣམས་སུ་འགྱུར་བའི་
ཕྱིར་དང༌། དེ་དག་སྣང་བཅས་སྣང་མེད་ཀྱི་སྒོ་ནས་བཅུར་འགྱུར་ཏེ། ལྔ་པོ་རེ་རེ་ལ་ཡང་
མཉམ་གཞག་དངརྗེས་ཐོབ་ཀྱིས་བསྡུས་པའི་རྣལ་འབྱོར་མངོན་སུམ་གཉིས་གཉིས་སུ་ཡོད་
པའི་ཕྱིར་རོ། །
གཉིས་པ་རྗེས་དཔག་ཚད་མ་ལ་གཉིས་ཏེ། རང་དོན་རྗེས་དཔག་དང་། གཞན་དོན་
རྗེས་དཔག་གོ། །དང་པོ་རང་དོན་རྗེས་དཔག་གི་མཚན་ཉིད་ནི། རང་དོན་རྗེས་སུ་དཔག་
པ་ནི། །ཚུལ་གསུམ་རྟགས་ལས་དོན་མཐོང་ཡིན། །ཞེས་པ་ལྟར། ཚུལ་གསུམ་ཚང་བའི་
རྟགས་ལས་གཞལ་བྱ་ལྐོག་གྱུར་རྟོགས་པའི་བློའོ། །
གཉིས་པ་གཞན་དོན་རྗེས་དཔག་གི་མཚན་ཉིད་ནི། གཞན་དོན་རྗེས་དཔག་རང་
ཉིད་ཀྱིས། །མཐོང་བ་གཞན་ལ་བསྟན་པའི་ངག །ཅེས་པ་ལྟར། སྔ་རྒོལ་རང་གིས་མཐོང་
བའི་རྟགས་ཀྱི་ཚུལ་གསུམ། སྐབས་སུ་བབ་པའི་ཕྱི་རྒོལ་གཞན་ལ་སྒྲ་སྐྱོན་དང་བྲལ་བར་
སྟོན་པར་བྱེད་པའི་ངག་གོ། །འདི་ངག་ཡིན་པ་དང་། རྗེས་དཔག་ཤེས་པ་ཡིན་མོད། གཞན་
ཕྱི་རྒོལ་གྱི་རྒྱུད་ལ་རྗེས་དཔག་ཚད་མ་བསྐྱེད་པའི་རྒྱུ་ཡིན་པའི་ཕྱིར། འབྲས་བུའི་མིང་གིས་
རྒྱུ་ལ་བཏགས་པ་ཡིན་པས་རྗེས་དཔག་མཚན་ཉིད་པ་མིན་ནོ། །རྗེས་དཔག་གི་དབྱེ་བ་ནི་
307



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རྟགས་རིགས་ཀྱི་སྐབས་སུ་ཤེས་པར་བྱའོ། །ཚད་མའི་བློ་རིགས་བསྟན་ཟིན་ཏོ། །
སྡེ་བདུན་མདོ་ཡི་སྙིང་པོའི་གཞུང་། །རིགས་པའི་གཏེར་ལས་བཏུས་བྱས་ནས། །བློ་
རིགས་ཉུང་གསལ་སྤེལ་བའི་དགེས། །བདེར་གཤེགས་བསྟན་པ་རྒྱས་གྱུར་ཅིག །
308



སེམས་བྱུང་སྡོམ་ཚིག་གི་འགྲེལ་པ་ལེགས་བཤད་ཚིག་དོན་རྣམ་བཀྲ་དྲི་བྲལ་ནོར་བུའི་མེ་ལོང་།
༄༅། །སེམས་བྱུང་སྡོམ་ཚིག་གི་འགྲེལ་པ་ལེགས་བཤད་ཚིག་དོན་རྣམ་བཀྲ་
དྲི་བྲལ་ནོར་བུའི་མེ་ལོང་བཞུགས་སོ། །
མཁན་པོ་ཀརྨ་རཏྟཱ།
ན་མོ་གུ་རུ་མཉྫ་ཤྲཱི་ན་ཐཱ་ཡ། འཆད་ན་མདོ་རྒྱུད་བསྟན་བཅོས་ཐོགས་པ་མེད། །
རྩོད་ན་ལུང་དང་རིགས་པ་ཟད་པ་མེད། །རྩོམ་ན་སྒྲ་དང་ཚིག་དོན་འཁྲུལ་མེད་པའི། །
འཕགས་བོད་མཁས་གྲུབ་རིམ་བྱོན་རྩོད་མེད་རྒྱལ། །དེ་ཡང་མདོ་རྒྱུད་བསྟན་བཅོས་ཀུན་
ཏུ་གྲགས་པའི་སེམས་བྱུང་འདུ་བྱེད་ལྔ་བཅུ་རྩ་གཅིག་གི་སྡོམ་ཚིག་དང་། དེའི་དོན་བཤད་
པ་གཉིས་ལས། དང་པོ་ཀུན་འགྲོ་ལྔའི་སྡོམ་ཚིག་ནི། ཚོར་འདུ་སེམས་པ་རེག་ཡིད་བྱེད། །
འདི་དག་ཀུན་འགྲོ་ལྔ་ཡིན་ནོ། །དེ་ཡང་སེམས་བྱུང་ལྔ་བཅུ་རྩ་གཅིག་ལས་ཚོར་བ་དང་
འདུ་ཤེས་གཉིས་པོ་དོར་བའི་ལྷག་མ་འདུ་བྱེད་བཞི་བཅུ་ཞེ་དགུའོ། །དེ་ལ་ཚོར་བ་དང་
འདུ་ཤེས་གཉིས་ལོགས་སུ་བཞག་དགོས་པའི་རྒྱུ་མཚན་ནི། མཁས་མཆོག་དབྱིག་གཉེན་
ཞབས་ཀྱིས་མངོན་པ་མཛོད་ལས། རྩོད་པའི་རྩ་བར་གྱུར་ཕྱིར་དང་། །འཁོར་བའི་རྒྱུ་ཕྱིར་
རིམ་རྒྱུའི་ཕྱིར། །སེམས་བྱུང་རྣམས་ལས་ཚོར་བ་དང་། །འདུ་ཤེས་ལོགས་ཤིག་ཕུང་པོར་
བཞགས། །ཞེས་གསུངས་པ་ལྟར། ཚོར་འདུ་གཉིས་རྩོད་པའི་རྩ་བ་ཡིན་ཏེ་ཁྱིམ་པ་རྣམས་
309



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཚོར་བ་ཉམས་སུ་མྱོང་ཞིང་རྩོད་པ་ནོར་དང་ལོངས་སྤྱོད་ལ་མཆན།དང་། རབ་བྱུང་རྣམས་འདུ་ཤེས་
ལ་མཚན་མར་འཛིན་ཅིང་རྩོད་པའི་རྒྱུར་གྱུར་པ་དང་གྲུབ་མཐའ་ལ་མཆན། ཚོར་བ་ལ་ཞེན་ཅིང་
འདུ་ཤེས་ཕྱིན་ཅི་ལོག་གིས་བདག་མེད་པ་ལ་བདག་ཏུ་ལྟ་བས་འཁོར་བའི་རྒྱུ་ཡི་ཕྱིར།
གོ་རིམ་གྱིས་ཀྱང་བཞག་སྟེ། སེམས་བྱུང་གི་ཐོག་མར་ཚོར་བ་འདུ་ཤེས་པ་དེ་ནས་འདུ་
བྱེད་པས་ན་རིམ་པ་དང༌། ཡང་ན་ཕུང་པོ་ལྔའི་གོ་རིམ་ལས་ཀྱང་དེ་ལྟར་འབྱུང་བས་ན་
རིམ་རྒྱུའི་ཕྱིར་རོ། །དང་པོ་ཚོར་བ་ནི་ཉམས་སུ་མྱོང་བྱའི་མཚན་ཉིད་ཅན་ནོ། །དབྱེ་བ་
མང་ཡང་གཅིག་ཏུ་བསྡུ་ན། ཚོར་བ་ཡིན་ན་སྡུག་བསྔལ་ཡིན་པས་ཁྱབ་སྟེ། སྡུག་བསྔལ་
གསུམ་གྱི་རང་བཞིན་ལས་མ་འདས་པའི་ཕྱིར་རོ། །མདོ་ལས་གང་ཅི། ཚོར་བ་ཐམས་
ཅད་ནི་སྡུག་བསྔལ་བའོ་ཞེས་སོ། །དེ་ཅིའི་ཕྱིར་ན་ཚོར་བ་བདེ་བ་ནི་འགྱུར་བའི་སྡུག་
བསྔལ་གྱི་རང་བཞིན་དང་། ཚོར་བ་སྡུག་བསྔལ་ནི་སྡུག་བསྔལ་གྱི་སྡུག་བསྔལ་ལོ། །ཚོར་
བ་བར་མ་ནི་ཁྱབ་པ་འདུ་བྱེད་ཀྱི་སྡུག་བསྔལ་གྱི་རང་བཞིན་ཡིན་ལ། དེའི་ཕྱིར་ན་སོ་སྐྱེའི་
རྒྱུད་ཀྱི་ཚོར་བ་ཐམས་ཅད་ནི་སྡུག་བསྔལ་བའོ། །དེ་ཡང་གཉིས་སུ་དབྱེ་ན་ལུས་ཚོར་དང་
སེམས་ཚོར་གཉིས་སོ། །
གསུམ་དུ་དབྱེ་ན་མྱོང་བ་རྣམ་པ་གསུམ་ཞེས་བྱ་སྟེ། གང་འགགས་ན་ཕྲད་པར་འདོད་པ་བདེ་བ་གང་བྱུང་ན་
བྲལ་བར་འདོད་པ་སྡུག་བསྔལ། གང་བྱུང་ན་གཉིས་ཀར་མི་འགྱུར་བ་བཏང་སྙོམས་མཆན་བདེ་སྡུག་བཏང་སྙོམས་
གསུམ་མོ། །བཞི་རུ་དབྱེ་ན་ལུས་ཚོར་དང་སེམས་ཚོར་གཉིས་ལ་རྣམ་བྱང་དང་ཀུན་ཉོན་
གྱི་ཚོར་བ་གཉིས་གཉིས་སུ་དབྱེ་བས་བཞིའོ། །ལྔར་དབྱེ་ན། ལུས་ཚོར་བདེ་བ་དང་སྡུག་
བསྔལ་བ་གཉིས། ཡིད་བདེ་བ་དང་མི་བདེ་བ་གཉིས། དེ་གཉིས་ཀར་བཏང་སྙོམས་པ་
དང་ལྔའོ། །དྲུག་ཏུ་དབྱེ་ན། མིག་གི་ཡུལ་དབང་ཤེས་གསུམ་འདུས་ཏེ་རེག་དཔེར་ན་མདའ་འབེན་ལ་
རེག་པ་ལྟ་བུ་པའི་རྐྱེན་གྱིས་ཚོར་བ། དེ་བཞིན་དུ། རྣ་བའི་འདུས་ཏེ་རེག་པའི་རྐྱེན་གྱིས་ཚོར་
31O



སེམས་བྱུང་སྡོམ་ཚིག་གི་འགྲེལ་པ་ལེགས་བཤད་ཚིག་དོན་རྣམ་བཀྲ་དྲི་བྲལ་ནོར་བུའི་མེ་ལོང་།
བ། སྣའི་འདུས་ཏེ་རེག་པའི་རྐྱེན་གྱིས་ཚོར་བ། ལྕེའི་འདུས་ཏེ་རེག་པའི་རྐྱེན་གྱིས་ཚོར་བ། །
ལུས་ཀྱི་འདུས་ཏེ་རེག་པའི་རྐྱེན་གྱིས་ཚོར་བ། ཡིད་ཀྱི་འདུས་ཏེ་རེག་པའི་རྐྱེན་གྱིས་ཚོར་
བ་དྲུག་གོ །དེ་རེ་རེ་ལ་བདེ་སྡུག་བར་མ་གསུམ་གསུམ་དབྱེ་བས་བཅོ་བརྒྱད། དེ་རེ་རེ་ལ་
ཀུན་ཉོན་དང་རྣམ་བྱང་གི་ཚོར་བ་གཉིས་གཉིས་སུ་དབྱེ་བས་སུམ་ཅུ་རྩ་དྲུག་དེ་རེ་རེ་ལ་
དུས་གསུམ་གྱི་སྒོ་ནས་དབྱེ་བས་ཚོར་བ་བརྒྱ་དང་བརྒྱད་དུ་དབྱེའོ། །
གཉིས་པ་འདུ་ཤེས་ནི། ཀ་བ་དཔལ་བརྩེགས་ཀྱིས་ཆོས་ཀྱི་བརྗེད་བྱང་ལས། འདུ་
ཤེས་ཀྱི་ཕུང་པོ་གང་ཞེ་ན། ཡུལ་མཚན་མར་འཛིན་པ་རྣམ་པ་གསུམ་སྟེ། ཆུང་ངུ་དང༌།
ཆེན་པོ་དང་ཚད་མེད་པའོ། །ཞེས་སྨོས་ཏེ། ཡུལ་ནི་གཟུགས་དང་སྒྲ་ལ་སོགས་ཏེ་དམིགས་
པར་བྱ་བའི་ཆོས་རྣམས་སོ། །མཚན་མར་འཛིན་པ་ནི། ཁ་དོག་དང་དབྱིབས་ཀྱི་བྱེ་བྲག་ཐ་
དད་པ་མང་པོ་ལ་བྱའོ། །ཞེས་སོ། །འདོད་ཁམས་ལྟ་བུ་ཆུང་ངུ་ལ་དམིགས་པ། གཟུགས་
ཁམས་ལྟ་བུའི་ཆེན་པོ་ལ་དམིགས་པ། གཟུགས་མེད་ཁམས་ལྟ་བུ་བསམ་གྱིས་མི་ཁྱབ་
པའམ་ཚད་མེད་པའོ། །དེས་རིགས་འགྲེས་ཏེ་གཞན་ལའང་སྦྱོར་རོ། །འདུ་ཤེས་ཐམས་
ཅད་བསྡུ་ན། མཚན་མར་འཛིན་པའི་འདུ་ཤེས་དང་མཚན་མ་མེད་པའི་འདུ་ཤེས་གཉིས་སུ་
འདུ་བ་སྟེ་སྔ་མ་ནི་རྒྱ་ཆེ་ཆུང་བསམ་གྱིས་མི་ཁྱབ་པའམ་ཚད་མེད་པ་དང་གསུམ་མོ། །ཕྱི་མ་ནི་
མེད་འཛིན་གྱི་བློ་སྟེ། རི་བོང་གི་རྭ་དང་མོ་གཤམ་གྱི་བུ་དང་ནམ་མཁའི་པདྨོ་བཞིན་ནོ། །
གསུམ་པ་སེམས་པ་ནི། ཇི་སྐད་དུ་ཡང་། སེམས་པ་ཡིད་ཀྱི་ལས་ཡིན་ཏེ། །དེས་
བསྐྱེད་ལུས་དང་ངག་གི་ལས། །ཞེས་གསུངས་པ་ལྟར། ཡུལ་གྱི་རྣམ་པ་ནང་དུ་སེམས་
པ་དང་། སེམས་ཡུལ་ལ་གཡོ་བར་བྱེད་པ་དགེ་སྡིག་ལུང་མ་བསྟན་གསུམ་ལ་སེམས་པས་
སེམས་སློང་ཞིང་གཏོད་པ་ནི་དཔེར་ན་རྡོ་ཁབ་ལེན་གྱིས་ཁབ་གཡོ་བར་བྱེད་པ་བཞིན་
དམིགས་པའི་ཡུལ་ལ་འཇུག་པར་བྱེད་པའོ། །བཞི་པ་རེག་པ་ནི། དཔལ་བརྩེགས་ཀྱིས།
311



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
རེག་པ་ནི་གསུམ་འདུས་ནས་ཡོངས་སུ་གཅོད་པའོ། །ཞེས་པས། ཡུལ་དབང་རྣམ་ཤེས་
གསུམ་འདུས་ནས་ཡུལ་སྡུག་མི་སྡུག་བར་མའི་འགྱུར་བ་གཅོད་པར་བྱེད་པའོ། ། །
ལྔ་པ་ཡིད་ལ་བྱེད་པ་ནི། བརྗེད་བྱང་ལས། ཡིད་ལ་བྱེད་པ་ནི་སེམས་ཀྱི་འཇུག་
པའོ། །ཞེས་དམིགས་བྱའི་ཡུལ་ལ་སེམས་གཏོད་ཅིང་མངོན་དུ་ཕྱོགས་པར་བྱེད་པས་ན་
འཇུག་པ་ཞེས་བྱ་ལ། གོང་གི་སེམས་པ་ནི་ཡུལ་ནང་དུ་སེམས་པ་རྒྱུའམ་ས་བོན་ལྟ་བུ་
དེས་ལུས་ངག་གི་ལས་གཞན་བསྐྱེད་པར་བྱེད་པས། ཡིད་བྱེད་ནི་ཕྱི་རོལ་ཡུལ་གྱི་རྣམ་པ་
ལ་དམིགས་པ་སྟེ་གཏོད་པའམ་འཇུག་པར་བྱེད་པ་སྟེ། སྔ་མ་ནི་ཡིད་ཡུལ་ལ་གཡོ་བྱེད།
ཕྱི་མ་ནི་ཡུལ་ལ་འཇུག་བྱེད་ཡིན་ཏེ། དོན་ནི། ངོ་བོ་དང་རྣམ་པ་ལྟ་བུ་སྟེ། དཔེར་ན་ཁང་
པའི་ནང་དུ་མི་ཡོད་པའམ་གནས་པ་དེ་མི་ཡི་ངོ་བོ། ཕྱི་རོལ་དུ་སྣང་ཞིང་མཐོང་བ་དེ་རྣམ་
པ་གསལ་བ་ལྟ་བུའོ། །ལྔ་པོ་དེ་དག་སེམས་དགེ་མི་དགེ་ཀུན་གྱི་འཁོར་དུ་འགྲོ་བའི་ཕྱིར་
ཀུན་ཏུ་འགྲོ་བ་ལྔ་ཞེས་བྱའོ། ། །
གཉིས་པ་ཡུལ་ངེས་ལྔའི་སྡོམ་ཚིག་ནི། འདུན་མོས་དྲན་ཏིང་ཤེས་རབ་སྟེ། ཡུལ་
རྣམས་སོ་སོར་ངེས་པ་ལྔ། དང་པོ་འདུན་པ་ནི་བསམ་པའི་དངོས་པོ་ལ་འདོད་པ་སྟེ། མཛོད་
འགྲེལ་ལས།དམིགས་ཡུལ་ཐོབ་པར་བྱེད་འདོད་པའི་འདུན་པ་ཞེས་དང༌། རཀྴི་ཏས། དེ་
ལ་མངོན་སུམ་དུ་བྱ་བའི་ཕྱིར་དོན་དུ་གཉེར་ཞིང་སྒྲུབ་པ་ནི་འདོད་པ་དེར་འདུན་པའི་ཕྱིར་
རོ༑ ༑ཞེས་གསུངས་སོ། །གཉིས་པ་མོས་པ་ནི་ངེས་པའི་དངོས་པོ་ལ་ངེས་པར་འཛིན་པ་
སྟེ་ཡིད་ཆེས་པའོ། །དེ་ཡང་འདུན་པ་ནི་འདོད་པ་ཙམ་ཡིན་ལ་མོས་པ་ནི་ཐེ་ཚོམ་མེད་པར་
ཡིད་ཆེས་ཤིང་སྤྱི་མཚན་དང༌། རང་མཚན་ངེས་པར་བྱེད་པ། དཔེར་ན་འདུན་པ་ནི་རྒྱུ་ལྟ་
བུ༑ མོས་པ་ནི་འབྲས་བུ་ལྟ་བུའོ། །གསུམ་པ་དྲན་པ་ནི་འདྲིས་པའི་དངོས་པོ་མ་བརྗེད་པ་
སྟེ་སེམས་ཀྱི་མངོན་པར་བརྗོད་པའོ། །ཞེས་འདྲིས་པ་ནི་འགྲོགས་འགྲོགས་པས་སེམས་
312



སེམས་བྱུང་སྡོམ་ཚིག་གི་འགྲེལ་པ་ལེགས་བཤད་ཚིག་དོན་རྣམ་བཀྲ་དྲི་བྲལ་ནོར་བུའི་མེ་ལོང་།
ལ་མི་བརྗེད་པ་དང༌། ཚིགས་སུ་སྨྲ་བ་དང་འདྲ་བར་གསལ་ཞིང་དྲན་པ་ནི་སེམས་ཀྱི་
མངོན་པར་བརྗོད་པ་ཞེས་བྱའོ། །བཞི་པ་ཏིང་ངེ་འཛིན་ནི་དམིགས་པའི་དངོས་པོ་ལ་
སེམས་རྩེ་གཅིག་པ་སྟེ། ཤྲཱི་ཀུ་ཊས། ཏིང་ངེ་འཛིན་ནི་རྟག་པར་དངོས་པོ་ལ་སེམས་རྩེ་
གཅིག་པའོ། ། རྟག་པའི་དངོས་པོ་ནི་མ་བྱུང་མ་སྐྱེས་པའི་དོན་ཉིད་དོ། །སེམས་རྩེ་གཅིག་
པ་ནི་ཡུལ་ལ་སེམས་གཞན་དུ་མི་གཡེང་བར་གཏོད་པ་ཉིད་དེ་དཔེར་ན་ཁབ་མིག་ཏུ་སྐུད་
པ་གཞུགས་པ་ལྟ་བུའོ། །ལྔ་པ་ཤེས་རབ་ནི་ཆོས་རབ་ཏུ་རྣམ་པར་འབྱེད་པའོ། །དེ་ཡང་
བརྗེད་བྱང་ལས། སངས་རྒྱས་ཀྱི་བསྟན་པ་ལ་ཞུགས་པ་ན་རིག་པས་བསྐྱེད་པའི་ཤེས་
རབ་དང༌། མུ་སྟེགས་ཀྱི་བསྟན་པ་ལ་ཞུགས་ན་རིག་པ་མ་ཡིན་པ་བསྐྱེད་པའི་ཤེས་རབ་
དང༌། དེ་གཉིས་ཀར་མ་ཞུགས་ཀྱང་རང་བཞིན་གྱིས་ཤེས་པ་ནི་གཞན་པའོ། །ཞེས་ཀྱང་
གསུངས་ལ། ཡོངས་གྲགས་ནི་ཐོས་བསམ་སྒོམ་པའི་ཤེས་རབ་གསུམ་མོ། །ཡུལ་སོ་སོར་
ངེས་པ་ལྔ་ནི་ཀུན་འགྲོ་ལྟར་སེམས་བྱུང་ཀུན་ལ་མི་འཇུག་སྟེ། རང་གི་འཇུག་ཡུལ་གང་
ཡིན་པ་རེ་ལ་འཇུག་པས་ན་དེ་སྐད་ཅེས་བྱའོ། །གསུམ་པ་དགེ་བ་བཅུ་གཅིག་གི་སྡོམ་
ཚིག་ནི། དད་དང་ངོ་ཚ་ཤེས་ཁྲེལ་ཡོད། །མ་ཆགས་མི་སྡང་གཏི་མུག་མེད། །བརྩོན་
འགྲུས༧་བག་ཡོད་ཤིན་ཏུ་སྦྱངས། ། བཏང་སྙོམས་རྣམ་པར་མི་འཚེ་བ། །བཅུ་གཅིག་པོ་
ནི་དགེ་བའོ། །དང་པོ་དད་པ་ལ་ཀུན་མཁྱེན་ཀློང་ཆེན་པས་དྲུག་ཏུ་ཡང་གསུངས་ཏེ། མོས་
པའི་དད་པ། གུས་པའི་དད་པ། ཡིད་ཆེས་ཀྱི་དད་པ། དངས་བའི་དད་པ། མི་ལྡོག་པའི་
དད་པ། མཐར་ཕྱིན་པའི་དད་པའོ། །མན་ངག་རིན་པོ་ཆེའི་མཛོད་ལས། དད་པས་ཁམས་
གསོ་ཐུབ་པའི་ཆོས་དྲུག་ནི། །མོས་པའི་དད་པས་གསོལ་འདེབས་བླ་མ་སྒོམ། །གུས་པའི་
དད་པས་དཀོན་མཆོག་མཆོད་ལ་བརྩོན། །ཡིད་ཆེས་དད་པས་ཡི་དམ་སྒོམ་སྒྲུབ་བྱེད། །
དྭངས་པའི་དད་པས་ཆོས་ཉིད་དོན་ལ་གཞོལ། །མི་ལྡོག་དད་པས་རྐྱེན་ངན་གྲོགས་སུ་
313



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
བསྒྱུར། །མཐར་ཕྱིན་དད་པས་རང་རྒྱུད་ཆོས་ལ་བསྲེ། །དེ་ཕྱིར་ཐར་ལམ་སྒྲུབ་ལ་ཤིན་ཏུ་
གཅེས། །ཅེས་སོ། །ཡོངས་གྲགས་ལྟར་ན། དད་པ་ནི་སེམས་རབ་དངས་པ་སྟེ་དེ་ལའང་
གསུམ་སྟེ། ཆུ་རྙོག་པས་དངས་པ་ལྟར་སེམས་ཉོན་མོངས་པས་མ་བསླའདོད་པའི་དད་པ།
དཀོན་མཆོག་དང་ལས་འབྲས་བསླུ་མེད་ལ་ཡིད་ཆེས་པ་ཡིད་ཆེས་ཀྱི་དད་པའོ། །གཉིས་
པ་ངོ་ཚ་ཤེས་པ་ནི། བདག་གམ་ཆོས་ཀྱི་དབང་དུ་བྱས་ནས་ཉེས་པ་ལ་འཛེམ་པའོ། །དེ་
ཡང་བདག་ནི་དགེ་སྦྱོང་ངམ་བྲམ་ཟེ་ལྟ་བུ་རིགས་བཙུན་པ་ཡིན་པས་བྱ་བ་ངན་པ་འདི་མི་
འོས་སོ་སྙམ་པ་དང༌། ཆོས་ནི་ལས་འབྲས་བསླུ་བ་མེད་པས་ངན་སོང་གི་རྒྱུའོ་སྙམ་ནས་
འཛེམ་པའོ། །གསུམ་པ་ཁྲེལ་ཡོད་པ་ནི། གཞན་འཇིག་རྟེན་གྱི་དབང་དུ་བྱས་ནས་ཉེས་པ་
ལ་འཛེམ་པ་སྟེ། གཞན་གྱིས་སྨད་ཅིང་སྐྱོན་དུ་གྲགས་ན་མི་རུང་ངོ་སྙམ་ནས་འཛེམ་པའོ། །
དེ་ཡང་ཀུན་མཁྱེན་རང་བྱུང་ཞབས་ཀྱིས། ཁྲེལ་ཡོད་འཇིག་རྟེན་དབང་བྱས་ཏེ། །ཁ་ན་མ་
ཐོ་འཛེམ་པ་ཉིད། །ཅེས་སོ། །
བཞི་པ་མ་ཆགས་པ་ནི། ཆགས་པའི་གཉེན་པོ་སྟེ་ཡིད་འབྱུང་ཞིང་མི་ལེན་པའོ། །
དེ་ཡང་ཆགས་པར་བྱ་བའི་ཡུལ་ལུས་དང་ལོངས་སྤྱོད་ལ་ཡིད་དབྱུང་བ་སྟེ་སྙིང་པོ་མེད་
པར་ཤེས་པའི་ངེས་འབྱུང་གིས་སྤོང་ཞིང་མི་འཇུག་པས་མི་ལེན་པའོ། །ལྔ་པ་མི་སྣང་བ་ནི་
ཞེ་སྡང་གི་གཉེན་པོ་སྟེ་བྱམས་པའོ། །དྲུག་པ་གཏི་མུག་མེད་པ་ནི། གཏི་མུག་གི་གཉེན་པོ་
སྟེ། ཡང་དག་པ་ལ་ཡང་དག་པར་རྟོགས་པའོ། །དེ་ཡང་ཕྱིན་ཅི་ལོག་གི་མིརྟག་པ་ལ་རྟག་པར་
འཛིན་པ། འདུས་མ་བྱས་ལ་དངོས་པོར་འཛིན་པ། སྡུག་བསྔལ་ལ་བདེ་བ། བདག་མེད་པ་ལ་བདག་བློ་སྤངས་པ་
ཡང་དག་པ། སྟོང་པ་དང་བདག་མེད་པར་ཤེས་པ་ནི་ཡང་དག་པར་རྟོགས་པའོ། །དུག་
གསུམ་མེད་པའི་དགེ་རྩ་གསུམ་པོ་འདི་ལ། ཀུན་མཁྱེན་རང་བྱུང་རྡོ་རྗེས་ཕུང་པོ་ལྔའི་རབ་
བྱེད་ལས། མ་ཆགས་པ་ནི་ཡིད་འབྱུང་ཞི། །ཆགས་པའི་གཉེན་པོ་ཉེས་སྤྱོད་ལྡོག །ཞེ་སྡང་
314



སེམས་བྱུང་སྡོམ་ཚིག་གི་འགྲེལ་པ་ལེགས་བཤད་ཚིག་དོན་རྣམ་བཀྲ་དྲི་བྲལ་ནོར་བུའི་མེ་ལོང་།
མེད་པ་བྱམས་པར་ལྡན། །ཤེས་དང་སོ་སོར་རྟོགས་པ་ཡི། །ཡང་དག་རྟོགས་འདིས་གཏི་
མུག་མེད། །རྣམ་གསུམ་ཉེས་པ་ཟློག་རྟེན་ཅན། །ཞེས་གསུངས་སོ། །བདུན་པ་བརྩོན་
འགྲུས་ནི། ལེ་ལོའི་གཉེན་པོ་སྟེ་ཆོས་ལ་འཇུག་པར་བྱེད་པ་དགེ་བ་ལ་སེམས་མངོན་པར་
སྤྲོ་བ་སོམ་ཉི་དང་གཡེང་བ་མེད་པའོ། །བརྒྱད་པ་བག་ཡོད་ནི། བག་མེད་པའི་གཉེན་པོ་
སྟེ་ཉེས་པ་ལ་བག་ཟོན་དང་བཅས་པའོ། །
དགུ་པ་ཤིན་ཏུ་སྦྱངས་པ་ནི་ལུས་སེམས་ལས་སུ་རུང་བ་གནས་ངན་ལེན་གྱི་གཉེན་
པོ་སྟེ། ལུས་ཉལ་བ་དང་རྐང་པ་བརྐྱང་བ་སོགས་ཚུལ་དང་མི་མཐུན་པ། སེམས་བྱིང་རྒོད་
རྨུག་གཉིད་ལ་སོགས་པ་སེམས་ལས་སུ་མི་རུང་བ། དེ་ལྟ་བུའི་ལུས་སེམས་གཉིས་ལ་
བརྟེན་ནས་འཁོར་བ་དང་ངན་སོང་གི་གནས་སུ་འགྲོ་བས་གནས་ངན་ལེན་ནོ། །ལུས་ཀྱི་
ཤིན་སྦྱངས་ལ་མ་ཐ་རྡོར་སྐྱིལ་གཅིག་གི་ངང་དུ་ཞག་བདུན་ལ་གནས་ཀྱང་ལུས་ལ་མི་
བདེ་བ་མེད་པ། སེམས་ལས་སུ་རུང་བ་ནི། རང་བཞིན་བཞག་ན་གཡོ་བ་མེད་པར་རིའི་
དབང་པོ་ལྟར་གནས་པ། བཏང་ན། མི་དགེ་བ་ལ་མི་འཇུག་ཅིང་དགེ་བའི་དངོས་པོ་ཀུན་
ལ་འཇུག་པ་ཉིད་དོ། འདི་དང་བག་ཡོད་པ་གཉིས་ལ། ཀརྨ་པ་རང་བྱུང་ཀུན་མཁྱེན་གྱིས།
ཤིན་ཏུ་སྦྱངས་པས་གནས་ངན་ལེན། སེལ་བྱེད་ལུས་སེམས་ལས་རུང་བ། བག་ཡོད་མ་
ཆགས་ལ་སོགས་ལ། གནས་ནས་དགེ་སྡིག་བླང་དོར་བྱེད། བག་མེད་འཇོམས་ཤིང་ཕུན་
ཚོགས་སྟེར། ཞེས་སོ། །བཅུ་པ་བཏང་སྙོམས་ནི། གཞན་ཕྱོགས་དགག་སྒྲུབ་རང་ཕྱོགས།ཆ་
གཉིས་བཏང་ནས་གནས་པ་སྟེ། འདི་ལ་དབྱེ་ན་ཚད་མེད་པའི་བཏང་སྙོམ་དང་ཚད་མེད་
བཞིའི་ནང་གི་བཏང་སྙོམས་མཆན།ཚོར་བ་བཏང་སྙོམས་ཚོར་བ་བར་མ།དང་། འདུ་བྱེད་བཏང་དགག་
སྒྲུབ་སྤོང་བ།སྙོམས་གསུམ་ལས། འདིར་ཕྱི་མ་ཉིད་དོ། །བཅུ་གཅིག་པ་རྣམ་པར་མི་འཚེ་བ་
ནི། རྣམ་འཚེའི་གཉེན་པོ་སྟེ་གཞན་ལ་འཚེ་བའི་སེམས་ལས་ལྡོག་པའོ། །རྗེ་དགུ་པ་
315



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དབང་ཕྱུག་རྡོ་རྗེས་མཛོད་འགྲེལ་ལས། རྣམ་པར་མི་འཚེ་བ་ནི་སྙིང་བརྩེ་དང་བརྩོན་
འགྲུས་ནི་དགེ་བའི་རྩ་བ་ལ་སེམས་སྤྲོ་བའོ། །ཞེས་སོ། །དགེ་བ་ནི་དཀོན་མཆོག་དང་
ལས་འབྲས་ལ་ཡིད་ཆེས་ཤིང་། སེམས་དང་བའོ། །གྲངས་བཅུ་གཅིག་ཏུ་བཞག་པས་དེ་
སྐད་ཅེས་བྱའོ། །
བཞི་པ་རྩ་ཉོན་དྲུག་གི་སྡོམ་ཚིག་ནི། འདོད་ཆགས་ཁོང་ཁྲོ་ང་རྒྱལ་དང༌། །མ་རིག་
ཐེ་ཚོམ་ལྟ་བ་སྟེ། །རྩ་བའི་ཉོན་མོངས་དྲུག་ཡིན་ནོ། །དང་པོ་འདོད་ཆགས་ནི། ཡུལ་ཡིད་
དུ་འོང་བ་ལ་འདོད་པའི་སེམས་གང་ཞིག དེ་དང་མཚུངས་པར་ལྡན་པའི་ཡིད་ལ་ཆགས་
ནས་འབྲལ་དཀའ་བའོ། །བརྗེད་བྱང་ལས། ཉེ་བར་ལེན་པའི་ཕུང་པོ་ལྔ་རྣམས་ལ་ཞེན་
པ་དང་ལྷག་པར་ཆགས་པའོ། །ཞེས་དང་། །རང་བྱུང་རྡོ་རྗེས་ཉོན་མོངས་དྲུག་ལས་འདོད་
ཆགས་ནི། །ཉེར་ལེན་ཕུང་པོ་ལྔ་ཉིད་ལ། །ལྷག་ཞེན་སྡུག་བསྔལ་ཀུན་བསྐྱེད་པ། །ཞེས་
སོ། །གཉིས་པ་ཁོང་ཁྲོ་ནི། ཡུལ་ཡིད་དུ་མི་འོང་བའི་རྣམ་པ་ལ་སྡང་བའི་སེམས་གང་ཞིག་
ཀུན་ནས་མནར་སེམས་པའོ། །ཞེས་པ་དགྲ་ལ་སོགས་པ་ཕ་རོལ་པོ་རྣམས་ལ་གནོད་པ་
སྣ་ཚོགས་བྱ་བར་སེམས་པ་སྟེ་རང་བཞིན་གྱིས་སེམས་རྩུབ་ཅིང་རང་རྒྱུད་གདུང་བས་
མནར་བ་དང་སེམས་ལ་སྡུག་བསྔལ་བས་བདེ་བ་ལ་མི་རེག་པའོ། །རང་བྱུང་ཞབས་ཀྱིས།
ཁོང་ཁྲོ་སེམས་ཅན་མནར་སེམས་བྱེད། །ཉེས་སྤྱོད་རྟེན་དུ་གྱུར་པའོ། །ཞེས་སོ། །གསུམ་
པ་ང་རྒྱལ་ནི། གཞན་ལས་མཐོ་བའི་སེམས་ཏེ། འདི་ལ་དབྱེ་ན་རྣམ་པ་བདུན་ཏེ་རང་
ལས་དམན་པ་ལས་བདག་ལྷག་གོ་སྙམ་པའི་ང་རྒྱལ་ཙམ་དང་རིགས་རུས་ཆོ་འབྲང་
སྤངས་རྟོགས་ཀྱི་ཡོན་ཏན་རང་དང་མཉམ་པ་ལས་བདག་ལྷག་པར་སེམས་པ་ནི་ཆེ་བའི་
ང་རྒྱལ་ལམ་ལྷག་པའི་ང་རྒྱལ། རང་ལས་ལྷག་པ་འགྲན་ཟླ་མེད་པ་ལས་ཀྱང་བདག་ལྷག་
གོ་སྙམ་པ་ལྟ་བུ་ང་རྒྱལ་ལས་ཀྱང་ང་རྒྱལ། ཐོག་མ་ནས་སེམས་ཅན་སྤྱི་མཐུན་ལ་ལྷན་
316



སེམས་བྱུང་སྡོམ་ཚིག་གི་འགྲེལ་པ་ལེགས་བཤད་ཚིག་དོན་རྣམ་བཀྲ་དྲི་བྲལ་ནོར་བུའི་མེ་ལོང་།
སྐྱེས་སུ་ཡོད་པའི་ངར་འཛིན་ངའོ་སྙམ་པའི་ང་རྒྱལ། རང་ལས་ཆེས་མཆོག་ཏུ་གྱུར་པ་ལ་
གཞན་ཅུང་ཟད་རང་ལས་ལྷག་ན་མ་གཏོགས་བདག་དང་འདྲ་སྙམ་པ་ཅུང་ཟད་སྙམ་པའི་
ང་རྒྱལ། བསམ་གཏན་གྱི་སེམས་ཐོབ་པ་ལ་བདག་གིས་བདེན་པ་མཐོང་ངོ༌། །བསམ་པ་
ལྟ་བུའི་ཡོན་ཏན་སྣ་གཅིག་ལ་ཁེངས་སེམས་སྐྱེས་པ་མངོན་པའི་ང་རྒྱལ། རང་གི་སྐྱོན་ལ་
ཡོན་ཏན་དུ་རློམས་ནས་དེ་ཉིད་ཀྱིས་སེམས་ཁེངས་པ་ལྟ་བུའི་ང་རྒྱལ་དང་རྣམ་པ་བདུན་
ནོ། །ཀུན་མཁྱེན་གསུམ་པ་རང་བྱུང་ཞབས་ཀྱིས། །ང་རྒྱལ་ཆེ་བའི་ང་རྒྱལ་དང་། །ང་རྒྱལ་
ལས་ཀྱང་ང་རྒྱལ་ཉིད། །ངའོ་སྙམ་པའི་ང་རྒྱལ་དང་། །མངོན་པའི་ང་རྒྱལ་ཅུང་ཟད་སྙེམ། །
ལོག་པའི་ང་རྒྱལ་རྣམ་པ་བདུན། །ཞེས་སོ། །བཞི་པ་མ་རིག་པ་ནི། མི་ཤེས་པ་དང༌། མི་
གསལ་བ་དང་། ཀུན་ནས་ཉོན་མོངས་པའི་སེམས་པ་སྟེ། འདི་ལ་དབྱེ་ན་བདེན་པ་བཞི་
ལ་རྨོངས་པའི་མ་རིག་པ་དང་། དཀོན་མཆོག་ལ་རྨོངས་པའི་མ་རིག་པ་དང་། ལས་འབྲས་ལ་
རྨོངས་པའི་མ་རིག་པ་གསུམ་མོ། །ཡང་ན་ལྷན་སྐྱེས་ཀྱི་མ་རིག་པ་ཀུན་གཞི་དང་མཚུངས་
ལྡན་གྱི་ཉོན་མོངས་པ་དག་པའི་ཀུན་གཞི་ལ་སྒྲིབ་བྱེད་དང༌། ཀུན་བརྟག་གི་མ་རིག་པ་
ཀུན་གཞི་ལ་ངར་འཛིན་པའི་ཉོན་ཡིད་དོ། །
ལྔ་པ་ཐེ་ཚོམ་ནི་སེམས་ལ་ངེས་པ་མ་རྙེད་པའི་རྣམ་པ་བློ་རྩེ་གཉིས་པའོ། །འདི་ལ་
དབྱེ་ན་དོན་འགྱུར་གྱི་ཐེ་ཚོམ་དང་དོན་མི་འགྱུར་གྱི་ཐེ་ཚོམ་གཉིས་སོ། །
དྲུག་པ་ལྟ་བ་ནི། དངོས་པོའི་གནས་ལུགས་ལ་ལོག་པར་མཐོང་བ་སྟེ། དེ་ལ་དབྱེ་
ན་ལྔ་སྟེ། འཇིག་ཚོགས་ལ་ལྟ་བ་ཉི་ཤུ། མཐར་འཛིན་གྱི་ལྟ་བ། ལོག་པའི་ལྟ་བ། དང་པོ་
གསུམ་ལྟ་བའི་ཀུན་སྦྱོར་གསུམ་དང་ཕྱི་མ་གཉིས་འཛིན་པའི་ཀུན་སྦྱོར་གཉིས་མཆན་ལྟ་བ་ལ་མཆོག་ཏུ་འཛིན་པ།
རང་གི་བསྲུང་བའི་ཚུལ་ཁྲིམས་འདི་ནི་མཆོག་གོ་གཞན་ནི་གཏི་མུག་གོ་ཞེས་པ་ལྟ་བུའི་
ཚུལ་ཁྲིམས་ལ་མཆོག་ཏུ་འཛིན་པ་དང༌། མེ་ལྔ་བསྟེན་པ་ལྟ་བུའི་ལོག་པའི་བརྟུལ་ཞུགས་
317



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ལ་མཆོག་ཏུ་འཛིན་པ་སྟེ་ལྟ་བ་ལྔའོ། །སེམས་བྱུང་ལྔ་བཅུ་རྩ་གཅིག་གི་སྐབས་འདིར་ལྟ་
བ་ཞེས་སྡེ་ཚན་ཐམས་ཅད་གཅིག་ཏུ་བགྲངས་བའོ། །
ཞར་བྱུང་འཇིག་ཚོགས་ལ་ལྟ་བའི་རི་བོ་མཐོན་པོ་ཉི་ཤུའམ་འཇིག་ལྟ་ཉི་ཤུ་ནི།
དཔལ་མགོན་འཕགས་པ་ཀླུ་སྒྲུབ་ཀྱི་བཤེས་སྤྲིངས་ལས། གཟུགས་ནི་བདག་མ་ཡིན་པར་
གསུངས་ཏེ་བདག །གཟུགས་དང་ལྡན་མིན་བདག་ལ་གཟུགས་གནས་མིན། །གཟུགས་
ལ་བདག་མི་གནས་ཏེ་དེ་བཞིན་དུ། །ཕུང་པོ་ལྷག་མ་བཞི་ཡང་སྟོང་རྟོགས་ཀྱིས། །ཞེས་
གསུངས་པ་ལྟར། ཕུང་པོ་ལ། བདག་ཏུ་ལྟ་བ་ལྔ། བདག་གིར་ལྟ་བ་བཅོ་ལྔ་སྟེ་ཉི་ཤུའོ། །
དེ་ཡང་ཟློས་པ་ལ་མ་འཛེམ་པར་ཤེས་སླ་ཕྱིར་ངོས་འཛིན་བཀོད་པ་ནི། གཟུགས་
བདག་ཡིན་པར་ལྟ་བ། ཚོར་བ་ལ་བདག་ཡིན་པར་ལྟ་བ། འདུ་ཤེས་བདག་ཡིན་པར་ལྟ་
བ། འདུ་བྱེད་བདག་ཡིན་པར་ལྟ་བ། རྣམ་ཤེས་བདག་ཡིན་པར་ལྟ་བ་སྟེ་བདག་ལྟ་ལྔའོ། །
སྐྱེས་བུ་རྒྱན་དང་ལྡན་པ་ལྟ་བུ། བདག་གཟུགས་དང་ལྡན་པར་ལྟ་བ། བདག་ཚོར་བ་དང་
ལྡན་པར་ལྟ་བ། བདག་འདུ་ཤེས་དང་ལྡན་པར་ལྟ་བ། བདག་འདུ་བྱེད་དང་ལྡན་པར་ལྟ་
བ། བདག་རྣམ་ཤེས་དང་ལྡན་པར་ལྟ་བའོ། །ནེའུ་སེང་གི་སྟེང་དུ་བ་མོ་གནས་པ་ལྟ་བུ།
བདག་ལ་གཟུགས་གནས་པར་ལྟ་བ། བདག་ལ་ཚོར་བ་གནས་པར་ལྟ་བ། བདག་ལ་
འདུ་ཤེས་གནས་པར་ལྟ་བ། བདག་ལ་འདུ་བྱེད་གནས་པར་ལྟ་བ། བདག་ལ་རྣམ་ཤེས་
གནས་པར་ལྟ་བ་སྟེ་ཚུར་གནས་ལྔའོ། །གཟུགས་ལ་བདག་གནས་པར་ལྟ་བ། ཚོར་བ་ལ་
བདག་གནས་པར་ལྟ་བ། འདུ་ཤེས་ལ་བདག་གནས་པར་ལྟ་བ། འདུ་བྱེད་ལ་བདག་
གནས་པར་ལྟ་བ། རྣམ་ཤེས་ལ་བདག་གནས་པར་ལྟ་བ་ལྟེ་ཕར་གནས་ལྔའོ། །ཕྱི་མ་ལྔ་
གསུམ་བཅོ་ལྔ་ནི་བདག་གིར་ལྟ་བ་སྟེ་ཐམས་ཅད་བསྡོམས་པས་འཇིག་ལྟ་ཉི་ཤུའོ། ། །
མཐར་འཛིན་གྱི་ལྟ་བ་ལ་དབྱེ་ན་བཞིའམ་བརྒྱད་དོ། །ལོག་པར་ལྟ་བ་ལ་སྒྲོ་བསྐུར་
318



སེམས་བྱུང་སྡོམ་ཚིག་གི་འགྲེལ་པ་ལེགས་བཤད་ཚིག་དོན་རྣམ་བཀྲ་དྲི་བྲལ་ནོར་བུའི་མེ་ལོང་།
གྱི་ཕྱོགས་གཉིས་ཏེ་ལྟ་བའི་ཀུན་སྦྱོར་འཇིག་ལྟ། མཐར་ལྟ༈ ལོག་ལྟ་གསུམ་མོ། །ཕྱི་མ་གཉིས་ཚུལ་
ཁྲིམས་མཆོག་འཛིན་དང་། བརྟུལ་ཞུགས་མཆོག་འཛིན་པའི་ཀུན་སྦྱོར་ཏེ་ལྟ་བ་ལྔའོ། །འདོད་ཆགས།
ཁོང་ཁྲོ། ང་རྒྱལ། མ་རིག་པ། ཐེ་ཚོམ་ལྔ་ནི་ལྟ་མིན་ལྔའོ། །ལྟ་བ་ལྔ་དང་ལྟ་མིན་ལྔ་དང་
བཅུ་རང་གི་ངོ་བོ་ཕྲ་བ་གང་ཞིག་དམིགས་པ་དང་མཚུངས་ལྡན་གྱི་སྒོ་ནས་ཟག་པ་རྒྱས་རུང་གི་ཆོས་སུ་དམིགས་པས་ན་ཕྲ་
རྒྱས་ཞེས་བྱའོ་མཆན།ལ་སྲིད་པའི་ཕྲ་རྒྱས་བཅུ་ཞེས་བྱའོ། །ཉོན་མོངས་ཐམས་ཅད་ཀྱི་གཞིའམ་
རྩ་བ་ཡིན་པས་ན་རྩ་ཉོན་ཏེ། རྗེ་རང་བྱུང་པས། དྲུག་འདི་ཉོན་མོངས་རྩ་བའོ། །ཞེས་སོ། །
ལྔ་པ་ཉེ་ཉོན་ཉི་ཤུའི་སྡོམ་ཚིག་ནི། ཁྲོ་དང་འཁོན་འཛིན་འཆབ་དང་འཚིག །ཕྲག་
དོག་སེར་སྣ་གཡོ་སྒྱུ་རྒྱགས། །རྣམ་འཚེ་ངོ་ཚ་ཁྲེལ་མེད་དང༌། །རྨུགས་དང་རྒོད་དང་མ་
དད་དང་། །ལེ་ལོ་ག་མེད་བརྗེད་ངེས་ཆེ། །རྣམ་གཡེང་ཤེས་བཞིན་མ་ཡིན་པ། །ཉི་ཤུ་པོ་
ནི་ཉེ་ཉོན་ནོ། །དང་པོ་ཁྲོ་བ་ནི། སྡང་སེམས་ཀྱི་རྣམ་འགྱུར་ལུས་ངག་ཏུ་གསལ་བའོ། །
དཔལ་བརྩེགས་ཀྱིས་བརྗེད་བྱང་ལས། ཁྲོ་བ་ནི་འཕྲལ་དུ་གནོད་པ་བྱེད་པ་ལ་གནས་ཏེ་
གང་སེམས་ཀྱི་ཀུན་ནས་མནར་སེམས་པའོ། །ཞེས་སོ། །གཉིས་པ་འཁོན་འཛིན་ནི། སྔར་
གྱི་འཁོན་ཡིད་ལ་འཛིན་པའོ། །བརྗེད་བྱང་ལས་འཁོན་དུ་འཛིན་པ་ནི་མདུད་པར་འཛིན་
པའོ། །ཞེས་སོ། །གསུམ་པ་འཆབ་པ་ནི། ཉེས་པ་མི་བརྗོད་པར་གསང་སྟེ་གནས་པའོ། །
བཞི་པ་འཚིག་པ་ནི། སྡིག་པ་ལ་མངོན་པར་དམ་དུ་འཁྱུད་པའམ་ཞེན་པ་སྟེ། ཇི་
སྐད་དུ། འཚིག་པ་སྡིག་ལ་ཞེན་པའོ། །ཞེས་སོ། །བདག་གི་ཡོངས་འཛིན་དམ་པས་རས་
སྣུམ་གྱིས་འཚིག་པ་ལྟ་བུ་ཞེས་དཔེ་དང་བཅས་གསུངས་སོ། །མཁས་པ་ལ་ལས་ཁོང་ནས་
འཁྲུག་པ་གསུངས་ཀྱང་རྩ་ཉོན་གྱི་ཁོང་ཁྲོ་དང་གཅིག་པར་འགྱུར་ལ། འགའ་ཞིག་གིས་
གཞན་གྱི་སྐྱོན་དང་མཚང་འབྲུ་བའི་གཏུམ་ཚིག་ཏུ་སྨྲ་བའི་ཚིག་བརླང་པོ་སྟེ་ཚིག་ངན་པས་
གཞན་གྱི་ཞེ་གཅོད་པའི་ཞེར་འདེབས་པ་ལ་ངོས་འཛིན་ཀྱང་དེ་ནི་ཉེ་ཉོན་གྱི་དང་པོ་ཁྲོ་བ་ཉིད་
319



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
ཡིན་པས་མི་འཐད་དོ། །ལྔ་པ་ཕྲག་དོག་ནི་གཞན་དག་རང་གི་གོང་དུ་གཏོང་མི་བཟོད་པའོ། །
དྲུག་པ་སེར་སྣ་ནི་ཆོས་དང་ཟང་ཟིང་གི་དངོས་པོ་སོགས་ལ་ཆགས་ནས་གཞན་ལ་མི་
གཏོང་བར་འཛིན་པའི་སེམས་སོ། །བདུན་པ་གཡོ་ནི་གཞན་མགོ་བསྐོར་བའི་བསམ་པ་
སྟེ། རྗེ་དགུ་པས་མཛོད་འགྲེལ་ལས། གཡོ་ནི་ཉེས་པ་ཁས་མི་ལེན་པའི་སེམས་གྱ་གྱུའི་
རྣམ་པ་ཅན་ནོ། །ཞེས་སོ། །བརྒྱད་པ་སྒྱུ་ནི་གཞན་བསླུ་བའི་ཐབས་ལ་སེམས་པ་སྟེ།
ཀུན་མཁྱེན་དབང་ཕྱུག་རྡོ་རྗེས། སྒྱུ་ནི་རྙེད་པ་དང་བཀུར་སྟི་སོགས་ལ་ཆགས་ནས་རང་ལ་
ཡོན་ཏན་མེད་བཞིན་ཡོད་པ་ལྟར་འཆོས་པའོ། །ཞེས་སོ། །རང་གི་ཡོངས་འཛིན་མཁས་པའི་
དབང་པོས་གཡོ་དང་སྒྱུ་གཉིས་རྒྱུ་འབྲས་ཀྱི་ཚུལ་དུ་འབྱུང་བ་སྟེ། གཡོ་ནི་དང་པོའི་བསླུ་
སེམས་གྱ་གྱུའི་རྣམ་པ་དང་། ཕྱི་མ་སྒྱུ་ནི་བསླུ་ཐབས་དངོས་ཏེ། དགེ་སློང་གསེར་ལེན་སྤྱི་
སྐྱེལ་དང་ཆོས་གོས་རྩིད་སྐུད་ཀྱིས་གྲུབ་པའི་ལོ་རྒྱུས་བཅས་གསུངས་སོ། །དགུ་པ་རྒྱགས་
པ་ནི། སེམས་ཁེངས་པ་སྟེ། དབྱེ་ན། ཐོས་པ་ཆེ་བར་བསམས་ནས་སེམས་ཁེངས་པ་ཐོས་
པས་རྒྱགས་པ། ལང་ཚོ་དར་ལ་བབ་པས་སྣང་བ་ཆེ་བའམ་མཐོ་བ་ནི་ལང་ཚོས་རྒྱགས་པ།
རིགས་རུས་མཐོ་བར་སེམས་པས་ཁེངས་པ་ནི་རིགས་ཀྱིས་རྒྱགས་པ། གཟུགས་དབྱིབས་
ཁ་དོག་མཛེས་པས་ཁེངས་པ་ནི་གཟུགས་ཀྱིས་རྒྱགས་པ། ནོར་དང་ལོངས་སྤྱོད་ལྡན་ཅིང་
གོ་ས་མཐོ་བས་ཁེངས་པ་དབང་ཐང་གིས་རྒྱགས་པ་ལྔའོ། །ང་རྒྱལ་དང་རྒྱགས་པ་གཉིས་
གཅིག་སྙམ་ན་ཐ་དད་པ་སྟེ། ང་རྒྱལ་ནི་རང་གི་སེམས་རྒྱུད་ཁེངས་པ་ཙམ་ཡིན་ལ།
རྒྱགས་པ་ནི་ལུས་ངག་ཏུ་ཐོན་པས་རྣམ་འགྱུར་སྣ་ཚོགས་པས་ཧ་ལས་པར་བྱེད་པ་སྟེ། དེ་
གཉིས་ཀྱང་ང་རྒྱལ་རྒྱུ་ཡིན་ལ་རྒྱགས་པ་འབྲས་བུའི་ཚུལ་དུ་འབྱུང་ལ། ནང་དུ་ང་རྒྱལ་
མེད་ན་ཕྱི་རུ་རྒྱགས་པའི་སྣང་སྟོབས་མཐོན་པོ་དེ་མི་འབྱུང་ཞེས་བདག་གི་ཡོངས་འཛིན་
སྦས་པའི་རྣལ་འབྱོར་པ་དེས་གསུངས་སོ། །མངོན་པ་མཛོད་ལས། ང་རྒྱལ་ཁེངས་པ་
32O



སེམས་བྱུང་སྡོམ་ཚིག་གི་འགྲེལ་པ་ལེགས་བཤད་ཚིག་དོན་རྣམ་བཀྲ་དྲི་བྲལ་ནོར་བུའི་མེ་ལོང་།
རྒྱགས་པ་ནི། །རང་གི་ཆོས་ལ་ཆགས་པ་ཡིས། །སེམས་ནི་ཡོངས་སུ་གཏུགས་པའོ། །
ཞེས་སོ། །བཅུ་པ་རྣམ་པར་འཚེ་བ་ནི། གཞན་མི་བདེ་བ་ལ་སྦྱོར་བའི་སེམས་པ་སྟེ། ཀ་བ་
དཔལ་བརྩེགས་ཀྱིས། རྣམ་པར་འཚེ་བ་ནི་སེམས་ཅན་རྣམས་ལ་རྣམ་པར་ཐོ་འཚམས་
པའོ། །ཞེས་དང་ཐོ་འཚམས་པ་ནི། སྙིང་བརྩེ་བ་མེད་པའི་རྒྱུས་ཐལ་ལྕགས་དང་ཁུ་ཚུར་
ལ་སོགས་པས་བརྡེག་ཅིང་འཆིང་བ་དང་ནན་ཏུར་སྣ་ཚོགས་བྱེད་པ་ནི་ཐོ་འཚམས་པའོ། །
ཞེས་སོ། །བཅུ་གཅིག་པ་ངོ་ཚ་མེད་པ་ནི། བདག་དང་ཆོས་ཀྱི་དབང་དུ་བྱས་ཏེ་ཉེས་པ་ལ་
མི་འཛེམ་པའོ། །བཅུ་གཉིས་ཁྲེལ་མེད་པ་ནི། འཇིག་རྟེན་གྱི་དབང་དུ་བྱས་ཏེ་ཉེས་པ་ལ་
མི་འཛེམ་པའོ། །ངོ་ཚ་ཁྲེལ་མེད་གཉིས་ཀྱི་ཁྱད་པར་ནི། མཁན་སློབ་སོགས་ཀྱི་ཡོན་ཏན་
དང༌། ཡོན་ཏན་ཅན་ལ་མ་གུས་པ་ནི་ངོ་ཚ་མེད་པ་དང༌། སྲོག་གཅོད་པ་ལ་སོགས་པ་ཁ་
ན་མ་ཐོ་བ་ལ་འཇིགས་པར་མི་ལྟ་བ་ནི་ཁྲེལ་མེད་པའོ། །མངོན་པ་མཛོད་ལས། མ་གུས་
ངོ་ཚ་མེད་ཁྲེལ་མེད། །ཁ་ན་མ་ཐོ་འཇིགས་མི་ལྟ། །ཞེས་གསུངས་པ་ལྟར་རོ། །བཅུ་
གསུམ་པ་རྨུགས་པ་ནི། སེམས་ལ་མུན་པ་བབ་པའི་རྣམ་པ་ཅན་ནོ། །དེ་ཡང་རྗེ་དགུ་པའི་
མཛོད་འགྲེལ་ལས། རྨུགས་པ་ནི་སེམས་ལས་སུ་མི་རུང་ཞིང་བློང་བློང་པོར་བྱེད་པ་ཞེས་
དང་། དཔལ་བརྩེགས་ཀྱིས། སེམས་ལས་སུ་མི་རུང་བ། ཤེས་རབ་ཀྱི་གསལ་ཆ་མེད་པ་
ཞེས་གསུངས་ཏེ། དོན་ནི་དམིགས་པ་གང་ཡིན་པ་ལ་རྨོངས་ནས་ལུས་སེམས་གཉིས་ཀ་
ལྕི་ཞིང་ཡོལ་ཡོལ་པོ་སེམས་བཀོལ་དུ་མི་གཏུབ་པའོ། །
བཅུ་བཞི་པ་རྒོད་པ་ནི། འདོད་ཆགས་ཀྱི་ཆར་གཏོགས་པ་སེམས་རྣམ་པར་མ་ཞི་
བ་ཞི་གནས་ཀྱི་བར་ཆད་དོ། །དེ་ཡང་སྔོན་གྱི་ལང་ཚོ་བདོ་བ་སོགས་སོགས་ཁོངས་ད་ལྟ་དང་མ་
འོངས་མཆན།ཀྱི་མཚན་རྟོག་གིས་རྗེས་སུ་སེམས་འཕྲོ་བའམ་འགྱུ་བའམ་གཡེང་བའོ། །བཅོ་
ལྔ་པ་མ་དད་པ་ནི། ལོག་ལྟ་ལ་སོགས་པས་སེམས་རྙོགས་མ་ཅན་དུ་གྱུར་པ་སྟེ། ལོ་ཙཱ་བ་
321



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
དཔལ་བརྩེགས་ཀྱིས། མ་དད་པ་ནི་ལས་དང་འབྲས་བུ་དང་། བདེན་པ་དང་དཀོན་
མཆོག་ལ་ཡིད་མི་ཆེས་པ་དད་པའི་མི་མཐུན་ཕྱོགས་སོ། །ཞེས་གསུངས་སོ། །བཅུ་དྲུག་པ་
ལེ་ལོ་ནི། བྱ་བའི་ལས་ལ་མྱུར་དུ་མི་སྦྱོར་བའི་ཕྱི་བཤོལ་ལོ། །དབྱེ་ན་བྱ་བ་ངན་ཞེན་གྱི་
ལེ་ལོ་དང་སྒྱིད་ལུགས་པའི་ལེ་ལོ་གཉིས་སོ། །བཅུ་བདུན་པ་བག་མེད་ནི། ཉེས་པ་ལ་
འཛེམ་པའི་དོགས་ཟོན་མེད་པ་སྟེ། འདོད་ཆགས་དང་། ཞེ་སྡང་དང༌། ལེ་ལོ་གང་ཡིན་པ་
དག་གིས་ཉོན་མོངས་པ་ལ་སེམས་མི་བསྲུངས་བ་དང་དགེ་བའི་ཕྱོགས་ལ་སེམས་འདྲིས་
པར་མི་བྱེད་པའོ། །བཅོ་བརྒྱད་བརྗེད་ངེས་ཆེ་བ་ནི། སྔར་འདྲིས་ཀྱི་དངོས་པོ་ཡིད་ཡུལ་
ནས་བརྗེད་པའོ། །བརྗེད་བྱང་ལས། ཡང་དག་པའི་མན་ངག་བརྗེད་དེ་དགེ་བའི་ཕྱོགས་
ལ་དྲན་པ་མེད་པས་ན་མི་གསལ་བ་དང་བརྗེད་ངེས་པ་ཞེས་བྱའོ། །ཞེས་སོ། །བཅུ་དགུ་
པ་རྣམ་གཡེང་ནི་སེམས་ཡུལ་ལ་གཡེང་བ་སྟེ། ཤྲཱི་ཀུ་ཊས། རྣམ་པར་གཡེང་བ་ནི་འདོད་
ཆགས་དང་ཞེ་སྡང་དང་གཏི་མུག་གིས་འདོད་པའི་ཡོན་ཏན་ལྔ་པོ་དག་ལ་སེམས་རྣམ་པར་
འཕྲོ་བའོ། །ཞེས་སོ། །དབྱེ་ན་རྣམ་པར་གཡེང་བ་དྲུག་སྟེ། སྒོ་ལྔའི་རྣམ་ཤེས་ལ་ཁ་ཕྱིར་
བལྟས་ཀྱིས་གཡེང་བ་རང་བཞིན་གྱི་གཡེང་བ། ལུས་སེམས་འཕྱར་ཞིང་ཕྱི་རོལ་གྱི་ཡུལ་
ལ་ཆགས་ཤིང་ཞེན་པ་ཕྱི་རོལ་གྱི་གཡེང་བ། །བསམ་གཏན་གྱི་རོ་མྱང་དང་བྱིང་རྒོད་ལ་ཞེན་
པ་ནང་གི་གཡེང་བ། ཐར་འདོད་ཀྱི་བསམ་པ་མེད་པའི་ཁེ་དང་གྲགས་འདོད་མཚན་མའི་
གཡེང་བ། ང་དང་ང་ཡིར་འཛིན་པས་དགེ་བ་སྒྲུབ་ལོ་བྱེད་པ་གནས་ངན་ལེན་ཀྱི་གཡེང་བ།
སེམས་རྣམ་པར་འཕྲོ་བ་ནི་ཡིད་ལ་བྱེད་པའི་གཡེང་བའོ། །ཉི་ཤུ་པ་ཤེས་བཞིན་མ་ཡིན་
པ་ནི། ཤེས་རབ་ཀྱི་རྒྱུན་དྲན་པས་མ་ཟིན་པའོ། །རྩ་ཉོན་དང་ཆ་འདྲ་བའམ་ཉེ་བས་ན་ཉེ་
ཉོན་ཞེས་བྱ་སྟེ། ཆོས་རྗེ་རང་བྱུང་རྡོ་རྗེས། ཉེ་བའི་ཉོན་མོངས་ཉི་ཤུ་པོ། །འདི་ཀུན་སྡུག་
བསྔལ་ཀུན་བསྐྱེད་བྱེད། །དྲུག་པོ་རྣམས་དང་ཉེར་མཚུངས་སོ། །ཞེས་གསུངས་པ་ལྟར་རོ། །
322



སེམས་བྱུང་སྡོམ་ཚིག་གི་འགྲེལ་པ་ལེགས་བཤད་ཚིག་དོན་རྣམ་བཀྲ་དྲི་བྲལ་ནོར་བུའི་མེ་ལོང་།
དྲུག་པ་གཞན་འགྱུར་བཞིའི་སྡོམ་ཚིག་ནི། གཉིད་འགྱོད་རྟོག་དཔྱོད་གཞན་འགྱུར་བཞི། །
དང་པོ་གཉིད་ནི་ལུས་སེམས་ཟུང་དུ་མི་གཏུབ་པ་སྟེ་དགེ་བ་དང་མི་དགེ་བ་ཅི་རིགས་པའོ། །
གཉིས་པ་འགྱོད་པ་ནི། དགེ་བ་དང་མི་དགེ་བ་ལས་སེམས་ཕྱིར་ཕྱོགས་ཏེ་དེ་ལ་མི་
དགའ་བའོ། །གསུམ་པ་རྟོག་པ་ནི་དོན་གྱི་ངོ་བོ་ཙམ་སྟོན་པའི་སེམས་རགས་པའམ་རྙིང་
བའོ། །བཞི་པ་དཔྱོད་པ་ནི་དོན་གྱི་ཁྱད་པར་ལ་དཔྱོད་པས་སེམས་ཞིབ་པའོ། །རྟོག་དཔྱོད་
གཉིས་ཀྱི་དབྱེ་བ་ནི། མངོན་པ་མཛོད་ལས། རྟོག་དང་དཔྱོད་པ་རྩིང་ཞིབ་ཉིད། །ཅེས་
པས་བསྟན་ཏེ། དོན་གྱི་ངོ་བོ་བུམ་པ་ཙམ་ཤེས་པ་ནི་རྟོག་པ་དང་། དོན་གྱི་ཁྱད་པར་བུམ་
པའི་དབྱིབས་རྒྱུ་ཁ་དོག་བཟང་ངན་ལ་སོགས་ཤེས་པ་ནི་དཔྱོད་པ་སྟེ་རགས་ཕྲའམ་རྩིང་
ཞིབ་ཀྱི་རྣམ་པའོ། ། །
དེ་གཉིས་ལ་མངོན་པ་གོང་མ་ལྟར་ན། ཀུན་ཏུ་ཚོལ་བའི་ཡིད་ཀྱི་བརྗོད་པ་དང༌། སོ་
སོར་རྟོག་པའི་ཡིད་ཀྱི་བརྗོད་པ་ཞེས་ཀྱང་བྱའོ། །འོ་ན་སེམས་གཅིག་ལ་དེ་གཉིས་འབྱུང་
བར་འཐད་པའི་དཔེར་མངོན་པ་མཛོད་ཀྱི་འགྲེལ་པར་སེམས་རྩིང་ཞིབ་གང་རུང་དུ་མི་
ལྷུང་བ་ནི། ཆུ་གྲང་མོར་མར་བཅུག་སྟེ་ཉི་མར་བཞག་པ་ན། ཆུ་ཉི་གཉིས་ཀྱི་དབང་གིས་
གྲང་དྲོ་གང་རུང་དུ་མི་ལྷུང་བ་བཞིན་ནོ་ཞེས་དཔེས་བསྟན་པ་དང༌། རྟོག་དཔྱོད་གཉིས་
རྒྱུན་གྱི་དབང་དུ་བྱས་པ་ཡིན་གྱི་གཅིག་ཆར་མ་ཡིན་ནོ་ཞེས་ཀྱང་བཞེད་དོ། །བཞི་པོ་འདི་
ནི་དགེ་མི་དགེ་ལུང་མ་བསྟན་གང་ལའང་འཇུག་ཅིང་། དགེ་བ་ལ་འགྱོད་ན་སྡིག་པ་སྡིག་
པ་ལ་འགྱོད་ན་དགེ་བ་ལྟ་བུ་གཞན་དུ་འགྱུར་བས་ན་གཞན་འགྱུར་བཞི་ཞེས་བྱའོ། །
དེ་ཡང་ཀུན་མཁྱེན་གསུམ་པ་རང་བྱུང་ཞབས་ཀྱིས། འགྱོད་དང་གཉིད་དང་རྟོག་
དཔྱོད་བཞི། །དགེ་དང་མི་དགེ་ལུང་མ་བསྟན། །ཀུན་ལས་འབྱུང་གྱུར་རྣམ་པ་བཞི། །ཞེས་
སོ། །སེམས་བྱུང་དེ་ཐམས་ཅད་ཀྱང་སེམས་ལས་རྫས་ཐ་དད་ཅིང་། རྟེན་དང་། དམིགས་
323



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
པ་དང་། རྣམ་པ་དང་། དུས་དང་། རྫ་ས་ཏེ་མཚུངས་པ་ལྔའི་སྒོ་ནས་མཚུངས་པ་ཡིན་ནོ། །
དེ་དག་ཀྱང་རྟེན་དབང་པོ་གཅིག་ལ་བརྟེན་པ་དང་། ཡུལ་གཅིག་ལ་དམིགས་པ་
དང༌། གཉིས་སེམས་དང་སེམས་བྱུང་མཆན།ཀས་ཀྱང་རྣམ་པ་གཅིག་ཏུ་འཛིན་པ་དང༌། དུས་
གཅིག་ཏུ་སྐྱེ་བ་དང་རྫས་རེ་རེ་བར་མཉམ་པའོ། །དེ་ཡང་གཙོ་སེམས་གཅིག་གི་འཁོར་ན་
སེམས་བྱུང་མང་དུ་ཡོད་པའི་གཙོ་འཁོར་ཕན་ཚུན་གོང་བཤད་མཚུངས་པ་ལྔས་མཚུངས་
པས་ན་མཚུངས་ལྡན་གྱི་འདུ་བྱེད་ཅེས་བྱའོ། །མངོན་པ་མཛོད་ལས། སེམས་དང་ཡིད་
དང་རྣམ་ཤེས་ནི། །དོན་གཅིག་སེམས་དང་སེམས་བྱུང་དང་། །རྟེན་དང་དམིགས་དང་
རྣམ་བཅས་དང༌། །མཚུངས་པར་ལྡན་པའང་རྣམ་པ་ལྔ། །ཞེས་གསུངས་པ་ལྟར་བྱེ་སྨྲ་
ལྟར་ན། དགེ་མི་དགེ་འབྱེད་པར་བྱེད་པས་སེམས་དང༌། གཟུགས་ལ་སོགས་པ་འཛིན་
ཅིང་། ཤེས་པ་ཡིད་དང༌། དམིགས་པ་རྣམ་པར་ཤེས་པས་ན་རྣམ་ཤེས་སུ་འཇོག་གོ །
མངོན་པ་མཛོད་ལྟར་ན་སེམས་བྱུང་ཞེ་དྲུག་ལས་མ་བཤད་ལ། མངོན་པ་ཀུན་བཏུས་ཀྱི་
དགོངས་པ་ལྔ་བཅུ་རྩ་གཅིག་ཏུ་འདིར་བཤད་པས་འགལ་ལོ་ཞེ་ན་མི་འགལ་ཏེ་རྫས་
བཏགས་ཀྱི་དབྱེ་བསྡུ་ཡིན་ཏེ། དགེ་བའི་ནང་ནས་གཏི་མུག་མེད་པ། རྩ་ཉོན་གྱི་ནང་ནས་
ལྟ་བ་དང༌། ཉེ་ཉོན་གྱི་ནང་ནས་ཤེས་བཞིན་མ་ཡིན་པ་གསུམ་ཤེས་རབ་ཀྱི་ཆ་ལ་བཏགས་
པ་དང༌། ཉེ་ཉོན་གྱི་ནང་ནས་རྣམ་གཡེང་ནི་ཏིང་ངེ་འཛིན་གྱི་ཆ་ལ་བཏགས་པ་དང་། བརྗེད་
ངས་ནི་དྲན་པའི་ཆ་ལ་བཏགས་པའི་ཕྱིར་ཏེ། དེ་ལ་ལྔ་བསྣན་པས་ལྔ་བཅུ་དང༌། ང་གཅིག་
ཏུ་འགྱུར་རོ་ཞེས་མཛོད་ཀྱི་འགྲེལ་པ་ལས་གསུངས་སོ། །མངོན་པ་འོག་མར་སེམས་ཀྱི་ས་
མང་སོགས་སྡེ་ཚན་ལྔར་བསྡུས་ཤིང་བཤད་པ་མངོན་པ་གོང་མ་དང་ཅུང་མི་འདྲ་ཡང་འདིར་
མང་དུ་དོགས་པས་མ་བྲིས་ཤིང་ཡོངས་གྲགས་འདིར་བཀོད་པ་ལྟར་ཡིན་ལ་ཤེས་པར་
འདོད་ན་མངོན་པ་མཛོད་རྩ་འགྲེལ་དུ་གཟིགས་པར་ཞུ། དེ་ཡང་གཙོ་བོ་སེམས་དང་འཁོར་
324



སེམས་བྱུང་སྡོམ་ཚིག་གི་འགྲེལ་པ་ལེགས་བཤད་ཚིག་དོན་རྣམ་བཀྲ་དྲི་བྲལ་ནོར་བུའི་མེ་ལོང་།
སེམས་བྱུང་རྣམས་ངེས་པར་ལྷན་གཅིག་ཏུ་སྐྱེ་སྟེ་ཕན་ཚུན་མེད་ན་མི་འབྱུང་བའི་ཕྱིར་རོ། །
དེ་ཡང་མདོ་ལས། །སེམས་ལས་བྱུང་བ་མེད་པ་ཡི། །སེམས་ནི་ནམ་ཡང་མི་འབྱུང་
སྟེ། །ཉི་མ་དང་ནི་འོད་ཟེར་བཞིན། །དེ་དག་ཉིད་དང་ལྷན་གཅིག་འཇུག །ཅེས་གསུངས་
པ་ལྟར་རོ། །
ཆོས་རབ་རྣམ་འབྱེད་ཤེས་རབ་འབྱུང་བའི་གནས། །ཆོས་ཀྱི་མ་མོ་མངོན་པ་གོང་
འོག་ལ། །ཆོས་སྤྱན་ལྡན་པས་ཐོས་བསམ་རབ་གོམས་ན། ཆོས་ཉིད་དེ་བཞིན་ཉིད་དེ་མི་
རིང་ཉེ། །སེམས་ཡིད་ཀུན་གཞིའི་རྒྱ་མཚོ་ཆེན་པོ་ནས། །སེམས་ཉིད་ཆོས་སྐུའི་ནོར་བུ་
ལོན་འདོད་ན། །སེམས་བྱུང་ཕྲ་རྒྱས་འཇིག་ཚོགས་འཛིན་ཁྲི་ལས། །སེམས་ལྡན་དེད་
དཔོན་མཁས་པས་རབ་སྒྲོལ་འཚལ། །ལུས་སེམས་ཤིན་སྦྱངས་ཙམ་ཡང་མ་ཐོབ་པར། །
ལུས་གནས་ཡེ་ཤེས་བརྗོད་མེད་གཉུག་མའི་དོན། །ལུས་རྟེན་འདི་རུ་མཐོང་ཞེས་རློམས་
པ་ཡང་། །ལུས་མེད་མྱོས་པའི་དགའ་སྟོན་མ་ཡིན་ནམ། །ཆུར་འདོད་བྱིའུ་ཆུར་ལ་དགའ་
བ་དང་། །ནོར་ལྡན་ཕྱུག་པོ་ནོར་ལ་སྲེད་པ་བཞིན། །ཤེས་ལྡན་ཚོགས་རྣམས་ཤེས་བྱའི་
གནས་ལ་འདུན། །རྒྱལ་བའི་ཚོགས་རྣམས་རྒྱལ་སྲས་སྤྱོད་པར་དགྱེས། །བདག་གི་ཡོངས་
འཛིན་མཁས་དབང་གཞན་དོན་ནོ། །སྒོ་གསུམ་རབ་བཙུན་མ་ལ་ཡར་སྐྱེས་ལྗོན། །ངང་
ཚུལ་རྒྱུད་བཟང་ལུང་གི་ལོ་འདབ་ཕྱུག །བྱང་ཕྱོགས་བཤད་སྒྲུབ་དགའ་ཚལ་མཛེས་པའི་
རྒྱན། །གང་དེའི་གྲིབ་མ་སྣུམ་པོ་ཉེར་བསྟེན་པས། །གསེར་གྱི་རི་ལ་གནས་བཅས་གཉིས་
སྐྱེས་ཚོགས། །གསེར་གྱི་ཁ་དོག་དག་ཏུ་འགྱུར་བ་བཞིན། །ཚིག་དོན་ཅུང་ཟད་དབྱེ་བའང་
དེ་ཡིས་མཐུ། །རིག་གནས་རྒྱ་མཚོའི་མཐར་སོན་ལྔ་རིག་པ། །འཆད་ན་བཱ་སུ་བིན་དངོས་
བྱོན་ལྟར། །རྩོད་ན་ཕས་རྒོལ་མཐར་བྱེད་ཕྱོགས་ཀྱི་གླང༌། །རྩོམ་ན་དབྱངས་ཅན་དགྱེས་
བཞད་དནི་བཞིན། །གང་དེའི་བཀའ་དྲིན་རྗེས་དྲན་དད་ཕྱག་བརྩེགས། །ལུང་གི་ཆུ་
325



རིས་མེད་ཆོས་རིག་གཏེར་མཛོད་ལས། བློ་རིགས་ཕྱོགས་བསྒྲིགས།
འཛིན་བུན་བུན་འཁྲིགས་པའི་ཀློང༌། །རིགས་པའི་དབྱར་རྔ་དིར་དིར་ལྡིར་བ་དང༌། །
མན་ངག་སྦྲང་ཆར་ཆིལ་ཆིལ་བབ་པའི་ཚེ། །བཤད་སྒྲུབ་ལོ་འདབ་སྤུངས་སྤུངས་རྒྱས་པ་
བཞིན། །ལེགས་བཤད་དྲི་བྲལ་ནོར་བུའི་མེ་ལོང་དུ། །ལེགས་བཤད་ཚིག་དོན་རྣམ་
བཀྲའི་གཟུགས་བརྙན་འཆར། །ལེགས་བཤད་དོན་དུ་གཉེར་བའི་བློ་ལྡན་ཀུན། །ལེགས་
བཤད་གསར་པའི་དགའ་སྟོན་ལ་སྤྱོད་ཤོག །
ཅེས་སེམས་བྱུང་གི་འགྲེལ་པ་རྣམ་གྲངས་ཙམ་མ་ཡིན་པ་ཁ་གསལ་ལ་གོ་བདེ་བ་
མགོ་མཐར་ཚིགས་སུ་བཅད་པས་ཁམས་དངས་པ་ཞིག་བྲིས་ཤིག་ཅེས་རིགས་དབོན་སྡེ་
སྣོད་འཛིན་པ་དཀོན་མཆོག་ཆོས་འཕེལ་བཀྲ་ཤིས་སམ་མིག་གཞན་ཀརྨ་མདོ་སྔགས་མཁས་
གྲུབ་ངག་དབང་ནོར་བུ་ལུང་རིགས་དཔལ་འབར་གྱིས་བསྐུལ་ངོར་མཁན་མིང་འདུལ་བ་འཛིན་
པ་ཀརྨ་རཏྣས་ཐུན་གྱི་འདོན་བྱ་སྔ་ལངས་ཉལ་ཕྱི་བྱས་ཤིང་ཐུན་བར་འགའ་ཞིག་ཏུ་བྲིས་
པ་ཆོས་རྣམས་རབ་ཏུ་འབྱེད་པ་ཤེས་རབ་ཀྱི་མིག་དབང་རྣམ་པར་བཀྲ་བས་དེ་ཁོ་ན་ཉིད་
ཀྱི་དོན་མངོན་ཏུ་གཟིགས་པའི་རྒྱུར་གྱུར་ཅིག། །།སརྦ་དཱ་མངྒ་ལཾ་སྭ་སྟི་ཤྲཱི་བཱི་ཤྲཱི་བྷ་ཝནྟ།
326

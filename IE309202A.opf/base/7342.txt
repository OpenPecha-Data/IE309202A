༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN7099
ImageGroup:
ISBN:
13CN7116
n/a
LCCN:
n/a
Title:
རིས་མེད་ཆོས་རིག་གཏེར་མཛོད་ལས།
ཐེངས་གཉིས་པ་དང་གསུམ་པ།
|ris med chos rig gter mdzod las/_thengs gnyis pa dang gsum pa/
to-be-supplied
Author:
to-be-supplied
Descriptor:
Original Publication:
Place:
Publisher:
Il CllCllC
Date:
n/a
Volume:
120
Total Volumes:
TBRC Pages:
Introductory Pages:
Text Pages:
Scanning Information:
n/a
Ina
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



དཀར་ཆག
བབབབ........
...................
དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་
རྣམ་ཐར་ངོ་མཚར་གྱི་དགའ་སྟོན།
༡ མཆོད་པར་བརྗོད་པ་དང་རྩོམ་པར་དམ་བཅའ་བ།........
༢སྐུ་བལྟམས་པ་གཙོ་བོར་གྱུར་པའི་རིམ་པ་བཤད་པ།...
༣ ཁྱིམ་དུ་བཞུགས་པ་གཙོ་བོར་གྱུར་པའི་རིམ་པ་བཤད་པ།……....…..….
༤ རབ་ཏུ་བྱུང་བ་གཙོ་བོར་གྱུར་པའི་རིམ་པ་བཤད་པ། ....…..
༥ ཐོག་མར་མདོ་ལས་གཙོ་བོར་བརྩམས་པའི་མང་དུ་ཐོས་པ་བཙལ་བའི་
རིམ་པ་བཤད་པ།…......
༦ རྒྱུད་སྡེ་རིན་པོ་ཆེ་ལ་གཙོ་བོར་ཐོས་པ་བཙལ་བའི་རིམ་པ་བཤད་པ། -
༧མཁས་པ་གཙོ་བོར་གྱུར་པའི་རིམ་པ་བཤད་པ། ….
༨ མཆོག་ཏུ་བཙུན་པ་གཙོ་བོར་གྱུར་པའི་རིམ་པ་བཤད་པ། ...
༩ སྐུ་ཆེ་བའི་ཡོན་ཏན་གཙོ་བོར་གྱུར་པའི་རིམ་པ་བཤད་པ། .…...
༡༠ མཆོག་ཏུ་བསྟན་པ་ལ་ལྷག་པར་བྱ་བ་མཛད་པ་གཙོ་བོར་གྱུར་པའི་
རིམ་པ་བཤད་པ།
......133
༡༡མདོ་རྒྱུད་ནས་གསུངས་པའི་དགེ་བའི་བཤེས་གཉེན་གྱི་མཚན་ཉིད་ཡོངས་སུ་རྫོགས་པར་
གྱུར་པའི་རིམ་པ་བཤད་པ། .….
•••243



རིས་མེད་ཆོས་གཏེར་མཛོད་ལས། ཤེར་ཕྱིན་འགྲེལ་པ་ཚིག་དོན་རབ་གསལ།
༡༢རྒྱུད་སྡེ་ནས་ཇི་ལྟར་གསུངས་པ་བཞིན་རྡོ་རྗེ་སློབ་དཔོན་གྱི་བྱ་བ་རྣམས་ཕ་རོལ་ཏུ་སོན་ཏེ་
རྡོ་རྗེ་འཛིན་པའི་གོ་འཕང་བརྙེས་པ་གཙོ་བོར་བཤད་པ། ...
.………..246
༡༣དཔའ་བོ་དང་རྣལ་འབྱོར་མའི་ཚོགས་ཀྱིས་ཡོངས་སུ་བསུས་ནས་ཆོས་ཀྱི་དབྱིངས་ཀྱི་
ཕོ་བྲང་ཆེན་པོར་གཤེགས་ཚུལ་གཙོ་བོར་བཤད་པ། …...............
༡༤ སྐུའི་དབོན་པོ་རྗེ་བཙུན་ཆོས་རྗེ༧རྗེ་རང་ཉིད་ཀྱིས་རྒྱལ་ཚབ་ཏུ་དབང་སྐུར་ཚུལ་
སོགས་བཤད་པ།
••294
.....…..335



༄༅། །དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་
རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན་
ཞེས་བྱ་བ་བཞུགས་སོ། །
མཆོད་པར་བརྗོད་པ་དང་རྩོམ་པར་དམ་བཅའ་བ།
རྒྱ་གར་སྐད་དུ། ཤྲཱི་མ་ཧཱ་གུ་རུ་པ་ར་མ་སརྦ་ཛྙཱ་ན་སརྦ་ད་ཤཱ་ནཱ་བི་ཛཱ་ཡ་པཱ་བི་མོཀྵ་ཏྲེ་
ར་ཏྱ་བ་ད་ཤ་ནཱ་མ།བོད་སྐད་དུ། དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་བཅུ་
ལས་རྣམ་པར་རྒྱལ་བའི་ཞབས་ཀྱི་རྣམ་པར་ཐར་པ་ངོ་མཚར་གྱི་དགའ་སྟོན་ཞེས་བྱ་བ། །
རྒྱལ་བ་སྲས་དང་སློབ་མར་བཅས་པ་ཐམས་ཅད་ཀྱི་ངོ་བོ་དཔལ་ལྡན་ཐམས་ཅད་མཁྱེན་པ་
ལ་ཕྱག་འཚལ་ལོ། ། །
བསོད་ནམས་འཛིན་མའི་ར་བར་རབ་བརྟེན་སྙིང་རྗེའི་ཆུ་ཚོགས་ཕ་མཐའ་མེད་པས་
མངོན་པར་གང་ལྡན་དཔལ་ལྡན་མཆོག་གི་ཡིད་བཞིན་མཚོ། །རབ་དཀར་གྲགས་པའི་རྦ་
རླབས་ཕྲེང་བ་ཕྱོགས་བཅུར་གཡོ་མཁས་ལུང་དང་རྟོགས་པའི་ནོར་བུའི་བང་མཛོད་གྲུབ་
པའི་གདེངས་ཅན་ཚོགས་ཀྱི་རྟེན། །ཟབ་ཅིང་རྒྱ་ཆེ་ཆོས་ཀྱི་ཆུ་བོ་གྲངས་མེད་འབབ་མཁས་
བློ་བཟང་ཞིང་བའི་རེ་བ་སྒྲུབ་བྱེད་དཔལ་ལྡན་ཕུན་ཚོགས་ཀུན་གྱི་གནས། །རྒྱལ་བའི་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དཀྱིལ་འཁོར་རྒྱུ་སྐར་ཚོགས་དང་རོ་གཅིག་གྱུར་པའི་བླ་མ་མཆོག་གི་མཚོ་ཆེན་དག་ལ་དགེ་
བའི་དངོས་པོ་ཀུན་གྱིས་འདུད། །གང་ཞིག་ཉོན་མོངས་མ་ལུས་རབ་བཅོམ་ཞིང་། །ཤེས་བྱ་
ཐམས་ཅད་གཟིགས་པར་མངོན་རྫོགས་ཀྱང་། །འགྲོ་བའི་བློ་དང་འཚམ་པར་བྱང་ཆུབ་སྤྱོད། །
སྟོན་མཛད་བླ་མ་མཆོག་ལ་མགོས་ཕྱག་འཚལ། །
སྐུ་བལྟམས་པ་གཙོ་བོར་གྱུར་པའི་རིམ་པ་བཤད་པ།
དཔལ་ལྡན་གཡུང་དྲུང་འགྱུར་བ་མེད་པའི་སྐུ་ཡི་དབང་ཕྱུག་མཆོག་གི་རྒྱལ་བོའི་གོ་
འཕང་བརྙེས་ཀྱང་སངས་རྒྱས་སྲས་པོ་ཆེན་པོའི་སྤྱོད་པས་ཀུན་ཏུ་དགྱེས་ཤིང་བཀྲ་ཤིས་
ཚོགས་དང་ལྷན་ཅིག་གྱུར་ཏེ་ཡུམ་གྱི་ཁྱིམ་གང་སྐྱིད་པའི་དཔལ་འཛིན་བདེ་བར་བལྟམས་
ལས་ངོ་མཚར་རབ་སྤྲོ་བསམ་གཏན་ལ་ཆགས་སྙིང་རྗེར་ལྡན། །སངས་རྒྱས་བསྟན་ལ་རྒྱལ་
བའི་རྒྱལ་མཚན་ཀུན་ཏུ་བླངས་ནས་ཆོས་ཀྱི་རྒྱལ་བོའི་མཚན་ཉིད་བསྒྲུབ་ཕྱིར་ཚངས་པར་
སྤྱོད་པའི་རྟུལ་ཞུགས་ལ་ཆགས་རང་གི་ངང་ཚུལ་རྟག་ཏུ་ཞི་བའི་བྱང་ཆུབ་སྤྱོད་པ་རྒྱ་མཚོའི་
རྗེས་འགྲོ་དབྱངས་ཅན་ཞལ་གྱི་བདུད་རྩི་ཐོབ་ལས་དེ་ཉིད་དགའ་སྐྱེད་མི་ཟད་ཚིག་གི་
མཆོད་སྦྱིན་མཁན། །སངས་རྒྱས་ཁོ་ནའི་གསུང་གིས་བསྐྱངས་ལས་ཕ་རོལ་གཞན་གྱི་དྲིང་
མི་འཇོག་པའི་ཕྱོགས་ལས་རྣམ་རྒྱལ་སྤོབས་པའི་ཁྱུ་མཆོག་སྨྲ་བ་ཀུན་ལས་འཇིགས་པ་
མེད་པའི་གྲགས་པའི་མཐར་སོན་ཟབ་དོན་རྒྱ་ཆེ་གཞུང་ལུགས་འབུམ་ཕྲག་བརྒྱ་ཡིས་
མགྲིན་པ་གང་བར་ཐོབ་ཀྱང་བློ་གྲོས་མི་ཟད་དཔལ་འཛིན་ཤེས་བྱའི་གནས་ཀུན་གཟིགས། །
འདི་ན་ཀུན་ཏུ་རྣམ་པར་གཡེང་བ་མཐའ་དག་རྒྱང་དུ་བསྲིངས་པའི་དགོན་པ་ཆེན་པོའི་རི་
ཁྲོད་ཚལ་དུ་ལྡུམ་བུའི་སྤྱོད་པས་ཀུན་ཏུ་དགྱེས་ཤིང་དཔལ་ལྡན་རྡོ་རྗེ་བཙུན་མོའི་ཞལ་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བཟང་གཟིགས་ལས་གསང་བའི་བདུད་རྩི་གྲངས་མེད་རབ་སྦྱིན་ཁྱབ་བདག་འཆི་བ་མེད་
པའི་སྡེ་ཆེན་ལ་འཛེགས་གང་དེ་རྒྱལ་གྱུར་ཅིག །
རྒྱལ་བ་རྣམས་ཀྱི་མཛད་པ་མི་ཟད་པའི། །ཡོན་ཏན་ཀུན་གྱི་མེ་ལོང་དམ་པ་འདིའི། །
རྟོགས་པ་བརྗོད་པ་ཡོངས་སུ་རྫོགས་པ་གང་། །ཆེན་པོ་རྣམས་ཀྱང་འདི་ན་ངལ་བ་འཛིན། །
སྨྲ་མཁས་རྣམས་ཀྱི་ཆ་ཤས་གྱུར་པའི་གཏམ། །སྣ་ཚོགས་འཐོར་རྣམས་འདིར་ནི་གཅིག་
གྱིས་ཞེས། །དམ་པའི་བཀའ་ཡི་ཁུར་གྱིས་ལྕི་བ་དང་། །རང་ཉིད་དགའ་བ་ཙམ་ཞིག་ལྷུར་
ལེན་ནོ། །དེ་ལྟ་ན་ཡང་བདག་འདྲ་བློ་ཞན་ཞིང་། །གཅིག་ཏུ་ཐོས་པའི་མིག་དང་མི་ལྡན་
པས། །ཉི་མའི་དྲུང་དུ་མེ་ཁྱེར་ཕྲེང་བ་བཞིན། །རི་མོར་བྱེད་ལ་གད་མོའི་གནས་ཡིན་མོད། །
འོན་ཀྱང་རྒྱལ་བ་སྲས་དང་བཅས་མཆོད་པས། །ཁྱོད་ཀྱི་བ་སྤུ་མཆོད་པ་དོན་ཆེ་ཞེས། །ཚད་
མའི་ངེས་པ་རྙེད་ནས་རབ་དང་བས། །ཟབ་རྒྱས་རྣམ་ཐར་བྱེད་ལ་དགའ་བ་སྐྱེས། །ཐོག་མ་
མེད་ནས་དེང་གི་བར་དག་ཏུ། །ལྕེ་འདིས་ངལ་བྱས་དོན་དག་ལྷུར་བྱས་མོད། །དེ་རིང་དེ་
དག་རྣམས་ལས་རྒྱབ་ཕྱོགས་པའི། །ཚུལ་འདི་དག་གི་སྐལ་བ་དམ་པས་རྙེད། །སྲས་བཅས་
རྒྱལ་ཀུན་སྒྲུབ་ལ་མངོན་དགའ་བས། །ཁྱོད་ཉིད་གཅིག་པུ་མཆོད་པར་བརྩོན་ལྡན་པ། །
ཚེགས་ཆུང་དགོས་པ་རྒྱ་ཆེར་བསྒྲུབ་པའི་སླད། །འདི་ནི་བདག་གི་ཐབས་མཁས་ཁྱད་པར་
ཙམ། །དབྱར་དུས་མཁའ་ལ་སྤྲིན་ཕྲེང་ཆུ་རིས་ཅན། །མཐོང་བས་རྨ་བྱའི་མགྲིན་པ་ཅིས་མི་
འདེགས། །ཁྱོད་ཀྱི་ཡོན་ཏན་ཆུ་མཚོ་མཐོང་གྱུར་པས། །སྐལ་བཟང་ངང་བའང་མགྲིན་པའི་
རྫ་རྔ་རྡུང་། །
དེ་ལ་འཛམ་བུའི་གླིང་གི་མཁས་གྲུབ་ཐམས་ཅད་ཀྱི་ཁྱུ་མཆོག །མཚུངས་པ་མེད་
པའི་ཕྱོགས་ཐམས་ཅད་ལས་རྣམ་པར་རྒྱལ་བ་ཡང་དག་པར་ཐོས་པས་མཆོག་ཏུ་དཀར་
པའི་གྲགས་པའི་ཕྲེང་བ་རྣམ་པར་བརྐྱངས་པ་རྒྱ་མཚོ་མཐའ་དག་གི་མཚམས་སུ་འཕྲོ་ཞིང་།
ཆོས་ཀྱི་རྗེ་སངས་རྒྱས་བཅོམ་ལྡན་འདས་ཀྱི་ཆོས་ཀྱི་རྒྱལ་སྲིད་ཆེན་པོའི་སེངྒེའི་ཁྲི་ལ། རྒྱལ་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
བ་རང་ཉིད་ཀྱིས་ཅོད་པན་བཅིངས་ཏེ། ཡོངས་སུ་རྫོགས་པའི་བསྟན་པ་ནོར་འཛིན་གྱི་གཞི་
ལ་ལོངས་སྤྱོད་པ་ཉིད་ལ། བསྟན་པའི་བདག་པོར་དབང་བསྐུར་བ་ཐོབ་པ་ལས། བདུད་
དང་ལོག་པར་འདྲེན་པ་དང་རང་དང་གཞན་གྱི་ཕས་ཀྱི་རྒོལ་བ་མཐས་ཀླས་པའི་ཁམས་ཀྱི་
རྒྱལ་ཕྲན་མཐའ་དག་གི་གཟི་བྱིན་འཕྲོག་པར་བྱེད་པ་ལ་གཅིག་ཏུ་དཔའ་བའི་གསུང་རབ་
རིན་པོ་ཆེའི་གསེར་གྱི་འཁོར་ལོའི་ཤེད་མོང་དང་ལྡན་པ། དུས་གསུམ་དུ་རྣམ་པར་དགེ་
བའི་མཆོག་གི་ལུས་དཀར་བོ་བསླབ་པ་གསུམ་གྱི་གསེར་གྱི་དྲ་བས་ཀུན་ནས་གཡོགས་ཏེ།
མང་དུ་ཐོས་པ་འཚོལ་བ་ལ་རིངས་པར་ཆས་པའི་ལམ་དུ་རྒྱུ་བའི་རྫུ་འཕྲུལ་གྱི་ཤུགས་དང་
ལྡན་པས། བཅོམ་ལྡན་འདས་ཀྱི་གསུང་རབ་རྒྱ་མཚོའི་མུ་ཁྱུད་ཀྱི་མཐའ་སྐོར་དུ་ཡུད་ཀྱིས་
བགྲོད་པ་ལ་ཐོགས་པ་མེད་པའི་མཐུ་དང་ལྡན་པའི་གླང་བོ་རིན་པོ་ཆེ་དང་ལྡན་པ། རྣམ་
དཔྱོད་ཀྱི་ལུས་མདངས་ཨནྡ་རྙིལ་ལྟར་ཡིད་འཕྲོག་ཅིང་། བཀུར་བར་བྱ་བའི་གནས་གང་
ཡིན་པ་དག་ཁུར་དུ་ཁྱེར་བ་ན་ཡང་གུས་པའི་སྤྱོད་པ་མི་གཏོང་ཞིང་། མཐའ་ཡས་པའི་ཡོན་
ཏན་གྱི་རྒྱན་གྱིས་སྤྲས་ཏེ་བསྟན་བཅོས་རབ་འབྱམས་ཀྱི་ཆུ་གཏེར་ཆེན་པོའི་མུ་མཐར་སྐད་
ཅིག་གིས་ཉུལ་བ་ལ་ཐོགས་པ་མེད་པའི་སྟོབས་དང་ལྡན་པའི་རྟ་རིན་པོ་ཆེ་དང་ལྡན་པ།
བྱང་ཆུབ་ཀྱི་སེམས་རྣམ་པ་ཀུན་གྱི་མཆོག་དང་ལྡན་པའི་བཻ་ཌཱུརྱའི་རང་བཞིན་བསྡུ་བའི་
དངོས་པོ་བཞི་དང་ཚད་མེད་པ་བཞིས་ཟུར་བརྒྱན་པ། ཐུན་མོང་དང་ཐུན་མོང་མ་ཡིན་པའི་
ལམ་གྱི་དག་བྱེད་རྣམས་ཀྱི་སྒྲིབ་པ་གཉིས་ཀྱི་དྲི་མ་ཕྲ་རགས་ཐམས་ཅད་རབ་ཏུ་སྦྱངས་པ།
ཚད་མེད་པའི་འོད་ཟེར་ཀུན་ཏུ་འབར་བའི་དྲ་བ་ཆེན་པོ་འགྱེད་པ་ལ་མཁས་པས། མ་རིག་
པའི་མུན་པ་སྟུག་པོ་རྣམ་པར་བཅོམ་སྟེ། ཤེས་བྱའི་གནས་མ་ལུས་པར་རབ་ཏུ་གསལ་བའི་
སྒྲོན་མེ་ཆེན་པོའི་ནོར་བུ་རིན་པོ་ཆེ་དང་ལྡན་པ། སྡེ་སྣོད་གསུམ་གྱི་བསླབ་པར་བྱ་བའི་
གནས་ཇི་སྙེད་པ་དག་གི་ཚུལ་དང་མཐུན་ཞིང་། རབས་ནས་རབས་སུ་ཡོངས་སུ་རྫོགས་
པའི་མཁས་པ་ཆེན་པོའི་རྒྱལ་རིགས་སུ་སྐྱེས་ཏེ། འགྲོ་བ་ཐམས་ཅད་ཀྱི་མིག་གི་དགའ་སྟོན་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཏུ་གྱུར་པའི་མཆོག་གི་གཟུགས་ལྟ་ན་སྡུག་ཅིང་། ཚུལ་ཁྲིམས་རྣམ་པར་དག་པ་ལས་བྱུང་
བའི་ཙན་དན་དང་ཨུཏྤལ་ལྟ་བུའི་དྲི་འབྱུང་བའི་གང་ལ་རེག་པ་ཙམ་གྱིས་ཀྱང་སྐལ་བ་
མཆོག་ཏུ་བགྱིད་པའི་རེག་བྱ་དང་ལྡན་པའི་བཙུན་མོ་རིན་པོ་ཆེ་དང་ལྡན་པ། མཁས་ཤིང་
གསལ་བ་དང་ཡིད་གཞུངས་པའི་ཡོན་ཏན་གྱི་ཕུང་བོས་སྒེག་ཅིང་དྲི་མ་དང་བྲལ་པའི་
མཁྱེན་རབ་ཀྱི་སྤྱན་ཡངས་པའི་ལྷའི་མིག་དང་ལྡན་པས། བདེ་བར་གཤེགས་པའི་གསུང་
རབ་ཀྱི་ལེགས་པར་བཤད་པ་རིན་པོ་ཆེའི་ཕུང་བོ་སྔོན་རྒྱ་བོད་དུ་སུས་ཀྱང་སྐལ་བར་མ་
བྱས་པའི་གླེགས་བམ་གྱི་གཏེར་དུ་གབ་པ་ཇི་སྙེད་པ་དག་གཟིགས་ཤིང་། དེ་དག་གིས་ཀྱང་
རྒྱལ་བའི་བསྟན་པ་ལ་ཕུན་སུམ་ཚོགས་པའི་ནོར་མཆོག་ཏུ་བགྱིད་པའི་དགའ་སྟོན་གྱི་ཁྱིམ་
བདག་རིན་པོ་ཆེ་དང་ལྡན་པ། ཚད་མེད་པའི་མཐུ་སྟོབས་ཀྱི་དཔལ་གྱིས་བརྗིད་ཅིང་། གང་
གི་དགོངས་པ་བསྐངས་པ་ལ་གཅིག་ཏུ་ལེ་ལོར་མ་གྱུར་པའི་དམ་ཅན་རྒྱ་མཚོའི་ཚོགས་ཀྱི་
བློན་པོ་རིན་པོ་ཆེ་སྟེ། མཆོག་གི་རྒྱལ་སྲིད་རིན་པོ་ཆེ་སྣ་བདུན་ལ་དབང་འབྱོར་པའི་ཆོས་ཀྱི་
འཁོར་ལོས་སྒྱུར་བའི་རྒྱལ་བོ་ཆེན་པོ་ཐོག་མ་མེད་པ་ནས་ལེགས་པར་བསགས་པའི་
བསོད་ནམས་ཀྱི་ཆུ་བོས་མངོན་པར་བརླན་པས་བྱང་ཆུབ་ཀྱི་སེམས་ཀྱི་རྩ་བ་རབ་ཏུ་བརྟན་
པར་ཟུག་ཅིང་། སྙིང་རྗེ་ཆེན་པོའི་ཡལ་ཁ་རྣམ་པར་རྒྱས་པ་ལས་ཐབས་ལ་མཁས་པ་ཆེན་
པོའི་འདབ་མ་ཀུན་ཏུ་བཞད་པ། ཡང་དག་པའི་བསམ་གཏན་གྱི་ཟེའུ་འབྲུ་དང་། ཏིང་ངེ་
འཛིན་གྱི་སྒོ་དུ་མ་ལ་མཉམ་པར་བཞག་པའི་གེ་སར་གྱི་ཚོགས་ཀྱིས་མངོན་པར་གང་བ།
ཡོངས་སུ་རྫོགས་པའི་མཁྱེན་རབ་ཀྱི་རྒྱ་མཚོ་ཆེན་པོ་ལས་ཡང་དག་པར་འཁྲུངས་པ། རྒྱལ་
བ་རབ་འབྱམས་ཏིལ་གྱི་གང་བུ་ལྟ་བུས་ཞལ་མངོན་སུམ་དུ་བསྟན་པའི་ཉིན་མོར་བྱེད་པའི་
གསུང་གི་འོད་ཟེར་ཆེན་པོས་དྲི་མ་མེད་པའི་བློ་གྲོས་འདབ་མ་ཁ་ཕྱེ་སྟེ། ཚུལ་ཁྲིམས་དང་།
ཐོས་པ་དང་། བག་ཡོད་པའི་དྲི་བསུང་ཕྱོགས་ཀུན་ཏུ་རྣམ་པར་སྤྲོ་བ། འཇིག་རྟེན་གྱི་གནས་
མ་ལུས་པར་རྫོགས་པར་མཁྱེན་པའི་འཇུག་ངོགས་ལས་འཁྲུངས་ཀྱང་། ཆོས་བརྒྱད་ཀྱི་དྲི་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
མར་བྱེད་པ་མཐའ་དག་རྒྱང་དུ་བསྲིངས་པའི་པདྨ་ཆེན་པོ། ཕ་རོལ་ཏུ་ཕྱིན་པ་བཅུའི་ལུས་
སྟོབས་ཡོངས་སུ་རྫོགས་ཤིང་། བཟོ་དང་། གསོ་བ་དང་། སྒྲ་དང་། ཚད་མ་དང་། ནང་རིག་
པའི་གདོང་ལྔ་མངོན་པར་འཆར་བས་རབ་ཏུ་དཔའ་བ། ཚིག་གི་རྒྱན་དང་མིང་གི་མངོན་
བརྗོད་དང་། སྡེབ་སྦྱོར་དང་། ཟློས་གར་གྱི་རྐང་བ་བཞི་མཆོག་ཏུ་མགྱོགས་པའི་རྫུ་འཕྲུལ་
གྱི་ཤུགས་དང་ལྡན་པ། ཤིན་ཏུ་མི་བཟད་པའི་ལུང་རིགས་ཀྱི་སྡེར་མོ་དང་། མཆེ་བ་རབ་ཏུ་
རྣོ་ཞིང་། གྲུབ་མཐའ་སྨྲ་བ་ཆེན་པོ་བཞིའི་སོ་ཕྲེང་སྙེར་བ། ཐེག་པ་གསུམ་གྱིས་རབ་ཏུ་
བསྡུས་པའི་ཡན་ལག་མཆོག་དང་ལྡན་པ། གསུང་རབ་ཡན་ལག་བཅུ་གཉིས་ཀུན་ཏུ་འཆད་
པ་ལ་སྤོབས་པ་དང་ལྡན་པའི་རལ་བ་ཅན། རིགས་པ་དང་གྲོལ་བར་སྨྲ་བའི་ཟེ་བ་ཅན།
དབུས་དང་མཐའ་མེད་པའི་དབུ་མ་ཆེན་པོའི་ཁ་གདངས་པ། ཞི་གནས་དང་ལྷག་མཐོང་གི་
མིག་མཆོག་ཏུ་བགྲད་པ། སྐྱེ་བ་མེད་པའི་མགྲིན་པ་མཐོན་པོ་ལས་བདག་མེད་པ་རབ་ཏུ་
བརྗོད་པའི་གད་མོ་སྒྲོག་པ་དང་། ཕྱོགས་གང་ལ་ཡང་འཇིགས་པ་མེད་པས་ཀུན་ཏུ་སྤུ་མི་
གཡོ་ཞིང་། བརྗོད་དུ་མེད་པའི་ཡོན་ཏན་གྱི་རྩལ་ལ་ཞུམ་པ་མེད་པ། མུ་སྟེགས་ཅན་གྱི་བོང་
བུ་དང་། རྣམ་པར་རྒོལ་བའི་ཝ་སྐྱེས་ཀྱི་དཔུང་ཚོགས་འཇོམས་པ་ལ་གཅིག་ཏུ་དཔའ་བའི་
གཡུལ་ངོའི་ཐོག་མ་ལ་འདུག་པ། འདུལ་བ་དང༌། མངོན་པ་དང་། མདོ་སྡེའི་རི་སུལ་གྱི་
ཕུག་ན་གནས་ཏེ། སྐལ་བ་དང་ལྡན་པའི་རི་དྭགས་ཐམས་ཅད་ཀྱི་མགོན་གཅིག་པུ་ཉིད་དུ་
གྱུར་པའི་སྐྱེས་བུ་སེངྒེ། སྐྱེ་བས་ཐོབ་པའི་བློ་གྲོས་ཀྱི་མཐུ་ཆེན་པོའི་རིགས་ལས་འགྲོ་བ་
མཐའ་དག་གི་བསམ་པ་སྐོང་བ་ལ་རབ་ཏུ་མཁས་པའི་སངས་རྒྱས་བཅོམ་ལྡན་འདས་ཀྱི་
དོན་མཐུ་ཆེན་པོའི་སྲས་སུ་གྱུར་ཅིང་། ཤིན་ཏུ་ན་ཕྲ་བའི་ལུས་ཀྱི་མྱུ་གུར་གནས་པ་ནས་
ཡབ་ཀྱི་མཛད་པ་མ་ལུས་པའི་ཁུར་ཕྲག་པར་ཁྱེར་ཏེ། སྐལ་བ་དང་ལྡན་པ་མཆོག་གིས་
བགྲོད་པར་བྱ་བའི་གནས། རྡོ་རྗེ་ཐེག་པའི་ཆུ་གཏེར་ཆེན་པོའི་འཇུག་ངོགས་སུ་ཞུགས་པ་
ལ་ཞུམ་པ་མེད་པར་རིང་དུ་ཆས་པ། བསྐལ་བར་གོམས་པའི་མོས་དགེ་ཆེན་པོའི་བརྩོན་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
འགྲུས་ཀྱིས་ཐོབ་པའི་རྒྱུད་སྡེ་རྒྱ་མཚོའི་མཚན་ཉིད་ལ་མཁས་པའི་ལམ་མཁན་གྱི་སྐྱབས་
ཀྱིས་རྗེས་སུ་བཟུང་ཞིང་། དམ་ཚིག་དང་སྡོམ་པ་རྣམ་པར་དག་པའི་བཀྲ་ཤིས་ཀྱི་གྲུ་
གཟིངས་ཆེན་པོ། རྒྱུའི་ཐེག་པ་གང་ལ་རབ་ཏུ་མཁས་པའི་བཀོད་པ་མཐའ་ཡས་པར་བྱས་
པ་ལེགས་པར་བཅས་ཏེ། རིམ་པ་གཉིས་ཀྱི་དངོས་པོའི་ཁ་ལོ་བསྒྱུར་ཅིང་། མཐའ་དྲུག་
དང༌། ཚུལ་བཞི་དང་། མན་ངག་དྲུག་དང་། ཕྱི་ནང་གཞན་གསུམ་གྱི་ཆུའི་ཕུང་བོ་ལས་
བརྒལ་བའི་ཐབས་ལ་མཁས་པས། ཆོ་ག་ནོར་བ་དང༌། རྒྱུད་དོན་མི་ཤེས་པ་དང་། མན་
ངག་དང་བྲལ་བའི་སྔགས་པར་རློམ་པ་རྣམས་ཀྱི་ཆུ་སྲིན་དང༌། སྲིན་མོའི་འཕྲུལ་འཁོར་
ལས་རིང་དུ་གྱུར་ཏེ། རྒྱལ་བ་སྲས་དང་བཅས་པ་ཐམས་ཅད་ཀྱི་ཐུགས་ཀྱི་བཅུད། མཆོག་
ཏུ་གྲུབ་པའི་རྣལ་འབྱོར་གྱི་དབང་ཕྱུག་རྣམས་ཀྱི་གཤེགས་ཤུལ། རྡོ་རྗེ་རྣལ་འབྱོར་མ་རྣམས་
ཀྱིས་གཉེར་དུ་བྱ་བའི་དོན་པོ། གསང་བ་ལས་ཀྱང་ཆེས་ཤིན་ཏུ་གསང་བའི་རྒྱུད་ཀྱི་རྒྱལ་བོ་
རྣམས་ཀྱི་ཐུན་མོང་དང་། ཐུན་མོང་མ་ཡིན་པའི་ལེགས་པར་བཤད་པའི་གྲོང་ཁྱེར་ཆེན་པོར་
གཤེགས་ཏེ། དཔའ་བོ་དང་རྣལ་འབྱོར་མ་བྱེ་བ་ཕྲག་བརྒྱའི་གདེངས་ཅན་གྱི་བདག་པོ་གང་
གིས་བྱིན་གྱིས་བརླབས་ཤིང་། འགྲོན་དུ་བྱས་པ་ལས། མཆོག་དང་ཐུན་མོང་གི་དངོས་གྲུབ་
ཡིད་བཞིན་གྱི་ནོར་བུ་རིན་པོ་ཆེ་སྐྱེས་སུ་བྱིན་པ་ཐོབ་ནས། གཞན་ཕན་གྱི་རྒྱལ་མཚན་གྱི་
རྩེ་མོར་བཀོད་དེ། སྐལ་བ་དང་ལྡན་པ་རྣམས་ལ་ཟབ་པ་དང་རྒྱ་ཆེ་བའི་ལེགས་པར་བཤད་
པའི་གཏན་པ་མེད་པའི་མཆོད་སྦྱིན་སྩོལ་བ་ལ་དགྱེས་པའི་དེད་དཔོན་ཆེན་པོ་མང་དུ་
གསན་པའི་དཀྱིལ་འཁོར་ཡོངས་སུ་རྫོགས་ཤིང་། བསམ་པ་དང་བསྒོམས་བྱུང་གི་སྣང་བ་
ཅི་ཡང་འཆར་བའི་ཉིན་མོར་བྱེད་པ། དྲང་སྲོང་ཆེན་པོ་རང་ཉིད་ཀྱི་གཞུང་གི་སྙིང་བོ་ཀུན་ཏུ་
འཆད་པ་ལ་མཁས་པའི་འོད་ཟེར་ཆེན་པོ་སྟོང་ཕྲག་འགྱེད་པར་མཁས་པས། བསྟན་པ་རིན་
པོ་ཆེ་པདྨོའི་ཚལ་བརྒྱ་རྣམ་པར་རྒྱས་པ་ལ་གཅིག་ཏུ་བརྩོན་པ་དེ་དག་ལས་རིང་དུ་གྱུར་ཏེ།
སྐལ་བ་ཞན་པའི་ཕུག་ཟབ་མོ་ཕྲག་དོག་གི་ཁ་བྱང་དུ་མངོན་པར་ཕྱོགས་ནས། ལོག་པའི་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བཤེས་གཉེན་གྱི་མུན་པ་ལ་སྐྱབས་སུ་གྱུར་པ་རྣམས་ཀྱིས་ཀུན་ཏུ་སྤངས་ཤིང་། མཁས་པར་
རློམ་པའི་སྐར་མའི་ཚོགས་གྲངས་མེད་པ་རྣམས་ཀྱི་སྙེམས་པའི་སྣང་བ་འཕྲོག་པ་ལ་མཐུ་
དང་ལྡན་པའི་བསོད་ནམས་ཀྱི་འགྲོན་པོ། ནག་པོའི་ཕྱོགས་ཐམས་ཅད་ལས་རྣམ་པར་
རྒྱལ་ཞིང་། དཀར་པོའི་དགེ་ལེགས་ཐམས་ཅད་ཀྱིས་གང་བའི་དཀྱིལ་འཁོར་གྱི་དབང་
ཕྱུག་བསྟན་འཛིན་རྒྱུ་སྐར་གྱི་ཕུང་བོའི་དབུས་ན་སྟོན་པའི་རྒྱལ་ཚབ་དམ་པར་བཞུགས་
པའི་གསུང་གི་ག་བུར་གྱི་ཟེར་མས་ལེགས་སུ་འདོད་པའི་སྐྱེས་བུ་དམ་པ་རྣམས་ཀྱི་མིག་གི་
བདུད་རྩི་སྨྲ་བའི་ཟླ་བ་དཔལ་ཕྱོགས་ཐམས་ཅད་ལས་རྣམ་པར་རྒྱལ་བ་ཞེས་མཚན་ཡོངས་
སུ་གྲགས་པ་འདི་ནི། མ་ལུས་ཤིང་ལུས་པ་མེད་པའི་དེ་བཞིན་གཤེགས་པ་ཐམས་ཅད་ཀྱི་
སྐུ་དང་གསུང་དང་ཐུགས་ཀྱི་ཆོ་འཕྲུལ་ཆེན་པོ་མཐའ་ཡས་པས་སེམས་ཅན་གྱི་དོན་བསམ་
གྱིས་མི་ཁྱབ་པ་ལྷུར་མཛད་པ་དག་ཏུ་གོར་མ་ཆག་མོད་ཀྱི། རྫོགས་པའི་སངས་རྒྱས་རྣམས་
ཀྱི་མཆོག་གི་སྤྱོད་པ་ཡོངས་སུ་རྫོགས་པ་དག་ནི། མཁས་པ་དང་གྲུབ་པར་གྲགས་པ་དང་།
ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་ཆེན་པོ་རྣམས་ཀྱི་ཡང་སྤྱོད་ཡུལ་
དུ་གྱུར་པ་མ་ཡིན་ན། བདག་ཅག་སོ་སོའི་སྐྱེ་བོ་སྙིགས་མ་ལ་སྤྱོད་པ་རྣམས་ཀྱི་བློའི་ཡུལ་དུ་
གྱུར་པ་ལྟ་ག་ལ་ཡིན། དེའི་ཕྱིར་ན་མཆོག་གི་སྤྱོད་པ་རྒྱ་མཚོ་ལྟ་བུ་ཇི་སྙེད་པ་དག་ནི་བདག་
ལྟ་བུས་སྨྲ་བར་ག་ལ་སྤོབས་ཏེ། དེ་ལྟ་ན་ཡང་ལུས་ཅན་མཐའ་དག་གི་བསམ་པའི་ཁྱད་
པར་ཇི་ལྟ་བ་བཞིན་དུ་འཇུག་པའི་རིམ་པ་ལས་བརྩམས་ནས་དྲི་མ་མེད་པའི་སྤྱོད་པ་མདོ་
ཙམ་ཞིག་ཁོ་བོས་འདིར་གསལ་བར་བྱེད་པས། རྗེ་བཙུན་བླ་མ་རྡོ་རྗེ་འཆང་ཆེན་པོ་དཔའ་
བོ་མཁའ་འགྲོ་དང་བཅས་པས་ཁྲོ་བ་མེད་པའི་ཐུགས་བརྩེ་བར་དགོངས་ཏེ། བདག་གིས་
བཤད་པའི་སྐབས་གནང་བར་མཛད་དུ་གསོལ། །
དེ་ལ་མཆོག་གི་སྐྱེས་བུ་ཆེན་པོ་འདིའི་རྟོགས་པ་བརྗོད་པ་ལས། མཛད་པའི་གཙོ་བོ་
ནི་བཅུ་གཉིས་སུ་བསྡུ་བར་བྱ་སྟེ། སྡོམ་ནི། བལྟམས་དང་ཁྱིམ་བཞུགས་རབ་བྱུང་མདོ་རྒྱུད་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
གསན། །མཁས་བཙུན་བཟང་པོས་བསྟན་འཛིན་དགེ་བའི་བཤེས། །འཁོར་ལོའི་བདག་
མཉེས་མྱ་ངན་འདས་ཚུལ་ཏེ། །མཛད་པ་འདི་དག་ངོ་མཚར་བཤད་བྱའི་གཙོ། །དེ་ཡང་བླ་
ན་མེད་པའི་དགོས་པ་ཁྱད་པར་ཅན་གང་ལ་གཟིགས་ཏེ། བསམ་བཞིན་མཆོག་ཏུ་ངོ་མཚར་
པའི་ཁྱད་པར་དུ་འཕགས་པ་བཅུ་གཉིས་ཀྱི་སྒོ་ནས་བལྟམས་པ་གཙོ་བོར་གྱུར་པའི་སྐུའི་ཆེ་
བ་དང་། བྱིས་པའི་རྒུད་པ་ཐམས་ཅད་ལས་རིང་དུ་གྱུར་ཏེ། སྐུ་དང་གསུང་དང་ཐུགས་དང་
ཡོན་ཏན་གྱི་རྣམ་པ་གཞན་ལས་ཁྱད་པར་དུ་བྱས་པ་བཞིས་ཁྱིམ་ན་བདེ་བར་བཞུགས་པ་
གཙོ་བོར་གྱུར་པའི་སྐུའི་ཆེ་བ་དང་། ཁྱིམ་གྱིས་འཆིང་བ་དང་ལྡན་པ་དག་ནི་ཚུལ་མ་ཡིན་
པས་ངེས་པར་གྱུར་པ་ལས་བརྩམས་ཏེ། ཕུལ་དུ་བྱུང་བའི་ཡོན་ཏན་གྱི་རྣམ་གྲངས་དགུས་
བདེ་བར་གཤེགས་པའི་རྒྱལ་མཚན་བཞེས་པ་གཙོ་བོར་གྱུར་པའི་སྐུའི་ཆེ་བ་དང་། རིག་
གནས་ཀྱི་གཙུག་གི་ནོར་བུ་ཚད་མ་རིག་པ་ལ་སྦྱང་བ་མཛད་པ་ནས་བརྩམས་ཏེ། ཕུན་སུམ་
ཚོགས་པ་བཅོ་ལྔས་རྒྱུའི་ཐེག་པ་ལ་མང་དུ་ཐོས་པ་བཙལ་བ་གཙོ་བོར་སྐུའི་ཆེ་བ་དང༌།
འབྲས་བུ་ཐེག་པ་ལ་ཞུགས་ཏེ་རིགས་སྔགས་འཆང་གི་གཞུང་ལུགས་རྒྱ་མཚོ་མཆོག་གི་
དགའ་སྟོན་ཆེན་པོ་གསུམ་ལ་བརྟེན་ནས་རྡོ་རྗེ་ཐེག་པ་གང་ལ་མང་དུ་ཐོས་པ་བཙལ་བར་
གྱུར་པའི་སྐུའི་ཆེ་བ་དང་། འཇིག་རྟེན་དང་འཇིག་རྟེན་ལས་འདས་པའི་རིག་གནས་ཕལ་
ཆེར་རང་གི་རྣམ་དཔྱོད་ཀྱི་སྟོབས་ཀྱིས་གཟིགས་ཤིང་མཁྱེན་པས་ངོ་མཚར་བའི་གནས་བཅུ་
གསུམ་གྱི་སྒོ་ནས་མཁས་པའི་བྱ་བ་གཙོ་བོར་གྱུར་པའི་སྐུའི་ཆེ་བ་དང་། ཚུལ་ཁྲིམས་ཀྱི་
ཕུང་བོ་རྟག་ཏུ་མ་ཉམས་ཤིང་བསླབ་པར་བྱ་བ་མཐའ་དག་གི་རྩེ་མོར་སོན་ཏེ། ཀུན་ཏུ་དགེ་
བའི་སྤྱོད་པ་གསུམ་གྱི་སྒོ་ནས་མཆོག་ཏུ་བཙུན་པའི་མཛད་པ་གཙོ་བོར་གྱུར་པའི་སྐུའི་ཆེ་བ་
དང་། གྱ་གྱུ་དང་བྲལ་ཞིང་ཉོན་མོངས་པས་ཀུན་ཏུ་མི་བརྫི་བར་འཁྲུལ་བའི་ཚོགས་ཐམས་
ཅད་ཞིག་སྟེ། འཇིག་རྟེན་གྱི་ཆོས་བརྒྱད་མགོ་སྙོམས་པར་དགོས་པར་སྤྱོད་པས་ཀུན་ཏུ་
བཟང་བོ་གཙོ་བོར་གྱུར་པའི་སྐུའི་ཆེ་བ་དང་། གསུང་རབ་མཐའ་དག་འཆད་ཉན་གྱིས་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
གཏན་ལ་ཕབ་སྟེ། གཅིག་ཏུ་སྒྲུབ་པའི་རྒྱལ་མཚན་འཛིན་ཅིང་མཁས་པའི་བྱ་བ་རྣམ་པ་
གསུམ་གྱིས་བསྟན་པ་ལ་ལྷག་པར་བྱ་བ་མཛད་པ་གཙོ་བོར་གྱུར་པའི་སྐུའི་ཆེ་བ་དང་། མདོ་
སྡེ་ལས་ཇི་སྐད་བཤད་ཅིང་མཚན་ཉིད་ཐེག་པ་ལས་ཡོངས་སུ་རྫོགས་པའི་དགེ་བའི་བཤེས་
གཉེན་གྱི་མཚན་ཉིད་ཐམས་ཅད་ཡོངས་སུ་རྫོགས་ཏེ། ཤཱཀྱའི་རྒྱལ་བོ་ལྟ་བུར་གྱུར་པ་གཙོ་
བོར་གྱུར་པའི་སྐུའི་ཆེ་བ་དང་། རྒྱུད་སྡེ་ལས་ཇི་སྐད་བཀའ་བསྩལ་པ་ལྟར་ཐེག་པ་མཆོག་
གི་གཞུང་ལས་ལེགས་པར་འོངས་པའི་རྡོ་རྗེ་སློབ་དཔོན་གྱི་བྱ་བའི་ཕ་རོལ་ཏུ་སོན་ཏེ། རྡོ་རྗེ་
འཆང་ཆེན་པོར་གྱུར་པ་གཙོ་བོར་གྱུར་པའི་སྐུའི་ཆེ་བ་དང་། ཞིང་འདིའི་བཞེད་པ་རེ་ཞིག་
རྫོགས་ནས་མཛད་པ་མཐའ་ལ་ཕྱོགས་ཏེ་དུས་མཁྱེན་པར་གསུངས་ཤིང་། དཔའ་བོ་དང་
རྣལ་འབྱོར་མའི་ཚོགས་ཀྱིས་ཡོངས་སུ་བསུས་ནས་ངོ་མཚར་བའི་བཀོད་པ་ཆེན་པོས་ཆོས་
ཀྱི་དབྱིངས་སུ་ཞུགས་པ་གཙོ་བོར་གྱུར་པའི་སྐུའི་ཆེ་བ་རྣམས་སོ། །
དེ་ལ་དང་བོའི་སྡོམ་ནི། ལུང་བསྟན་སྒྲུབ་དང་ཡུལ་གང་རིགས་དང་རུས། །ཆོ་འབྲང་
རབ་གཟིགས་ཡབ་ཡུམ་ལྷུམས་སུ་ཞུགས། །ཁྱད་པར་གྱུར་པའི་དུས་དང་མཆོག་ཏུ་
བལྟམས། །དགེ་བར་རབ་བརྗོད་མཚན་ཐོབ་སྐུ་བྱད་བཟང་། །ཞེས་ཏེ། ཁྱད་པར་དུ་
འཕགས་པ་བཅུ་གསུམ་ནི་འདི་ལྟར། པདྨོའི་ཟེ་བའི་རོ་ལ་ཆགས་པའི་བུང་བའི་ཚོགས་ནི་
དྲི་བཟང་དོན་གཉེར་ཡིད་འོང་ཚལ་བརྒྱར་ཀུན་ཏུ་འབབ་པ་སུ་ཡིས་འགོག །གཟུགས་ཅན་
སྐྱེ་བའི་གོ་སྐབས་འབྱེད་མཁས་ལྷ་ཡི་ལམ་དུ་ཉི་མ་ཟླ་བའི་ཤིང་རྟ་གཡོ་བའི་བགྲོད་པ་དག་
ནི་གང་གིས་སྲུང་། །དལ་གྱིས་འབབ་པའི་བརྒྱད་ལྡན་མཚོ་ངོགས་གསེར་གྱི་བྱ་སྐྱིབས་རྣམ་
པར་གཡོ་བར་གཉིས་འཐུང་ས་སྲུང་མཆོག་ཏུ་རྒྱུ་བ་ཟློག་པ་མིན། །སྐལ་བཟང་གདུལ་བྱའི་
བསོད་ནམས་འགྲོན་དུ་རིངས་པར་ཆས་པའི་རྒྱལ་སྲས་མཆོག་གི་སྐལ་བར་འཚམ་པའི་སྐུ་
ཡི་ཟློས་གར་ཅི་ཡང་སྤྲོ། །
དང་བོ་ནི། འཇིག་རྟེན་དབང་བོའི་ལུང་བསྟན་ཐོབ་པ་ལས། །ཆོས་འབྱུང་དཔལ་གྱི་
1O



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
གཙུག་ལག་ཁང་ཆེན་དུ། །མི་འཇིགས་སེངྒེའི་ཁྲི་ལ་མངོན་དགྱེས་པས། །ཞིང་འདིར་སྤྲོས་
པ་རྨད་བྱུང་ཅི་ཡང་རྩོམ། །ཞེས་བྱ་སྟེ། དེ་ཡང་གངས་རིའི་མུ་ཁྱུད་ཀྱིས་ཡོངས་སུ་བསྐོར་
བའི་བྱང་ཕྱོགས་ཀྱི་ལྗོངས་འདིར། རྗེ་བཙུན་སྤྱན་རས་གཟིགས་དབང་ཕྱུག་གི་སྐུ་མི་སྣང་
བར་དགེ་སློང་གི་གཟུགས་སུ་མཛད་ནས་ཤེལ་གྱི་རི་བོའི་ངོས་ལ་བཞུགས་པ། རྒྱལ་སྲས་
སེམས་དཔའ་ཆེན་པོ་ཐོགས་མེད་ཅེས་ཡོངས་སུ་གྲགས་པ་གང་ལ། དཔལ་ཨེ་ཆོས་འབྱུང་
བའི་རྒྱ་མཚོ་ཆེན་པོའི་དགེ་འདུན་རྣམས་ཀྱིས་གསོལ་བ་བཏབ་སྟེ། གནས་དེའི་མཁན་པོར་
ཕེབས་པར་ཞུས་པ་ལས། བདག་ལྟ་བུས་འདིའི་ཆོས་ཀྱི་ཁྲི་ལ་འགོམ་པར་བྱ་བ་ཡང་མ་
ཡིན་ན། ད་ནི་བདག་ལས་ཁྱད་པར་དུ་བྱས་པའི་མཁན་པོ་ཆེན་པོ་ཡོངས་སུ་རྫོགས་པ་དག་
ཁོ་བོ་ཅག་གིས་ལུང་སྟོན་པར་བགྱི་ལ། དེའི་རྒྱུད་པ་བདུན་གྱིས་སྡེ་ཆེན་པོ་འདི་ལ་ཕན་པ་
ཆེན་པོར་འགྱུར་བའི་དགེ་ལེགས་ཀྱང་སྟེར་བ་ཉིད་དོ། །ཞེས་གསུངས་སོ། །དེ་ལྟར་རྗེས་
སུ་འཛིན་པར་དགེ་འདུན་རྣམས་ཀྱིས་ཞུས་ཏེ་གསོལ་བ་བཏབ་པས། བྱང་ཆུབ་སེམས་
དཔའ་ཆེན་པོ་དེ་ཉིད་སྟན་ལས་བཞེངས་ཏེ། དབྱིག་གཉེན་རྒྱལ་བ་གཉིས་པའི་གསུང་ལས་
སྐྱེས་པ་མངོན་པ་རང་ལས་མཁས་པ་བློ་གྲོས་བརྟན་པ་ཞེས་འབོད་པར་མཛད་པ་དེ་ཉིད་ཀྱི་
སྐུའི་སྐྱེ་བ་ཡོངས་སུ་རྫོགས་པའི་མཁྱེན་རབ་ཀྱི་དབང་ཕྱུག །དཔལ་ལྡན་སྐད་གཉིས་སྨྲ་བ་
ཐམས་ཅད་ཀྱི་གཙུག་གི་ནོར་བུ་བློ་གྲོས་བརྟན་པ་གསུམ་པ་ཞེས་གྲགས་པ་ནམ་མཁའི་ཕ་
རོལ་ཏུ་སོན་པ། དཔང་ལོ་ཙཱ་བ་ཆེན་པོ་གང་གི་དྲུང་དུ་གཤེགས་ཏེ། དཔལ་ཨེའི་དགེ་
འདུན་རྣམས་ནི་ཉིད་ལ་མཁན་པོར་གསོལ་བ་འདེབས་ཀྱི། བདག་ལ་ཡང་ངོ་ཆེན་གྱི་ལས་
སུ་བགྱི་ན། ད་ནི་མགོན་པོ་ཁྱེད་ཀྱིས་ཅིས་ཀྱང་གནང་བ་བསྩལ་དུ་གསོལ་ཅེས་ཐལ་མོ་
ཐུགས་ཀར་སྦྱར་བས། བདག་ཉིད་ཆེན་པོ་དེ་ནི་ཐུགས་ཤིན་ཏུ་རངས་པར་གྱུར་ཅིང་།
འཇིག་རྟེན་གྱི་སྤྱོད་པ་དག་ལས་རྒྱབ་ཀྱིས་ཕྱོགས་པས། གུ་རུ་ཐོགས་མེད་ཐོས་པའི་གཏམ་
ལ་སྙན། །ཉིད་ཀྱི་ཞལ་ནས་ལེགས་བཤད་མ་རྟོགས་པ། །ཉེས་པར་སྣང་བ་ཅུང་ཟད་ག་ལ་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
སྲིད། །ཁོ་བོའི་མཁན་པོ་ཆེན་པོ་རྟག་སྡེ་བ། །སེངྒེ་རྒྱལ་མཚན་གྱིས་ཀྱང་མ་ཐོབ་པའི། །
གདན་ས་ཡིན་པས་དེ་རིང་རངས་ལ་འགྲོ། །འགྱུང་ན་མི་འདོད་ད་ལྟ་རང་ལ་འགྲོ། །ཞེས་
གསུངས་ཤིང་རྗེས་སུ་བཟུང་སྟེ། པཎ་ཆེན་འབུམ་ཕྲག་གསུམ་པའི་ཆོས་ཀྱི་ཁྲི་གང་ཡིན་པ་
དེ་ལ་བཞུགས་ནས། རྒྱལ་བའི་བསྟན་པ་ལ་ཡུན་དུ་ལྷག་པར་བྱ་བ་མཛད་དོ། །
དེ་ནས་དེ་ཉིད་ཀྱི་སྣག་གི་དབོན་པོ་ཉིད་ཀྱི་གསུང་ལས་སྐྱེས་པའི་སྲས་ཀྱི་ཐུ་བོ་
མཁས་པ་ལ་གྲུབ་པས་ཁྱད་པར་བྱས་པ་རྣལ་འབྱོར་གྱི་དབང་ཕྱུག་ཆེན་པོ་ལོ་ཆེན་བྱང་ཆུབ་
རྩེ་མོ་རང་གི་ཆོས་ཀྱི་བསྟན་ལ་ཅོད་པན་བཅིངས་ཏེ་བཞག་ནས་བསྟན་པ་རིན་པོ་ཆེ་གསལ་བར་
བྱས་སོ། །
དེའི་འོག་ཏུ་དཔལ་ལྡན་བྱང་ཆུབ་རྩེ་མོའི་རུས་ལས་ཡང་དག་པར་བྱོན་པའི་དབོན་
པོ་གང་གི་གསུང་ལས་སྐྱེས་པ་ཆོས་ཀྱི་རྒྱལ་བོ་ལོ་ཆེན་གྲགས་པ་རྒྱལ་མཚན་སེངྒེའི་ཁྲི་ལ་
འཛེགས་ཏེ། མཁས་པ་རྒྱ་མཚོའི་ཟུར་ཕུད་ཀྱི་ཏོག་ཏུ་ཞབས་ཟུང་བཀོད་ནས། འགྲན་ཟླ་
མེད་པའི་མཁས་པ་རྣམས་ཀྱི་དཔྱིད་དུ་གྱུར་པ་ཡིན་ནོ། །
དེ་ནས་པད་དཀར་ཞལ་གྱི་ལུང་བསྟན་བཞི་བར་གྱུར་པ་ནི། བདག་ཅག་ལྷ་དང་
བཅས་པ་ཐམས་ཅད་ཀྱི་སྐྱབས་མགོན་དཔལ་ཐམས་ཅད་མཁྱེན་པ་ཉི་མ་དང་། ཟླ་བ་ལྟ་
བུར་རྣམ་པར་གྲགས་པའི་མཁས་གྲུབ་ཆེན་པོ་འདི་ཡིན་ཏེ། དོན་འདི་ཐུགས་ལ་ལེགས་
པར་དགོངས་ནས་བསམ་བཞིན་དུ་ཕྱོགས་འདིར་ཡང་དག་པར་སྤྲོ་བ་དང་བཅས་པས་སྲིད་
པ་བཞེས་པ་ཡིན་ནོ། །
གཉིས་པ་ནི། དཔལ་ལྡན་འཛམ་གླིང་ཆུང་ངུའི་འཛིན་མའི་གཞི། །དུམ་བུ་དྲུག་ཏུ་
གྱུར་པའི་ལྷོ་ཡི་ཆ། །གང་གི་དབུས་ན་རྫོགས་སངས་སྟོང་རྩ་གཉིས། །མངོན་པར་བྱང་ཆུབ་
གནས་གང་རྡོ་རྗེའི་གདན། །མཆོག་གི་ཕོ་བྲང་དེ་ལས་བྱང་ཕྱོགས་སུ། །དཔག་ཚད་བརྒྱས་
བགྲོད་བྷོ་ཊའི་དཔལ་གྱི་རི། །གྲུབ་པ་རིགས་འཛིན་ཚོགས་ཀྱི་བརྟེན་པའི་གནས། །གང་གི་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
བཀྲ་ཤིས་འཇུག་ངོགས་ཀུན་དགའི་ཁྱིམ། །ཞེས་བྱ་བ་ནི། གླིང་ཆེན་པོ་བཞི་ལས་བྱེ་བྲག་ཏུ་
གླིང་རྣམས་ཀྱི་ཐིག་ལེ་འཛམ་གླིང་ཆུང་ངུའི་གཞི་ལས་འཕགས་ཡུལ་དང་། ལི་དང་། བོད་
དང་། ཧོར་དང་། ཀེ་ལ་ཤ་དང་། གངས་ལྡན་ཏེ། དུམ་བུ་དྲུག་གི་ལྷོ་ཕྱོགས་ཀྱི་ཆའི་དབུས་
ཀྱི་ལྟེ་བ་ལ་རྒྱལ་བའི་དབང་བོ་སྟོང་རྩ་གཉིས་མངོན་པར་བྱང་ཆུབ་པའི་གནས། བྱང་ཆུབ་
ཀྱི་སྙིང་བོ་རྡོ་རྗེ་གདན་ལས་བྱང་ཕྱོགས་སུ་དཔག་ཚད་བརྒྱས་བགྲོད་པའི་ས། ཁ་བ་ཅན་གྱི་
ལྗོངས་ཀུ་མུ་ཏའི་ཚོགས་ལ་སྟོན་ཀའི་ནམ་མཁའི་དྲི་མ་མེད་པའི་མཐོངས་སུ་རི་བོང་འཛིན་
པའི་བསིལ་བའི་འོད་ཟེར་ཕོག་པ་ལྟར་ཆེས་ཆེར་དཀར་བའི་གངས་རིའི་དཔལ་དང་ལྡན་
པའི་ཕྲེང་བའི་མུ་ཁྱུད་ཀྱིས་ཀུན་ནས་བསྐོར་བ། ཀེ་ལ་ཤའི་སྨན་ལྗོངས་ཁ་བའི་ཚོགས་ཀྱིས་
མངོན་པར་གཡོགས་པའི་རྡུལ་གྱིས་གཏམས་པའི་འཛིན་མའི་ངོས་ལ་སྐྱེ་དགུའི་སྒྲོན་མེ་
ནམ་མཁའི་ནོར་བུ་མཆོག་ཏུ་འབར་བའི་ཚ་ཟེར་གྱིས་རེག་པས་ཀུན་ཏུ་ཞུ་བའི་ཆུ་རླུང་
བསིལ་ཞིང་དྭངས་པ་ཡིད་དུ་འོང་བའི་ཅ་ཅོའི་སྒྲ་སྙན་པ་སྒྲོག་པ་དུ་མ་འབབ་པ། རིམས་
ནད་དུ་མ་རབ་ཏུ་འཕྲོག་པའི་སྨན་སྣ་ཚོགས་ཀྱི་སྐྱེ་གནས་ཡིད་དུ་འོང་བའི་རིན་པོ་ཆེ་དུ་མའི་
འབྱུང་ཁུངས། བདེ་བར་གཤེགས་པ་ཉིད་ཀྱིས་དམ་པའི་ཆོས་བྱང་ཕྱོགས་ཀྱི་ཆར་རྒྱས་པར་
འགྱུར་རོ། །ཞེས་ལུང་བསྟན་པའི་བོད་ཀྱི་དབུས་དང་གཙང་གཉིས་ལས་གཙང་གི་རྒྱལ་
ཁམས་རུ་ལག་ལྷོ་ཕྱོགས་ཀྱི་རྒྱུད། གྲུབ་པ་དང་རིག་པ་འཛིན་པ་དང་དཔའ་བོ་དང་རྣལ་
འབྱོར་མའི་ཚོགས་ཀྱིས་ཡོངས་སུ་བརྟེན་པ། ཤཱི་པར་པ་ཏ་སྟེ་དཔལ་གྱི་རི་བོ། རི་དེའི་བྱང་
ཕྱོགས་ཀྱི་ཆ་ལ་ལག་པ་གོང་ཞེས་པའི་རི་བོ་ལྟ་ན་སྡུག་པའི་ཉེ་ལོགས་ན། ཡིད་དུ་འོང་བའི་
དགའ་བའི་ལྗོངས། བྲག་རི་རིན་པོ་ཆེའི་ཕྲེང་བས་ཆེད་དུ་བསྐོར་བ་ལྟ་བུའི་ངོས་ལ་ལྷའི་སྐུ་
དང་ཕྱག་མཚན་དང་ས་བོན་གྱི་རྣམ་པ་ཤིན་ཏུ་དོད་པ་རང་བྱུང་དུ་ཡོད་པ། བསིལ་བའི་སྒྲ་
དབྱངས་ཉེ་བར་སྒྲོག་པའི་ཆུ་ཀླུང་དྲི་མ་མེད་པ་འབབ་པ་དང་ལྡན་པའི་འགྲམ་ངོགས། ནེའུ་
གསིང་སྔོན་པོས་མངོན་པར་གཡོགས་པའི་འཛིན་མའི་གཞི་ལ་སྣ་ཚོགས་པའི་ཁ་དོག་དང་
13



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ལྡན་པའི་མེ་ཏོག་དུ་མས་གང་ཞིང་གཡུར་ཟ་བ། དུལ་བའི་ཀུན་ཏུ་སྤྱོད་པ་ལ་ཆགས་པའི་བྱ་
དང་རི་དྭགས་དུ་མ་གནོད་པ་མེད་ཅིང་བདེ་བར་རྒྱུ་བ་དབྱིག་གུ་ཞེས་བྱའི་གནས། འབྲོག་
གི་ཚལ་ཆེན་པོ་ཞིག་གི་གཡུ་སྒྲ་ཀུན་ཏུ་འཁྱིལ་བའི་ཁབ་ཤིན་ཏུ་གཙང་བ་གཅིག་ཏུ་
བལྟམས་པར་གྱུར་ཏེ། དེང་སང་ཡང་སྦྲའི་འོག་གི་ས་གཞི་གང་ཡིན་པ་དག་ལ་ཁྱད་པར་དུ་
བྱས་པའི་རྩྭ་དང་མེ་ཏོག་སྣ་ཚོགས་པས་ལང་ལོང་དུ་གྱུར་པ་དག་ཆེད་དུ་འདུག་གོ་ཞེས་
གྲགས་སོ། ། །
གསུམ་པ་དང་། བཞི་བ་ནི། ཡོངས་རྫོགས་པཎ་ཆེན་ཕྲེང་བར་བགྲང་བའི་རིགས། །
མཆོག་གི་རུས་ནི་རྣལ་འབྱོར་དབང་བོས་བརྟེན། །མཁས་གྲུབ་ལས་འོངས་ཆོ་འབྲང་
དཔལ་ལྡན་པ། །དེ་ནི་ངོ་མཚར་ཀུན་གྱི་དཔྱིད་དུ་གཟིགས། །ཞེས་བྱ་བ་ནི། བདག་ཉིད་
ཆེན་པོ་གང་གི་རིགས་ནི་མཁས་པ་སྟེ། སྔོན་དུ་བརྗོད་ཟིན་པ་ལྟར་པཎྜི་ཏའི་ཕྲེང་བ་བརྒྱུད་
ལེགས་སུ་བྱོན་པས། གངས་རིའི་ཁྲོད་ཀྱི་མཁས་པ་རྒྱ་མཚོའི་སྤྱི་བོ་ལ་ཞབས་ཀྱི་ངལ་གསོ་
མཛད་པ་འབའ་ཞིག་དང་། རུས་ནི་ཞ་མ་སྟེ། ཉིད་དང་གདུང་ཆོས་གཅིག་པ་ལ། ཞ་མ་ལོ་
ཙཱ་བ་སེངྒེ་རྒྱལ་བོ་དང་། མ་གྲུབ་པའི་རྒྱལ་མོ་ཞ་ཆུང་མ་ལ་སོགས་པ་མཁས་པ་དང་གྲུབ་པ་
ཤ་སྟག་ཏུ་བྱོན་པར་སྣང་ལ། ཆོ་འབྲང་ནི་ཡོངས་སུ་རྫོགས་པའི་པཎྜི་ཏ་ཆེན་པོ་དང་། རྣལ་
འབྱོར་གྱི་དབང་ཕྱུག་ཉི་མ་དང་ཟླ་བ་ལྟ་བུར་གྲགས་པ་ཁོ་ན་ཡིན་པས། རང་གི་རིགས་རུས་
ཆོ་འབྲང་ཙམ་ཡང་གཞན་ལས་ཕུལ་དུ་གྱུར་ཅིང་བསམ་པར་དཀའ་བ་ཡིན་ནོ། །
ལྔ་བ་ནི། དེར་ནི་འགྲོ་བའི་དགེ་ལེགས་བརྩེ་ཆེན་ཡབ། །ཆོས་དབྱིངས་རྒྱལ་མཚན་
ཞེས་སུ་རབ་འབོད་པ། །མ་བསླབས་པར་ཡང་རིག་གནས་ཀུན་ལ་མཁས། །སྐྱེ་བོ་ཀུན་གྱི་
དཔལ་དུ་གྱུར་པ་བྱུང་། །ཞེས་བྱ་བ་ནི། མཆོག་གི་མགོན་པོ་གང་གི་ཡབ་དེ་ནི་རང་བཞིན་
གྱིས་གྲུབ་པའི་ཤེས་རབ་ཀྱི་མིག་ཡངས་པ་སྣ་ཚོགས་པའི་བཟོའི་རིག་པ་ལ་མཁས་པ།
སྨན་དང་རྩིས་དང་སྙན་དངགས་ལ་སོགས་པ་ཐོགས་པ་མེད་པར་ཤེས་པ་སྟོན་པ་ཆོས་
14



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
དབྱིངས་རྒྱལ་མཚན་ཞེས་བྱ་བ་ཡིན་ནོ། །
དྲུག་པ་ནི། ལེགས་པར་སྐྱེད་པའི་རྒྱལ་ཡུམ་བྱང་ཆུབ་སྒྲོན། །ཕུལ་བྱུང་རིགས་ཀྱི་རྩེ་
ལ་རབ་འཛེགས་ཤིང་། །དད་དང་སྙིང་རྗེ་སྒྲུབ་པ་ལྷུར་བྱེད་པ། །ངོ་མཚར་ཚོགས་ཀྱིས་གང་
བའི་དཔལ་གྱི་སྒོ། །ཞེས་བྱ་ནི། །རྒྱལ་བའི་སྲས་པོ་སྐྲུན་པར་བྱེད་པའི་ཡུམ་དེ་ནི་རྣལ་
འབྱོར་གྱི་དབང་ཕྱུག་ལོ་ཆེན་བྱང་ཆུབ་རྩེ་མོའི་གཅུང་གི་སྲས་མོ། བདག་ཉིད་ཆེན་པོ་
གྲགས་པ་རྒྱལ་མཚན་གྱི་ལྕམ་མོ། རང་བཞིན་གྱི་རྣལ་འབྱོར་མ་སྐྱེས་ཙམ་ཉིད་ནས་སྐྱབས་
གནས་ལ་དད་པའི་བང་མཛོད་ལྷག་པར་འཕེལ་བ། རང་གི་ངང་གིས་བྱམས་པ་དང་སྙིང་
རྗེའི་བདག་ཉིད་ཀྱིས་གཞན་གྱི་དོན་ལ་བཅགས་པའི་ཡིད་ཅན། སྐྱེ་བོ་མི་བསྲུན་པ་སེམས་
ཁྲོ་བས་ཟིལ་གྱིས་ནོན་པ་རྣམས་ཀྱང་། གང་གི་གམ་དུ་ཕྱིན་པ་ཙམ་གྱིས་ཞི་བར་འགྱུར་
བའི་བྱམས་པའི་རྒྱ་མཚོ་སྒྲུབ་པ་ལ་གཅིག་ཏུ་གཞོལ་བ། སྤྱོད་ཚུལ་དམ་པ་ལ་རྟག་ཏུ་
ཆགས་པའི་བསམ་པ་དགེ་བ་ཅན། སྐྱེ་བོ་ཕལ་བའི་གནས་ལས་རིང་དུ་གྱུར་པ། རྡོ་རྗེ་རྣལ་
འབྱོར་མའི་མཚན་དང་ལྡན་པ་བྱང་ཆུབ་སྒྲོན་ཞེས་པ་སྟེ། འདི་ཉིད་ཆོས་ཀྱི་དབྱིངས་སུ་
ཞུགས་ནས་མཛད་མཐའ་ལ་ཕྱོགས་པ་གང་གི་ཚེ་མེ་ཏོག་གི་ཆར་ཆེན་པོ་འབབ་པ་དང་།
རྣམ་པར་དཀར་བའི་འཇའ་འོད་ཀྱི་ཕྲེང་བ་འཁྲིགས་པ་ལ་སོགས་པ་ངོ་མཚར་བའི་ལྟས་
ཁྱད་པར་ཅན་ཡང་མང་དུ་བྱུང་ཞིང་། དེ་ཉིད་ཀྱི་དབུའི་སྔས་མགོར་རིན་པོ་ཆེ་ཉིད་བཞུགས་ཏེ།
རི་ཆོས་ལས་བཤད་པའི་འཕོ་བ་ཡེ་ཤེས་སྐར་ཁུང་མ་གནང་བས། དེས་ཐུགས་མ་ཚིམས་
པར་འདི་ལས་ཟབ་པ་གཅིག་མེད་པ་ཨེ་ཡིན་ཞུ་ཞིང་། དེ་ནས་རྒྱུད་སྡེ་རིན་པོ་ཆེའི་དགོངས་
པ་ཤིན་ཏུ་གཙིགས་པར་དཀའ་བ་ཉིད་ཀྱིས་སྐལ་བ་དམ་པར་བཞེས་པའི་ཐུན་མོང་མ་ཡིན་
པའི་མན་ངག་དོན་གྱི་འཕོ་བ་ཁྱད་པར་དུ་བྱས་པ་དེ་གནང་བས་ཐུགས་ལེགས་པར་ཚིམས་ཏེ།
འདི་འདྲ་ཞིག་འོང་བ་ཡིན་གསུངས། དོན་དེ་ལྟར་ན་རིན་པོ་ཆེ་རྗེ་ཉིད་ཀྱི་གསུང་གིས་
བདག་གི་མ་དེ་ཕལ་པ་གཅིག་མིན་པ་འདྲ་ཞེས་གདུལ་བྱ་འགའ་ལ་དངོས་སུ་གནང་ཞིང་།



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དེས་ན་བསམ་གྱིས་མི་ཁྱབ་པའི་སྒྱུ་མའི་གར་གྱིས་སྲས་པོ་གང་འཛིན་པ་ལ་བསམ་བཞིན་
དུ་མིའི་ཟློས་གར་ལྷུར་མཛད་པའི་རྣལ་འབྱོར་གྱི་དབང་མོ་ཞིག་ཏུ་ལེགས་པར་སེམས་སོ། །
བདུན་པ་དང་། བརྒྱད་པ་ནི། དེ་ཚེ་མཆོག་གི་སྐྱེས་བུ་ཆེན་པོ་འདི། །གངས་རིའི་
ཁྲོད་འདིར་འགྲོ་བ་འདི་དག་གི །བསམ་པ་རྫོགས་མཛད་སྐྱེ་དགུའི་མ་མ་དེའི། །ལྷུམས་སུ་
ཟླ་བའི་གཟུགས་ཀྱིས་ཞུགས་པར་གྱུར། །བསོད་ནམས་སྟོབས་ཀྱིས་ཐོབ་པའི་རྫོགས་སངས་
སྲས། །མངལ་གྱི་དཔལ་ལ་དགྱེས་པ་དེ་ཚེ་ཡང་། །དགེ་ལྡན་མ་དེ་རབ་དད་དྲི་མེད་བློས། །
དགེ་བའི་གཉིད་ལོག་གང་གི་རྨི་ལམ་དུ། །ཟླ་རྒྱས་བདུད་རྩིར་བྱས་པ་སྐུ་ནང་ཞུགས། །སྣ་
ཚོགས་འོད་ཀྱི་ཕུང་བོ་འཕྲོ་ཞིང་འདུ། །རྣ་བའི་བཅུད་ལེན་སྒྲ་སྙན་ཚོགས་ཀྱིས་གང་། །ཙན་
དན་ལས་འགོམས་དྲི་བཟང་གིས་གང་གྱུར། །ཉི་མ་འཆར་བའི་ཐོག་མར་སྐྱ་རེངས་དང་། །
འཁོར་ལོས་སྒྱུར་བའི་སྔོན་དུ་འཁོར་ལོ་ཆེ། །ཆར་སྤྲིན་སྔོན་དུ་སྤྲིན་གསར་ཚོགས་ཀྱིས་
བཞིན། །མཆོག་འདི་འཁྲུངས་པའི་སྔོན་དུ་ལྟས་འདི་ཤར། །ཞེས་བྱ་བ་ནི། ཕུལ་དུ་བྱུང་བའི་
བསོད་ནམས་ཀྱི་ཚོང་ཟོང་རླབས་པོ་ཆེས་ཐོབ་པའི་རྣམ་པར་འདྲེན་པའི་སྲས་པོ་ཆེན་པོ་འདི་ནི།
ཡུམ་གྱི་ལྷུམས་སུ་ཟླ་བའི་དཀྱིལ་འཁོར་གྱི་གཟུགས་ཀྱིས་འཇུག་པ་ན། རང་བཞིན་གྱི་རྣལ་
འབྱོར་མ་དེ་ནི་བདེ་བའི་མལ་ན་འདུག་བཞིན་པ་ལས་རབ་ཏུ་དགེ་བའི་གཉིད་ཀྱིས་འཚོ་
བའི་རྣལ་ལམ་དུ་ལྟས་ཆེན་པོ་འདི་དག་ཤར་རོ། ། །
དེ་ནི་རྣམ་པ་བཞི་སྟེ། དྲི་མ་མེད་པ་ཟླ་བ་ཉ་གང་ལྟ་བུ་ག་བུར་གྱི་བདུད་རྩི་ཀུན་ཏུ་
འཛགས་པའི་འོད་ཟེར་བརྒྱ་བ་གཅིག་ལྟོ་བར་ཆགས་པ་སྙམ་བྱེད་པ་དང་། ཁ་དོག་སྣ་
ཚོགས་པའི་འོད་ཟེར་གྱི་དྲ་བ་ཆེན་པོ་ལུས་ལ་འཕྲོ་ཞིང་འདུ་བ་དང་། འཇིག་རྟེན་གྱི་རོལ་
མོར་བྱ་བ་མཐའ་དག་གིས་དཔེར་མི་མཚོན་པའི་སྒྲ་སྙན་པོས་གང་བ་དང་། མཆོག་གི་ཙན་
དན་གྱི་དྲི་ལས་ཀྱང་ལྷག་པར་བྱས་པའི་སྤོས་ཀྱི་དྲི་བསུང་དང་ལྡན་པར་གྱུར་ཏོ། །
འདི་ལ་རིན་པོ་ཆེ་བླ་འཁོར་བའི་གསུང་གིས་དྭངས་མ་གསུམ་ལྡན་གྱི་འཇའ་ལུས་ལ་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
དགའ་མགུར་དབང་ཐོབ་པ་དང་། མཁས་པའི་གྲགས་པས་མ་ལུས་པར་ཁྱབ་པ་དང་། བྱང་
ཆུབ་སེམས་དཔའ་ཚེ་འཕོས་ནས་ཀྱང་ཚུལ་ཁྲིམས་ཀྱི་ཕུང་བོ་ཉམས་པ་མེད་དོ། །ཞེས་
གསུངས་པ་ལྟར། རྒྱལ་བའི་སྲས་ཀྱི་ཚུལ་ཁྲིམས་ཀྱི་དྲི་སྣང་བ་འདི་དག་གི་སྔ་ལྟས་ཡིན་ནོ། །
ཞེས་གསུངས་ལ། ཁོ་བོ་ཅག་གི་བློའི་རི་མོ་ལ་ནི། དང་བོ་ཟླ་བའི་བརྡས་བསྟན་པའི་རྣམ་
པར་ཐར་པ་མཆོག་ཏུ་གྱུར་པ། སྐྱེས་བུ་ཆེན་པོའི་མཚན་སྐུ་གསུང་ཐུགས་ཀྱི་བཀོད་པ་དང་།
གཉིས་པ་དང་། གསུམ་པ་དང་། བཞི་བ་ནི། འཇིག་རྟེན་དང་འཇིག་རྟེན་ལས་འདས་པའི་
ལྷའི་ཚོགས་ཀྱིས་གང་ལ་མཆོད་པ་ཆེན་པོ་བྱེད་པ་ལ་ཞུགས་སོ་སྙམ་མོ། །
དགུ་བ་དང་། བཅུ་བ་ནི། མཆོག་གི་རིགས་ལས་གང་འཁྲུངས་བཀྲ་ཤིས་ལོ། །རྒྱ་
དཀར་མེ་སྟེ་རྒྱ་ནག་མེ་ཕོ་འབྲུག །འབྲུ་བཅུད་སྣ་ཚོགས་སྡུད་པའི་ཟླ་བ་ཡི། །བཅོ་ལྔའི་
ཚེས་ལ་ས་འདི་ཀུན་དགར་མཛད། །ཤར་གྱི་རི་བོའི་ཅོད་པན་ལས་ཐོབ་པའི། །ཟླ་བའི་
འོད་བརྒྱ་ཐོག་མར་སྣང་བ་དང་། །འགྲན་པ་བཞིན་དུ་རྒྱལ་བའི་མྱུ་གུ་གང་། །ཡུམ་ལ་
གནོད་པ་མེད་པར་བལྟམས་པར་གྱུར། །ཅེས་བྱ་བ་ནི། ཡང་དག་རིགས་ལས་མངོན་པར་
འཁྲུངས་པའི་ལོ་ནི་འཕགས་པའི་ཡུལ་ན་མེ་ཞེས་རབ་ཏུ་བརྗོད་ལ། རྒྱ་ནག་གི་མེ་ཕོ་འབྲུག་
ཅེས་ཡོངས་སུ་གྲགས་པ་ཉིད་ཡིན་ཏེ། ལོའི་བདག་པོར་གྱུར་པའི་བདག་པོ་གཟའ་ལྷག་པ་
བློན་པོ་ནི་ཕུར་བུ་སྟེ། དེ་དག་ལས་བྱུང་བའི་འབྲས་བུ་འཇམ་པའི་དབྱངས་ཀྱི་གཞུང་ལས།
འབྲུ་རྣམས་འཕེལ་ཞིང་རྒྱས་པར་བྱེད། །བྲམ་ཟེ་དྲང་སྲོང་རིག་པ་འཕེལ། །རྒྱལ་བོ་རྣམས་
ནི་ཆོས་བཞིན་སྤྱོད། །ཆར་རྣམས་རྒྱས་ཤིང་གཞོན་ཕྱུགས་འཕེལ། །འཁྲུག་ལོང་ཞི་ཞིང་བདེ་
བར་གནས། །ཞེས་ཕུན་སུམ་ཚོགས་པར་གང་བརྗོད་པ་དེ་ཡིན་ནོ། །འདི་ལ་རྣམ་པར་ཐར་
པ་ཁ་ཅིག་ཏུ་ཡོས་ལོ་ཞེས་ཀྱང་བརྗོད། བདག་ཉིད་ཆེན་པོ་གང་གི་ཡབ་དེ་སྲས་སྐྱོང་བའི་
ཚུལ་ལ་ལྷག་པར་མཁས་པས་ངེས་པར་གྱུར་པའི་དགུང་ལོ་དེ་ནི་གསང་བར་བྱས་ཏེ། དེ་
ལས་གཞན་པ་དག་ཁ་ཏོན་དུ་བྱེད་ཅིང་རྗེས་སུ་གཟུང་བའི་དོན་དུ་རིན་པོ་ཆེ་ཉིད་ཀྱང་རྣམ་
F་དང་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
པ་ཀུན་ཏུ་དགུང་སྙིང་འཆབ་པར་མཛད་ལ། ཕྱིས་བདག་ཉིད་ཆེན་པོ་འཇམ་དཔལ་གྲགས་
པ་ལ་སྐུའི་རིམ་གྲོ་ལ་སོགས་པ་དག་གི་སླད་དུ་ངེས་པ་དང་བཅས་ནས་ཚུལ་འདི་ཉིད་
གསུངས་པ་ཉིད་དོ་ཞེས་ཚད་མར་བཟུང་བ་ཡིན་ནོ། །
དུས་ནི་སྐྱེ་བོ་ཀུན་ལ་དགའ་བ་སྟེར་བའི་ལོངས་སྤྱོད་ཐམས་ཅད་ཀྱི་ཕུན་སུམ་ཚོགས་
པའི་རྩེ་དགའ་ལྷུར་བྱེད་པ་སྟོན་ལ་བབ་པ་དང་།
ཚེས་ནི་རྒྱུ་སྐར་བདག་པོ་ཡར་ལ་འཛེགས་པས་དཀྱིལ་འཁོར་ཆ་ཤས་ཡོངས་སུ་
རྫོགས་པ་བཅོ་ལྔ་སྟེ། འདི་ནི་སྐྱེས་བུ་ཆེན་པོ་གང་མངོན་པར་འཁྲུངས་ཤིང་ས་གཞིའི་ཅོད་
པན་དུ་བཀོད་པ་དེ་ནས་བརྩམས་ཏེ། རྒྱལ་བའི་བསྟན་པ་དཀར་ཕྱོགས་ཀྱི་དཔལ་ལ་
བརྟེན་ཅིང་ཡོངས་སུ་རྒྱས་པར་འགྱུར་བའི་བརྡར་མཚོན་པ་ཡིན་ནོ། །
དེ་ནས་ཚེས་དེ་ཉིད་ཀྱི་ཡང་ཟླ་བ་ཤར་གྱི་རི་བོ་ལ་ལུས་མ་ལུས་པར་སྣང་བའི་ཐོག་མ་
དང་ལྷན་ཅིག་ཏུ་ཡུམ་ལ་གནོད་པ་མེད་ཅིང་ཞབས་སྔོན་ལ་ཕྱུང་ནས་འཁྲུངས་ཏེ། ཐུབ་པའི་
དབང་བོའི་ཉིན་མོར་བྱེད་པ་གསུང་རབ་རྒྱ་མཚོའི་སྣང་བ་དང་བཅས་ནས་ཞི་བའི་ནུབ་ཀྱི་
རི་བོ་ལ་ནུབ་པར་བྱས་པ་དེའི་འོག་ཏུ་ལོག་པར་སྨྲ་བའི་འབྱུང་བོའི་བྱ་ཚོགས་ཀྱིས་ཀུན་ཏུ་
གང་ཞིང་བསྟན་པ་ལ་མངོན་པར་དགའ་བའི་ཤེས་ལྡན་རྐང་དྲུག་ལྡན་པ་དག །མྱ་ངན་གྱིས་
དུབ་པར་བྱས་པ་དག་ལ་ངལ་གསོ་སྟེར་བའི་སླད་དུ། ཚད་མེད་པའི་ཐུགས་རྗེའི་འོད་
དཀར་གྱི་ཟེགས་མས་གསུང་རབ་མ་ལུས་པ་སྣང་བར་བྱེད་པའི་དགེ་ལེགས་ཀྱི་མགོན་པོ་
སྨྲ་བའི་ཟླ་བ་བླ་ན་མེད་པ་ཤར་བ་ཡིན་ནོ། །ཞེས་པའི་བརྡར་གོར་མ་ཆག་པ་ཉིད་དུ་ཤེས་
པར་བྱོས་ཤིག །
བཅུ་གཅིག་པ་དང་། བཅུ་གཉིས་པ་ནི། སྐབས་དེར་སྲིད་སྲུང་རིག་བྱེད་ལ་མཁས་
པའི། །ཆོ་ག་མཁན་གྱིས་དཔལ་འདི་ལྷུམས་ཞུགས་ནས། །ཁྱིམ་ནི་བཀྲ་ཤིས་ཚོགས་ཀྱིས་
ཡོངས་སུ་གང་། །དེ་སླད་གཡུང་དྲུང་སངས་རྒྱས་སྐྱིད་དུ་བརྗོད། །ཅེས་བྱ་བ་ནི། དེ་ལྟར་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
མངོན་པར་འཁྲུངས་ནས་ཡུན་མི་རིང་བ་ཞིག་ན། སྲིད་སྲུང་གི་རིག་བྱེད་ལ་མཁས་པའི་ཆོ་
ག་མཁན་པོ་བཀུག་ནས་ཡིད་དུ་འོང་བའི་ཁྱེའུ་ཆུང་ངུ་བསྟན་ནོ། །དེས་ལག་པ་གཉིས་
བཀན་ཏེ་བླངས་ནས་ཕུན་ཚོགས་པ་ཞིག་བཙས་སོ་ཞེས་བསྔགས་བརྗོད་ཅིང་། འདི་ནི་
མའི་ལྟོ་བར་ཞུགས་པ་ཙམ་ནས་ཁྱིམ་དུ་ནོར་འཕེལ་བ་དང་། ནང་མི་དག་ལ་སྐྱིད་པའི་
དཔལ་སྟེར་བར་སྣང་བས། འདིའི་མིང་ཡང་གཡུང་དྲུང་སངས་རྒྱས་སྐྱིད་ཅེས་རྗོད་ཅིག་
ཅེས་མཚན་བཏགས་སོ། །
བཅུ་གསུམ་པ་ནི། འདི་ཡི་ཡན་ལག་མཆོག་ནི་གདུགས་ལྟ་བུ། །དཔྲལ་བའི་དབྱེས་
གང་དོག་པ་མིན་པ་ཉིད། །སྨིན་མ་དབང་བོའི་གཞུ་ཡི་རྟུལ་ཞུགས་འཛིན། །སྤྱན་ནི་ཨུཏྤལ་
གསར་པའི་དཔལ་ལ་ཆགས། །གང་གི་འགྲམ་པ་རི་དྭགས་རྒྱལ་བོར་མཚུངས། །ཀ་མ་ལ་
ཡི་ལང་ཚོ་རྫོགས་པའི་ཕྱག །ནྱ་གྲོའི་དཔལ་གྱི་རྗེས་སུ་མཚུངས་པའི་སྐུ། །དབང་བོ་ཐམས་
ཅད་སྐབས་ཕྱེད་གསལ་ཞིང་མཛེས། །བཅོམ་ལྡན་རྒྱལ་བའི་མཚན་གྱི་རྗེས་མཐུན་པ། །
འདི་ནི་ཐམས་ཅད་ངལ་གསོའི་དགའ་སྟོན་སྒྲུབ། །ཅེས་བརྗོད་རིམ་གྲོ་མཆོག་གིས་རྒྱལ་
བའི་སྲས། །ཆེས་ཆེར་བསྐྱེད་པའི་དཔལ་གང་རྣམ་པར་འཛིན། །ཅེས་བྱ་བ་ནི། གཞོན་ནུར་
གྱུར་པ་གང་གི་སྐུ་ནི་ཆོས་ཀྱི་རྗེ་སངས་རྒྱས་བཅོམ་ལྡན་འདས་ཀྱི་མཚན་དཔེ་ཆ་ཙམ་གྱི་
རྗེས་སུ་མཐུན་ཏེ། དེ་ཡང་དབུ་གདུགས་ལྟ་བུ་ཀུན་ཏུ་གང་ཞིག་མཐོ་བ་དང་། དཔྲལ་བའི་
དབྱེས་ཆེ་བ། སྨིན་མ་རྒྱུན་ཆགས་ཤིང་སྣུམ་ལ་འཁྱོག་པོ་གཅིག་པ་དང་། ཨུཏྤལ་གསར་
བའི་འདབ་མ་ལྟར་རྣམ་པར་བཀྲ་བའི་སྤྱན་དང་། འགྲམ་པ་སེངྒེ་ལྟར་རབ་ཏུ་རྒྱས་པ་དང་།
གཉེན་ལྕུག་ཆགས་པའི་ཕྱག་གི་དཔལ་དང༌། ནྱ་གྲོའི་ཤིང་གི་སྡོང་བོ་ལྟར་སྐུ་ཀུན་ནས་ཆུ་
ཞེང་གབ་པ་སྟེ། གདུལ་བྱ་ཐམས་ཅད་ཀྱི་མིག་གི་སྐལ་བ་བཟང་བོས་ལེགས་པར་ཐོབ་པའི་
ལང་ཚོ་ཐམས་ཅད་ཀྱི་དཔྱིད་དུ་གྱུར་ནས་རབ་ཏུ་སྐྱེད་ཆེར་སྲིང་བའི་བརྩོན་པ་ལྷུར་ལེན་
པར་གྱུར་ཏོ། །



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
འཇིགས་བྲལ་གྱི་སློབ་དཔོན་ཐམས་ཅད་མཁྱེན་པའི་ཞབས་ཀྱི་རྟོགས་པ་བརྗོད་པ་
ངོ་མཚར་གྱི་དགའ་སྟོན་ལས། བལྟམས་པ་གཙོ་བོར་གྱུར་པའི་ཕྱེ་བ་སྟེ་དང་བོའོ།། །།
ཁྱིམ་དུ་བཞུགས་པ་གཙོ་བོར་གྱུར་པའི་རིམ་པ་བཤད་པ།
སྦྲུལ་གྱིས་དཀྲིས་པའི་ཙན་དན་རྐང་འཐུང་དུག་གིས་གོས་མིན་གདུག་པའི་དབུགས་
ཀྱིས་ཀུན་ཏུ་ཁྱབ་པའི་དུ་བ་དག་ཀྱང་བསིལ་བར་བྱེད། །དཔལ་ལྡན་ཆོས་ཀྱི་ནོར་བུ་ཆུ་
དྭངས་རྙོག་པའི་ཆུ་ཡི་ཁྱིམ་ན་གནས་ཀྱང་ཆུ་ཚོགས་རྣམས་ནི་དྭངས་པར་བྱེད་ལ་གཅིག་ཏུ་
དཔའ། །རབ་ཏུ་བཞད་པའི་འདབ་སྟོང་དྲི་བཟང་ཀུན་ཏུ་སྐྱུག་བྱེད་སྣ་མའི་མེ་ཏོག་འདམ་
ལས་སྐྱེས་ཀྱང་དེ་ཡི་དྲི་མ་རྒྱང་དུ་བསྲིངས། །ཀུན་དགའི་བཞིན་ལྡན་རྒྱལ་སྲས་གཞོན་ནུ་
ཁྱིམ་གྱི་རྩེ་དགའ་རྟག་ཏུ་སྤྱོད་ཀྱང་རྣམ་པ་ཀུན་ཏུ་མཆོག་གི་ཅི་ཞིག་གཏོང་། །
དེ་ལ་གཉིས་པའི་སྡོམ་ནི། སྐུ་ནི་ཟབ་མོའི་རྫུ་འཕྲུལ་བཀོད་པར་ལྡན། །གསུང་ནི་
ཆོས་ཀྱི་བདུད་རྩིའི་ངད་ལ་ཆགས། །ཐུགས་ནི་ཏིང་འཛིན་སྙིང་རྗེ་ཆེན་པོའི་གཏེར། །ཡོན་
ཏན་ཀློག་པ་སློབ་ཚེའང་ངོ་མཚར་བཅས། །ཞེས་ཏེ། གཞན་ལས་ཁྱད་པར་དུ་བྱས་པ་བཞི་ནི།
འདི་ལྟ་སྟེ། །
དང་བོ་དེ་ལ། གང་འཁྲུངས་ལོ་ནི་གསུམ་པ་ཉིད་གྱུར་པ། །དེ་ཚེ་བརྒལ་བར་དཀའ་
བའི་ཆུ་བོའི་རྒྱུན། །བགྲོད་པ་མེད་པར་ཕ་རོལ་བདེ་བར་རྒྱུ། །བསམ་ཡས་ཆོ་འཕྲུལ་ཆེན་
པོ་འགྲོ་ལ་བསྟན། །ཅེས་པ་ནི། འཛམ་བུའི་རྒྱལ་མཚན་གྱིས་མཚན་པའི་གླིང་ཆེན་པོ་
འདིའི་ཐིག་ལེ་འགྲོ་བ་ཐམས་ཅད་ཉོན་མོངས་པའི་ཚད་པ་ལས་སྐྱོབ་པར་མཛད་པའི་
སྐྱབས་ཀྱི་རིན་པོ་ཆེའི་གདུང་གཅིག་པུ་གཞོན་ནུར་གྱུར་པ་དེ་ནི། དགུང་ལོ་གསུམ་པ་ལ་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བབས་པར་གྱུར་པའི་ཚེ་ན། ཟུར་ཚོ་ཤེལ་ལྕགས་ཀྱི་ཆུ་བོ་ཆེན་པོ་སྟོབས་དང་ལྡན་པ་མིའི་
འགྲོ་བ་དག་གིས་ཀྱང་བརྒལ་བར་དཀའ་བ་ཞིག་གི་ངོགས་ན་མ་མ་དང་བཅས་ནས་རོལ་
ཞིང་རྒྱུ་བ་ལས། སྐད་ཅིག་གི་ཚེ་གཞོན་ནུ་དེར་མི་སྣང་ནས། མ་མ་ཤིན་ཏུ་སྐྲག་སྟེ། རི་
དྭགས་འཇིགས་པའི་མིག་ལྟ་བུར་གྱུར་པ་ན། ཆུའི་ཕ་རོལ་ན་དགྱེས་པར་བཞུགས་པ་
མཐོང་ངོ༌། །དེ་ནས་ཚུར་སྤྱན་འདྲེན་པ་ལ་མི་སྟོབས་དང་ལྡན་པ་མང་བོ་སྦྲན་ནས་དེ་དག་
གིས་བཏེགས་ཏེ་སྤྱན་དྲངས་སོ། །འདི་ནི་ཤིན་ཏུ་ངོ་མཚར་བའི་བཀོད་པ་ཆེན་པོ་བླ་ན་མེད་
པ་ཞིག་སྟེ། དེ་ལ་ཁ་ཅིག་ནི་ངང་བའི་རྒྱལ་བོ་ལྟར་ཆུའི་རླབས་ཀྱིས་བརྫི་བ་མེད་པར་རྐྱལ་
གྱི་རྣམ་པར་གཤེགས་སོ་ཞེས་དང་། ལ་ལ་ན་རེ་གཤོག་པ་དང་ལྡན་པའི་ལུས་ཀྱིས་ནམ་
མཁའ་ལ་བགྲོད་པ་བཞིན་དུ་འཕུར་ཞིང་ལྡིང་སྟེ་གཤེགས་སོ། །ཞེས་པ་དང་། གཞན་དག་
ནི་དཀར་ཕྱོགས་མངོན་པར་སྐྱོང་བའི་སྲུང་མ་སྟོབས་དང་ལྡན་པས་སྤྱན་དྲངས་སོ་ཞེས་
སྒྲོག་པར་བྱེད་ལ། བདག་ཅག་གི་རྣམ་པར་རྟོག་པ་ལ་ནི་འཁོར་བའི་ཆུ་བོ་མི་ཟད་པ་ལས་
བརྒལ་ཏེ། ཐར་པ་བླ་ན་མེད་པའི་སྐམ་སར་ཕྱིན་ནོ་ཞེས་པའི་བརྡ་དང་། དེང་སང་ཕལ་མོ་
ཆེ་དག་མང་དུ་ཐོས་པ་དང་། ཚུལ་ཁྲིམས་མཆོག་ལ་གནས་པ་དག་ལས། རྫུ་འཕྲུལ་ཕྲ་མོ་
ཙམ་གྱིས་ཡོན་ཏན་གྱི་ཚོགས་ཐམས་ཅད་རྫོགས་པའི་བཤེས་གཉེན་དག་ལ་སྐྱབས་སུ་
བགྱིད་ན། དེ་ལྟ་བུ་ནི་བདག་གིས་མངལ་གྱི་རྒྱ་ལས་ཐར་མ་ཐག་ཏུ་ལག་རྩེར་སོན་མོད།
དེ་ཙམ་གྱིས་ནི་གང་དུ་ཡང་མ་ཕྱིན་ན། ཚུལ་འདི་དང་འདི་འདྲ་བ་ལ་འཇུག་དགོས་སོ། །
ཞེས་སྐལ་བ་དང་ལྡན་པ་རྣམས་ལས་གདམས་པ་ཆེན་པོ་ཞིག་གསུངས་པར་རྟོགས་ཤིང་།
བདག་རང་ལ་དངོས་སུ་ཞལ་གྱིས་འདོམས་པ་ལ་ཡང་དེང་སང་རྫུ་འཕྲུལ་གྱིས་འདུལ་བའི་
དུས་མ་ཡིན། རྫུ་འཕྲུལ་ཇི་ལྟར་སྟོན་ནུས་པ་ཙམ་གྱིས་མཆོག་ཏུ་མི་སྟོན་པར་ཤེས་པར་གྱིས་
ཤིག་གསུངས་སོ། །
གཉིས་པ་ནི། དེ་ནས་བྱིས་པའི་འཁོར་གྱི་ནང་དུ་ཡང་། །རབ་དཀར་ཆོས་ཀྱི་ཁྲི་ལ་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
རབ་འཛེགས་ཏེ། །ཞལ་ནི་ཆོས་ཀྱི་བདུད་རྩི་ལ་ཆགས་པའི། །མཁས་པའི་རྩེད་འཇོ་ཡོངས་
འདྲི་ཅི་ཡང་རྩེ། །ཞེས་བྱ་བ་ནི། སྔོན་ཆད་ལེགས་པར་གོམས་པའི་བྱིས་པ་སྐྱེས་ཙམ་ཉིད་
ནས་ནུ་ཞོ་ལེན་པ་ལ་སྦྱང་མི་དགོས་པར་རང་གི་ངང་གིས་འཇུག་པ་དེ་བཞིན་དུ། སྐྱེ་བ་ཀུན་
ཏུ་མཁས་པ་ལ་ལེགས་པར་གོམས་པའི་བདག་ཉིད་ཆེན་པོ་འདི་ནི། ཡང་སྲིད་ཀྱིས་རྣམ་
པར་མཚམས་བཅད་ཀྱང་སྔོན་གྱི་མཛད་པའི་ཕྲེང་བ་རྣམས་ཀྱིས་ཡོངས་སུ་མ་བཏང་བར།
ཤིན་ཏུ་ལུས་ཕྲ་བ་ཉིད་ཀྱི་ཚེ་ཡང་བྱིས་པའི་རྩེད་མོ་ཕལ་པ་ལ་མི་ཆགས་པར། རང་དང་ན་
ཚོད་མཉམ་པའི་མིའི་ནང་དུ་པཎྜི་ཏའི་ཀུན་ཏུ་སྤྱོད་པས་དགྱེས་པར་མཛད་དེ། སྟེགས་བུ་རེ་
ལ་འཛེགས་ནས་ཆོས་འཆད་པའི་ཚུལ་དུ་ལྷུར་མཛད་དོ། །དེ་ཡང་གམ་ན་བཞུགས་པའི་
དུས་གཅིག་གི་ཚེ་ཡུལ་དེ་རི་ན་ཉུང་མའི་ཞིང་ལས་བྱེད་པ་ཞིག་ཏུ་སྣང་བས་ཉུང་མའི་ཕུང་བོ་
ཆེན་པོ་ཞིག་སྤྱན་ལམ་དུ་གཟིགས་པ་ན། འདི་ནི་ངའི་ཆོས་ཀྱི་ཁྲིའོ་འདི་ལ་ང་ཞོག་ཅིག་ངས་
ཆོས་བསྟན་པར་བྱའོ། །གསུངས་སོ། །དེ་ལྟར་གསུངས་པས་མདུན་ས་དེ་ཉིད་ན་རྗེ་ལོ་ཙཱ་
ཡབ་སྲས་ཀྱི་གསུང་གིས་བསྐྱེད་པའི་དགེ་འདུན་སྒྲེས་པོ་ཁ་ཅིག་ཡོད་པས། དེ་རྣམས་ཀྱི་
བསམ་པ་ལ་བྱིས་པའི་རྩེད་མོ་དག་ཡིན་ནམ། འོན་ཏེ་རྒྱུད་པ་གཞན་ལས་ཁྱད་པར་དུ་བྱས་
པས་ཇི་འདྲ་སྙམ་ནས་ཇི་ལྟར་བཞེད་པ་བཞིན་དེའི་སྟེང་དུ་བསྐྱལ་ལོ། །དེ་ནས་ཁོང་རྣམས་
ཀྱིས་ཉན་པར་བྱེད་པ་ན་འཕགས་པའི་སྐད་ཀྱིས་ཆོས་གསུང་བའི་རྣམ་འགྱུར་མང་བོ་
མཛད་ཀྱིན་འདུག ། དེ་ལྟར་དུ་ཐོས་པས་དད་པ་དང་ངོ་མཚར་བ་ལྷག་པར་སྐྱེས་ཏེ། འདི་
ནི་ལོ་ཆེན་ཡབ་སྲས་ཀྱི་རྒྱུད་པ་འཛིན་པ་ལ་བསམ་བཞིན་དུ་ཕྱོགས་འདིར་སྐུའི་བཀོད་པ་
མཛད་དོ་ཞེས་བསྔགས་པར་བྱེད་དོ། །
གསུམ་པ་ནི། དེ་ནས་རྒྱལ་སྲས་གཞོན་ནུར་གྱུར་པ་དེ། །རང་གི་ཁྱིམ་ནི་ཚེར་མ་ལྟར་
མཐོང་ནས། །མི་མེད་བས་མཐའི་འཇུག་ངོགས་རྒྱུད་མ་རུ། །པད་ཚལ་ལ་ནི་བུང་བ་བཞིན་
དུ་རྒྱུ། །དབེན་པ་ཁོ་ན་ཡིད་ལ་ཆགས་གྱུར་པས། །མཚན་དང་ཆར་གྱིས་བརྫིས་པ་ཁྱད་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བསད་ནས། །ལུས་ནི་ཆོས་བདུན་དག་ལ་མངོན་དགའ་བས། །ར་བའི་རྫ་བ་ནང་པདྨ་
བཞིན་དུ་གྲུང་། །ཞེས་བྱ་བ་ནི། དེ་ནས་དགུང་ལོ་ལྔ་བར་ཕེབས་པ་དེའི་ཚེ་ན་སྐུ་ཚེ་དཔག་
ཏུ་མེད་པའི་སྔོན་རོལ་ཏུ་གོམས་པ་ལྷུར་མཛད་པའི་རིགས་སད་དེ། ཏིང་འཛིན་གྱི་སྒོ་དུ་མ་
ལ་མཉམ་པར་འཇོག་ནུས་ཤིང་། དེ་ལྟ་བུའི་བསམ་གཏན་ལ་ཆགས་པས་རྣམ་པར་གཡེང་
བ་གང་གིས་ཀྱང་མི་བརྫི་བའི་ཞི་བར་དགའ་བ་ཞིག་བྱུང་སྟེ། རང་གི་ཁྱིམ་ནི་བཙོན་ཁང་
ལྟར་མ་རུངས་པར་མཐོང་ནས། དེར་མི་ཆགས་པར་མཆོག་ཏུ་དབེན་པའི་བས་མཐའ་
རྣམས་སུ་རྒྱུ་ཞིང་དོང་བ་ལས། སྐབས་ཤིག་གི་ཚེ་ལྷ་གཞོན་ནུ་མི་སྣང་བར་གྱུར་ནས། ཡབ་
ཡུམ་གྱི་ཡིད་རྣམ་པར་འཁྱམས་ཏེ། བདག་གི་གཞོན་ནུ་དེ་ག་རེ། བདག་གི་གཞོན་ནུ་དེ་ག་
རེ་ཞེས་རིངས་པ་རིངས་པར་ཕན་ཚུན་དུ་དོང་དོང་བ་ལས། སྔོན་མིའི་གྲོང་བྱུང་བའི་ཤུལ་གྱི་
ར་བ་ཆེན་པོ་ཞིག་ན་ཞབས་རྡོ་རྗེ་དཀྱིལ་མོ་ཀྲུང་བཅོས་ནས་ལུས་རྣམ་སྣང་གི་ཆོས་བདུན་
ལ་གནས་པས་མི་གཡོ་བའི་བསམ་གཏན་ལ་མཉམ་པར་བཞག་ནས་འདུག་གོ །དེའི་ཚེ་
དབྱར་གྱི་དུས་ཡིན་པས་ཆར་ཆེན་པོ་བབས་ཀྱང་གྲང་བ་ལ་སོགས་པའི་ཉམ་ང་བ་ཅུང་ཟད་
ཙམ་ཡང་མེད་པར་བླངས་པའི་དབུས་ན་མཆོག་གི་སྤྱོད་པ་ཅན་དེ་ཡབ་ཀྱིས་མཐོང་ནས་
ཚིམས་ཤིང་མགུ་སྟེ། པདྨ་ལྟར་འཇམ་པའི་ཕྱག་ནས་འཇུས་ཤིང་རང་གི་ཁབ་ཏུ་སྤྱན་དྲངས་
པར་གྱུར་ཏོ། །
ཡང་དུས་ཤིག་གི་ཚེ་ན་ཕུ་རེ་བའི་སྐྱེས་པ་ཁ་ཅིག་འཕོང་རྩེ་བའི་ས་ཕྱོགས་ཤིག་ཏུ་
བྱིས་པ་མང་བོ་ལྟད་མོའི་གླིང་དུ་ཚོགས་པ་དེའི་ཁྲོད་དུ། དཔལ་གྱི་ཁྱེའུ་ཡང་བྱོན་ནོ། །དེ་
ནས་དེ་རྣམས་མདའི་སྒྱུ་རྩལ་གྱི་བྱ་བ་རྫོགས་ཏེ། མཐར་རང་རང་གི་ཁྱིམ་དུ་ཞུགས་ཤིང་
ལྟད་མོ་ལ་འོངས་པའི་ཚོགས་དེ་དག་ཀྱང་། རང་རང་གི་ཕ་མའི་མདུན་ས་བརྟེན་པར་གྱུར་
ནས་ཞག་ཏུ་ལོན་པའི་ཚེ། ཡབ་ཡུམ་གྱིས་སྲས་ཀྱི་མྱུ་གུ་དེ་མ་རྙེད་ནས། གྲོགས་ཀྱི་བྱིས་པ་
རྣམས་ལ་ཁྱེད་ཅག་གིས་བདག་གི་གཞོན་ནུ་དེ་མཐོང་ངམ་ཞེས་དྲི་བ་ན། གཅིག་ན་རེ་ཁ་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
སང་མདའ་འཕེན་པའི་ས་ཕ་གི་ན་འདུག་ཅིང་། དེ་ནས་བདག་རྣམས་ཀྱི་མིག་གིས་ནི་མ་
ཡིན་ནོ། །ཞེས་ཟེར་རོ། །དེ་ནས་ཡབ་ཀྱིས་ཏབ་ཏབ་པོར་བཙལ་བས་མདའ་རྩེད་ཀྱི་དོ་ར་
དེ་ཉིད་ན། སྔོན་གྱི་ལུས་ཀྱི་བཀོད་པས་དྲན་པའི་སྒོ་ཐམས་ཅད་རབ་ཏུ་བཅིངས་ཏེ། རྣམ་
པར་གཡེང་བ་གང་གིས་ཀྱང་མི་ཕྱེད་པར་གཡོ་བ་མེད་པར་གནས་སོ། །དེ་ཡབ་ཀྱིས་མཐོང་
ནས་རྣམ་པར་ཀུན་ཏུ་ཚོལ་དགོས་པ་བྱིན་པས་སེམས་རྩུབ་པོར་གྱུར་ཏེ། དྲག་ཤུལ་གྱི་ངག་
ཅུང་ཟད་དང་བཅས་ནས་རང་གི་གནས་སུ་ཁྱེར་ཏེ། དེ་ནས་རང་དང་ན་ཚོད་སྐལ་སྙམ་པའི། །
བྱིས་པའི་ཚོགས་དང་ལྷན་ཅིག་རྒྱུ་ཞིང་སོང་། །དེ་དག་སྣ་ཚོགས་རྩེད་མོ་ལ་འཇུག་ཚེ། །
ཁྱོད་ནི་སྔོན་བཞིན་ཞི་བའི་མཉམ་བཞག་བརྟེན། །གཞན་རྣམས་རང་གི་རྩེད་མོ་ལ་ཆགས་
པས། །མཉམ་བཞག་དེ་ཡི་ལུས་ནི་ཆུ་ཡིས་བཀྲུས། །རེས་འགའ་ཁ་བའི་ཁྲོད་དུ་འདོར་བར་
བྱེད། །དེ་དག་གིས་ཀྱང་མི་ཕྱེད་གཡོ་མེད་འཛིན། །ཅེས་བྱ་བ་ནི། རང་གི་ན་ཚོད་དང་
མཉམ་པའི་བྱིས་པའི་ཚོགས་ཀྱི་ནང་དུ་གཞན་གྱིས་བསྐུལ་ནས་རྩེད་མོ་ལ་ཆས་པར་གྱུར་
པ་ཡང་བསམ་གཏན་ལས་ཉམས་པར་མ་གྱུར་ཏེ། སྐུ་རི་རབ་ལྟ་བུར་གཡོ་བ་མེད་པ་ན་
བྱིས་པ་མ་རུངས་པ་དག་གི་བསམ་པ་ལ་འདི་གཉིད་དུ་སོང་སྙམ་ནས། རྩེད་འཇོའི་སླད་དུ་
སད་པར་བརྩམས་ཏེ། རེས་འགའ་ནི་ཁ་བའི་ཕུང་བོའི་དབུས་སུ་བཞག་ཀྱང་སད་པར་མ་
གྱུར་ཏོ། །རིགས་ཀྱི་བུ་ཞིག་ཏིང་ངེ་འཛིན་ལ་སྙོམས་པར་ཞུགས་པ་ན། མེས་རེག་པ་དང་
ཆུར་ཞུགས་པ་ལ་སོགས་པའི་རྐྱེན་གང་གིས་ཀྱང་སད་པར་མ་ནུས་ནས། འཇམ་པའི་
དབྱངས་ལ་དྲིས་པས་འདི་ནི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གཉིས་
རྔའི་ལོགས་རེར་བྱས་ནས། དེ་དང་འཚམ་པའི་སྐྱེས་བུ་སྟོབས་དང་ལྡན་པས་བརྡུངས་ཀྱང་
སད་པར་མི་ནུས་ཀྱི། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་བོའི་
མཐུས་ཞི་བའི་ཏིང་ངེ་འཛིན་འདི་ལས་སད་པར་འགྱུར་རོ། །ཞེས་གསུངས་པ་ལྟར་དུ་སྣང་
ངོ་༑ ༑སླར་ཡང་མི་མེད་བས་མཐའི་འཇུག་ངོགས་བརྟེན། །ཚད་མེད་ཆར་གྱི་ཕྲེང་བས་
24



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
འཇིགས་མེད་པར། །གཡོ་མེད་ཟབ་མོའི་ངང་དུ་མཉམ་པར་བཞག །མགོན་མེད་སེམས་
ཅན་བརྩེ་བའི་གོས་ཀྱིས་བསྐྱངས། །ཞེས་བྱ་བ་ནི། སླར་ཡང་དབྱར་གྱི་དུས་ལ་བབས་ཏེ།
མཚན་མོ་ལ་མངོན་པར་ཕྱོགས་པའི་དུས་ཤིག་ན། ཕྱོགས་ཐམས་ཅད་རྣམ་པར་ཁྱབ་པའི་
ཆར་ཆེན་པོ་བབས་ནས། ནམ་གྱི་མཐར་ཉེ་བའི་ཚེ་གཞོན་ནུའི་སྐུ་ཅན་མ་ཚང་ནས་ཁྱིམ་ན་
འཁོད་པ་ཐམས་ཅད་ཀྱིས་འཛིན་མའི་གཞི་ཀུན་ཏུ་ཉུལ་བས། ཐང་ཆེན་པོ་ཞིག་གི་དབུས་
ན་ན་བཟའ་ཡང་མི་སྣང་བར་མཛད་ནས། ཆར་གྱིས་བསྒོས་པའི་རྩྭའི་ཚོགས་ལང་ལོང་དུ་
གྱུར་པ་ཞིག་གི་དབུས་ན། ཆུ་ནང་གི་པདྨ་ལྟར་ཆུས་མ་གོས་པར་མཉམ་པར་བཞག་སྟེ།
གཡོ་བ་མེད་པའི་སྤྱན་དང་ལྡན་པས་ཞི་བའི་བསམ་གཏན་འཛིན་པར་གྱུར་ཏོ། །དེ་ཡབ་
ཀྱིས་མཐོང་ནས་འདི་ལྟ་བུའི་ཆར་གྱི་དབུས་སུ་གོས་ཀྱང་མེད་པར་སྡོད་པ་ཞེས་སྡིགས་པ་
དང་བཅས་པས་ཕྱག་ནས་འཐེན་ཏེ། གོས་གར་སོང་ཞེས་དྲིས་པ་ན། དེ་ལས་ཕ་ཚད་ན་
ཕྱག་གིས་བརྡ་མཛད་ཀྱིན་འདུག ། དེའི་གམ་དུ་བལྟས་པས་སྔོའི་ཕུང་བོ་ཞིག་ལ་ན་བཟའ་
ཇི་ཙམ་ཡོད་པའི་རྒྱ་བསྐྱེད་ནས་བཀབ་འདུག་པ་དང་། ལག་ཏུ་བླངས་པས་དེའི་འོག་ན་
ཕྱོགས་གཞན་དུ་ཆར་གྱིས་ཉེན་པའི་སྲོག་ཆགས་མང་བོ་སྔོའི་ཕུང་བོ་དེ་ལ་འཁོར་ཏེ། ལང་
ལོང་དུ་གྱུར་པ་མཐོང་ནས་ཡབ་ཡིད་ཁྱོགས་ལ་འཕྱང་ཞིང་ཡུམ་གྱི་དྲུང་དུ་ཁྲིད་པར་གྱུར་ཏོ། །
དེ་ལྟར་ལོ་ལྔ་ལོན་པའི་ལུས་ཀྱི་ས་ལུ་འདི་ལྟ་བུ་ནའང་རང་གི་བགྱི་བ་ཁྱད་དུ་བསད་ནས།།
གཞན་ལ་བརྩེ་བའི་བྱང་ཆུབ་ཆེན་པོའི་སྤྱོད་པ་ཅན་འདིའི་རྣམ་པར་ཐར་པ་མཐོང་ཞིང་ཐོས་
པས། བསམ་པ་དང་ལྡན་པའི་སྐྱེ་བོ་དག་ལུས་ཀྱི་སྤུ་ལོང་གཡོ་ཞིང་མིག་མཆི་མས་འཁྲུགས་ཏེ།
དད་པ་ལས་བྱུང་བའི་གསོལ་བ་འདེབས་ཤིང་སྐྱབས་གནས་སུ་མི་བགྱི་ན། འདི་ལས་སྙིང་
རུལ་ཞིང་བདུད་སྡིག་ཏོ་ཅན་གྱི་མན་ངག་གི་ཟིལ་གྱིས་གནོན་པའི་ཐ་ཆད་དུ་གྱུར་པ་སུ་
ཞིག་ཡོད་དེ། དེ་འདྲ་བ་ནི་མི་ཁོམ་པ་ཆེན་པོས་སྙིང་ལ་དད་པ་མེད་པའི་རྡོ་རྗེའི་གནས་བྱིན་
པའི་གྲུབ་ཐོབ་ཆེན་པོ་ཞིག་ཏུ་གདོན་མི་ཟ་བར་ཟུངས་ཤིག །དེ་ནས་ལུས་ཀྱི་མྱུ་གུ་དེ་ནི་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བྱིས་པ་གཞན་དང་སྐལ་བ་མི་མཉམ་པས། ལྐུགས་པ་ལྟར་དུ་གྱུར་དུ་དོགས་ནས་ཡབ་ནི་
ཡིད་འབྱུང་བར་ཡང་བྱེད་ལ། དྲང་སྲོང་གི་ནད་བྱུང་པ་ཡིན་སྙམ་ནས། ཟུར་ཚོའི་དགོན་པ་
དྲག་ནག་བྱ་བ་ན། བླ་མ་བཟང་བོ་གཅིག་བཞུགས་པ་ལ་བསྟན་པས། འདི་ནི་ནད་མ་ཡིན་
གྱི་ཏིང་འཛིན་བཟང་བོ་ལ་མཉམ་པར་བཞག་པའི་ངང་ཚུལ་ཅན་ཞིག་གོ །ཞེས་ལུང་བསྟན་
པས་ཡབ་ཡུམ་གཉིས་ལྷག་པར་དགའ་སྟེ། སྔོན་གྱི་མཛད་པ་དེ་རྣམས་ཀྱང་དྲན་ནས་ཡ་
མཚར་དུ་འཛིན་ལ་མཆོག་ཏུ་སྲས་ལ་དད་པར་གྱུར་ཏོ། །དེའི་ཚེ་ན་སྔོན་རྒྱལ་བུ་དོན་ཐམས་
ཅད་གྲུབ་པ། རི་གངས་ཅན་དང་ཉེ་བའི་འཇུག་ངོགས་སུ་གནས་པའི་དྲང་སྲོང་ནག་པོས་
མཐོང་སྟེ། བྱང་ཆུབ་ཏུ་ལུང་བསྟན་པ་ན། ཡབ་རྒྱལ་བོ་ཟས་གཙང་མ་ལྷག་པར་དད་ནས།
གཞོན་ནུའི་ཞབས་གཉིས་ལ་ཕྱག་བཙལ་ཅིང་བསྟོད་པའི་ཚིགས་སུ་བཅད་པ་ཆེད་དུ་བརྗོད་
པ་དང་རྗེས་སུ་མཐུན་པར་ཡབ་ཀྱིས་སྲས་པོ་ལ་བསྟོད་པ་མཛད་པའི་ཚིགས་སུ་བཅད་པ་
ཡང་ཡོད་དོ། །དེ་ཕྱིར་ཕྱི་རོལ་རྣམ་གཡེང་ལ་འཇིགས་པས། །ཟབ་མོའི་ཁྱིམ་གྱི་བང་བ་ལ་
ཞུགས་ནས། །མི་གཡོ་བསམ་གཏན་ཐུན་གཅིག་ཁོ་ནས་ཀྱང་། །ཉིན་ཞག་གསུམ་པའི་བར་
དུ་བགྲང་བར་བྱེད། །ལ་ལར་ལུས་ནི་མི་གཡོ་གསེར་གྱི་རི། །ངག་ནི་མི་སྨྲ་སྨྲ་བཅད་ཁོ་ནའི་རྒྱ། །
སེམས་ནི་མི་གཡོ་གང་གིས་མི་ཕྱེད་པ། །སྣ་ཚོགས་ཐབས་ཀྱིས་སད་པར་བྱེད་པ་མིན། །
ཞེས་བྱ་བ་ནི། སླར་ཡང་རྒྱལ་སྲས་གཞོན་ནུ་དེ་ཕྱི་རོལ་གྱི་རྣམ་པར་གཡེང་བའི་རྩེ་དགའ་
གང་ལ་ཡང་མ་ཆགས་པར་བསམ་གཏན་གྱི་སྡེ་བ་ལ་ཆེས་དགའ་བར་གྱུར་ནས་ང་ནི་སྒོམ་
ལ་འཇུག་གོ་ཞེས་གསུངས་ཤིང་། དབེན་པ་ནས་དབེན་པའི་གནས་སུ་གཤེགས་ཏེ། སྔོན་
དུ་བཤད་པའི་སྐུའི་འདུག་སྟངས་ཀྱིས་ཞི་བར་གནས་ལ། རེས་འགའ་ནི་མཛོད་ཀྱི་བང་
བའི་ནང་དུ་ཞུགས་ཏེ། དེའི་སྟེང་དུ་ཁྲོལ་མ་ལ་སོགས་པའི་ཡོ་བྱད་ཀྱིས་མངོན་པར་བཀབ་
ནས་ནང་དུ་ཡང་དག་འཇོག་པ་ལ་མཉམ་པར་བཞག་སྟེ། བཟའ་བ་དང་བཏུང་བ་གང་ལ་
ཡང་ལྟོས་པ་མེད་པར་ཏིང་ངེ་འཛིན་ཐུན་གཅིག་གིས་ཀྱང་ཉིན་ཞག་གསུམ་འདའ་བར་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
མཛད་དོ། །དེ་ཚེ་ཡོངས་རྫོགས་བསམ་གཏན་མཆོག་དེ་ཡང་། །སྙིང་རྗེའི་ཐབས་ཀྱིས་
བཏང་བར་མ་གྱུར་པས། །སྡུག་བསྔལ་ཁུར་གྱིས་ལྕི་བའི་འགྲོ་བ་གཟིགས། །དེ་ཡི་ཟུག་རྔུ་
འབུམ་ཕྲག་ཕུང་བོའི་ཚོགས། །སྙིང་རྗེའི་གཏེར་དེའི་ཐུགས་ལ་འཕོས་གྱུར་ཏེ། །འཁོར་བ་
འདི་ཀུན་སྡུག་བསྔལ་རང་བཞིན་ཞེས། །བསམས་ནས་དེ་ཡི་སྤྱན་ལ་སྤྲིན་མེད་ཀྱང་། །མཆི་
མའི་ཆར་བ་ཟློག་མེད་ཅི་ཡང་འབབ། །ཅེས་བྱ་བ་ནི། རབ་ཏུ་ཞི་བའི་བསམ་གཏན་དེ་ཡང་
ཐབས་སྙིང་རྗེ་ཆེན་པོ་དང་མ་བྲལ་བའི་ངང་ཚུལ་ཅན་ཞིག་སྟེ། གཞོན་ནུ་སྤྱན་གྱི་པདྨ་ཁ་ཆེ་
བ་ཐག་པ་དེ་ཉིད་ཀྱི་ཚེ་ཡང་། འགྲོ་བའི་ཉོན་མོངས་པའི་དུག་གི་སྐྱོན་ཐམས་ཅད་འཕྲོག་པ་
ལ་གཅིག་ཏུ་དཔའ་ཞིང་སྙིང་རྒྱས་པའི་བདུད་རྩི་མཆོག་གིས་ཐུགས་སྨིན་པར་མཛད་པས་
དགུང་ལོ་བདུན་པ་ལ་བབས་པའི་ཚེ་སྡུག་བསྔལ་གྱི་ཁུར་གྱིས་ནོན་ཅིང་ཉམ་ཐག་པའི་
སེམས་ཅན་སྤྱན་ལམ་དུ་གྱུར་པ་ན། དེའི་སྡུག་བསྔལ་གྱི་ཚེར་མ་མི་བཟད་པ་ཉིད་ཀྱི་ཐུགས་
ལ་ཟུག་སྟེ། བཟོད་གླགས་མེད་པའི་སྙིང་རྗེ་ཆེན་པོའི་རྒྱ་མཚོ་བརྡོལ་ནས་སྤྱན་ཆབ་མང་བོ་
བཏང་ཞིང་། དེ་ཉིད་ནས་བརྩམས་ཏེ་དེ་འདྲ་བའི་ཚུལ་གཟིགས་པ་ན། ཞལ་གྱི་དཀྱིལ་
འཁོར་སྙིང་རྗེའི་ཆུ་རློན་དང་མ་བྲལ་བའི་ངང་ཚུལ་ཅན་ཞིག་སྟེ་རྒྱས་པར་འོག་ཏུ་འཆད་
པར་འགྱུར་རོ། །
མཆུ་ནི་མི་བཟད་ཚེར་མ་ལྟར་རྣོ་བའི། །སྲིན་བུའི་ཚོགས་གང་གཞན་གྱིས་བོར་བ་ན། །
ཉིད་ཀྱི་པདྨའི་ཕྱག་གིས་རབ་བླངས་ཏེ། །བརྩེ་ལྡན་བྱམས་པས་རང་གི་ཁྲག་གིས་བསྐྱངས། །
མ་རུངས་སྐྱེ་བོ་ཁ་ཙམ་དོན་གཉེར་བ། །དེ་ཡིས་ཁྱོད་ཀྱི་ངང་ཚུལ་ལ་བསམས་ནས། །སྣ་
ཚོགས་སེམས་ཅན་ཕུང་བོ་རྡོ་བའི་སྟེང་། །སྒོག་པ་ལ་བཞིན་བཟའ་བར་ཆས་པ་ན། །སྤྱན་
ཆབ་ཆུ་ཀླུང་གྲངས་མེད་འབབ་པ་དང་། །དེ་དག་བླུ་བའི་རིན་བཅས་ཕྱག་བརྐྱངས་པ། །
དྲན་པ་བཞིན་དུ་རིངས་པར་འཛིན་གྱུར་པ། །ཐོབ་ལས་དཔལ་གང་རང་གི་ལུས་ཀྱིས་
བསྐྱངས། །ཞེས་བྱ་བ་ནི། འགྲོ་བ་གཞན་གྱིས་ཤིག་ལ་སོགས་པ་ཅི་དགའ་བར་བོར་བ་ན།



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
གཞན་གྱི་དོན་ལ་ཆགས་པའི་ཡིད་ཀྱིས་ཉམ་ང་བ་མེད་པར་པདྨ་ལྟར་འཇམ་པའི་ཕྱག་གིས་
བླངས་ནས་རང་གི་སྐུའི་རུམ་དུ་བསྐྱངས་སོ། །དེའི་ཚེ་ངང་ཚུལ་ལ་དཔགས་ཏེ་མཆོག་ཏུ་མི་
བསྲུན་པའི་སྐྱེ་བོ་དག་གིས་ཤིག་མང་བོ་རྡོ་ལེབ་ཀྱི་ཁ་རུ་བཞག་ནས་སླར་ཡང་དེ་དང་
འཚམ་པའི་རྡོ་བ་བསྣན་ཞིང་། སྒོག་པ་བཞིན་དུ་ཟ་བར་བྱེད་པའི་ཚུལ་བསྟན་པ་ན། སྙིང་
རྗེ་ཆེན་པོའི་སྤྱན་ཆབ་བཏང་ཞིང་མགྲིན་པ་མཆིལ་མས་འགགས་པ་བཞིན་དུ་བརྩོན་པ་
དྲག་པོས་བུ་རམ་དང་། མར་ལ་སོགས་པའི་བཟའ་བའི་ཁྱད་པར་དག་གིས་སྲོག་བླུས་ཏེ།
རང་གི་སྐུ་ལུས་ཡོངས་སུ་བཙལ་ནས་ཁྲག་གི་མཆོད་སྦྱིན་ཆེན་པོས་ཚིམ་པར་མཛད་དེ།
བདེ་བར་ལོངས་སྤྱོད་དུ་བཅུག་པས། ཤིག་གི་ཚོགས་དེ་དག་འགྲོ་བ་དང་ཟ་བ་དང་འཐུང་
བ་ལ་རང་དབང་དང་ལྡན་པས་རི་བོ་འབིགས་བྱེད་ཀྱི་གླང་བོའི་དབང་བོ་བཞིན་དུ་བདེ་
བར་རྒྱུ་བར་བྱེད་དོ། །དེའི་དུས་ན་འཇིག་རྟེན་པ་ཁ་ཅིག་དག་ནི་དབོན་པོ་ཤིག་གསོ་འམ།
ཤིག་ཉོ་བའམ་ཞེས་འབོད་པར་ཡང་བྱེད་ཅེས་གྲགས་ལ། དེ་ལྟར་ན་བཀའ་གདམས་པའི་
དགེ་བའི་བཤེས་གཉེན་ཆེན་པོ་དག་གིས་སྙིང་རྗེ་འབྱོངས་པའི་ཚད་ནི། ཡེངས་ཀྱང་ཐུབ་ན་
འབྱོངས་པ་ཡིན། །ཞེས་བཀའ་བསྩལ་པ་ལྟར། རྣམ་པ་གཞན་དུ་ཡེངས་པ་དང་། ཐ་ན་རྣལ་
ལམ་དུ་ཡང་རྩོལ་མེད་ཀྱི་སྙིང་རྗེ་ཆེན་པོ་རྒྱས་ཏེ། རྒྱལ་བ་སྲས་དང་བཅས་པ་ཐམས་ཅད་
ཀྱི་བྱམས་དང་སྙིང་རྗེའི་བང་མཛོད་མ་ལུས་པ་ཉིད་ཀྱི་ཐུགས་ལ་སྨིན་པ་ཡིན་ནོ། །
བཞི་བ་ནི། ཡི་གེའི་ཕྱི་མོ་སློབ་པའི་གྲྭར་འཇུག་ཚེ། །ནམ་མཁའ་གང་བའི་ཡི་གེའི་
དཀྱིལ་འཁོར་གཟིགས། །དེ་ཚེ་དམ་པའི་སྐྱེས་བུ་དུ་མས་བསྔགས། །ས་འདི་ཡོན་ཏན་
དཔལ་གྱིས་བརྒྱན་པར་མཛད། །ཅེས་བྱ་བ་ནི། དགུང་ལོ་ལྔ་བཞེས་པ་དེའི་ཚེ་མཁས་གྲུབ་
དུ་མའི་བསྟི་གནས། གྱམ་བསམ་གཏན་གླིང་ཞེས་པའི་དགོན་པར་ཀློག་སྦྱོང་བའི་ཚུལ་
ཙམ་མཛད་པ་ཡང་རྣམ་པར་གཡེང་བ་སྤོངས་པའི་ཏིང་ངེ་འཛིན་ཞི་བ་ལ་མཉམ་པར་བཞག་སྟེ།
ཡི་གེའི་སློབ་དཔོན་གྱི་བསམ་པ་ལ་འདི་གཉིད་དུ་སོང་ངོ་སྙམ་ནས་སོར་མོའི་ལྕག་གིས་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
སྐུལ་ཀྱང་ཡུན་རིང་དུ་སད་པར་མ་གྱུར་ལ། ཅི་ཞིག་ལྟར་ན་རང་གི་ངང་གིས་སད་པར་གྱུར་
པ་ན། སློབ་དཔོན་གྱིས་དེ་དག་གི་གནས་སྐབས་སུ་ཇི་འདྲ་དྲིས་པས། ཀློག་གི་གྲྭར་ཞུགས་
པའི་བྱིས་པའི་བདག་ཉིད་ཆེན་པོའི་གསུང་གིས། དེའི་ཚེ་དཔྲལ་བའི་ངོས་འདིར་ཨ་དཀར་
བོ་གཅིག་བྱུང་དེ་ལས་ཡི་གེའི་ཚོགས་དཔག་ཏུ་མེད་པ་འཕྲོས་ཤིང་། ནམ་མཁའི་ཁྱོན་ཅི་
ཙམ་ཡི་གེས་གང་སྙམ་བྱེད་ལ། སླར་སད་དུ་ཆ་བ་ན་དེ་ཐམས་ཅད་རང་གི་རྩ་བའི་ཨ་དེ་ལ་
ཐིམ་པ་བཞིན་དུ་གྱུར་གསུངས་སོ། །འདི་ནི་རྒྱལ་བའི་དབང་བོ་ཀུན་གྱི་བཤེས་གཉེན་གྱི་
ཡི་གེའི་གྲྭར་འཇུག་པ་ན། ཆོས་ཀྱི་སྒོ་མོ་མཐའ་ཀླས་པས་དགའ་སྟོན་ཆེན་པོ་བསྩལ་པ་དང་
ཆོས་མཐུན་པར་སྣང་ཞིང་། བླ་ན་མེད་པའི་གཏམ་ཆེན་ཞིག་ཏུ་སེམས་སོ། །དེའི་དུས་ན་
འོད་གསལ་ལ་དབང་ཐོབ་པའི་སྐྱེས་བུ་ཆེན་པོ་བཀའ་བཞི་བ་ནམ་མཁའ་འོད་ཟེར་དང་།
ཧོར་བཀའ་བཞི་བ་ཆེན་པོ་སེངྒེ་རྒྱལ་མཚན་དང་། དགེ་བའི་བཤེས་གཉེན་སྒྲུབ་པ་དཔལ་
ལ་སོགས་པའི་སྐྱེས་བུ་དམ་པ་རྣམས་ཀྱིས་ཀུན་ཏུ་བསྔགས་པར་མཛད་ཅིང༌། དེ་དག་གི་
ནང་ནས་ཀྱང་བཀའ་བཞི་ནམ་མཁའ་འོད་ཟེར་གྱི་གསུང་གིས། མངལ་གྱི་དྲི་མས་གོས་པ་
ན་འདི་འདྲ་བའི་གང་ཟག་དམ་པ་ཡང་ཀློག་ལ་སོགས་པ་སྦྱོང་བའི་ཚུལ་དགོས་པ་ཞེས་
གསུངས་ཤིང་། བསྟོད་པ་དང་གུས་པར་མཛད་པ་ཡིན་ནོ། །འདིར་དགུང་ལོ་ལྔ་བ་དང་
བདུན་པ་དག །གོ་རིམ་ལོག་པ་ལྟར་དུ་སྣང་བ་ན་ཡང་། སྐུ་དང་། གསུང་དང་། ཐུགས་ཀྱི་
ཡོན་ཏན་གྱི་མཛད་པའི་དོན་གྱི་གོ་རིམ་ལྷུར་བྱས་ཀྱི་རྩིང་བོའི་བློ་གྲོས་སུ་བལྟ་བར་མི་བྱའོ། །
འཇིགས་བྲལ་གྱི་སློབ་དཔོན་ཐམས་ཅད་མཁྱེན་པའི་ཞབས་ཀྱི་རྟོགས་པ་བརྗོད་པ་ངོ་
མཚར་གྱི་དགའ་སྟོན་ལས། ཁྱིམ་དུ་བཞུགས་པ་གཙོ་བོར་གྱུར་པའི་རིམ་པར་ཕྱེ་བ་སྟེ་
གཉིས་པའོ།། །།



རིས་མེད་ཆོས་རིག་གཏེར་མཛོད་ལས།
བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
རབ་ཏུ་བྱུང་བ་གཙོ་བོར་གྱུར་པའི་རིམ་པ་བཤད་པ།
དཔལ་ལྡན་ཕུན་ཚོགས་དགེ་བ་བརྒྱ་ཕྲག་སྨིན་པའི་མཐུ་ལས་ངེས་འབྱུང་མཆོག་གི་
ཚངས་སྤྱོད་རྟུལ་ཞུགས་ལ་ཆགས་ཤིང་། །ཁྱིམ་གྱི་ཁུར་ནི་ཤིན་ཏུ་ལྕི་བས་ཡོངས་སུ་ངལ་
བའི་འཇིག་རྟེན་དག་ནི་སྡིག་པའི་བདག་པོར་ཁྱོད་ཀྱིས་གཟིགས། །བདེ་བར་སྣང་བའི་
ཕུན་ཚོགས་འདི་དག་གློག་གི་རྩེ་དགའ་ཀུན་ཏུ་སྟོན་བྱེད་མཇུག་ཏུ་རོ་བྲལ་སྙིང་བོ་ཅི། །དེ་
ཕྱིར་རབ་བྱུང་མཆོག་ལ་མངོན་དགའ་རང་གི་ཡབ་ཀྱིས་རྗེས་སུ་བཟུང་ཞིང་འདོད་པ་
རྫོགས་པ་ཉིད་དུ་གྱུར། ། །
དེ་ལ་གསུམ་པའི་སྡོམ་ནི། ངེས་པར་འབྱུང་བ་དག་གིས་ཁྱིམ་བཏང་ནས། །དམ་
པས་རྗེས་བཟུང་རབ་བྱུང་མཚན་ཡང་བཏགས། །མཆོག་གི་སྤྱོད་བསྟན་མཁས་པའི་འཇུག་
ངོགས་བསྙེགས། །དགེ་ཚུལ་དངོས་ཐོབ་དེ་མཚན་ཤིས་པར་བརྗོད། །ཅེས་ཕུལ་དུ་བྱུང་བའི་
ཡོན་ཏན་གྱི་རྣམ་གྲངས་དགུ་ནི་འདི་ལྟར། དེ་ལ་དང་བོ་དང་གཉིས་པ་ནི། སྲིད་པའི་དཔལ་
འབྱོར་སྦྲུལ་གྱི་རོ་འཛིན་ལྟར། །སྐྱོད་ཅིང་ལུས་ཅན་ཚེ་ཡང་ཆུ་རྒྱུན་བཞིན། །ལང་ཚོའི་
དགའ་སྟོན་སྔ་དྲོའི་མེ་ཏོག་ལྟར། །གཟིགས་ནས་འཁོར་བ་ལ་ནི་ངེས་པར་བྱུང་། །དེ་ནས་
ཁྱིམ་གྱི་དཔལ་རྣམས་མ་ལུས་པ། །མི་ཟད་ཆགས་པའི་རྒྱ་དང་མཉམ་དུ་བཏང་། །ཞི་བའི་
ནགས་སུ་དགེ་བར་སྤྱོད་པའི་བློ། །རབ་བྱུང་འདོད་དང་ལྷན་ཅིག་འཕེལ་བར་གྱུར། །ཅེས་
བྱ་བ་ནི། དེ་ནས་དགུང་ལོ་བདུན་པ་ལ་བབ་པ་ན། འདི་ལྟར་དུ་རྟོགས་ཏེ། ལོག་པའི་ཁྱིམ་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
གྱི་བདེ་བ་ལ་ཆགས་ཤིང་གཉེན་དང་མཛའ་བའི་འབྲེལ་བ་དག་ནི། འཁོར་བར་འཆིང་བར་
བྱེད་པའི་ལྕགས་སྒྲོག་ལྟ་བུར་དགོངས་ནས་དུས་གསུམ་གྱི་རྒྱལ་བ་ཐམས་ཅད་ཀྱིས་
བསྔགས་པར་མཛད་པའི་ལམ། ཁྱིམ་གྱི་བྱ་བ་དེ་དག་ལས་རྒྱབ་ཀྱིས་ཕྱོགས་པའི་གནས་
ཡོན་ཏན་ཐམས་ཅད་ཀྱི་གཞི་རྟེན་བསྟན་པ་རིན་པོ་ཆེ་ལ་ཐོག་མར་འཇུག་པའི་སྒོ་དམ་པ་ནི།
སོ་སོར་ཐར་པའི་སྡོམ་པ་ཉིད་ཡིན་པར་དགོངས་ནས། ཤིན་ཏུ་མི་ཟད་པའི་ཡུལ་རྣམ་པར་
གཡོ་བའི་སྦྲུལ་གྱི་ལྕེ་ལྟར་སྐྱོད་ཅིང་། རབ་རིབ་རྒྱས་པ་རྨོངས་པའི་ཁྱིམ་གྱི་ཕུག་གི་ཞགས་
པ་ལས་ཕྱིར་ཐོན་ཏེ། གྱམ་བསམ་གཏན་གླིང་ཞེས་བྱ་བའི་དགེ་འདུན་གྱི་གནས་གཞི་ཆེན་
པོར་གཤེགས་སོ། །
གསུམ་པ་ནི། དེ་ནས་གཞོན་ནུའི་གཙུག་ཕུད་ལྕང་ལོའི་རྩེ། །མ་ལུས་གཅིག་ཏུ་
འབྲེག་པ་ལ་མཁས་པ། །དཔལ་ལྡན་མདོ་རྒྱུད་ཀུན་ལ་ལྟ་བའི་མིག །ཡོངས་རྫོགས་
གྲགས་པའི་ཞབས་ཀྱི་རྗེས་སུ་བཟུང་། །ཞེས་བྱ་བ་ནི། དེ་ནས་དགེ་བའི་བཤེས་གཉེན་གྱི་
ཐོག་མར་ཉིད་ཀྱི་ཞང་བོ་པཎ་ཆེན་གྲགས་པ་རྒྱལ་མཚན་དང་མཇལ་ཏེ། བདག་ཉིད་ཆེན་
པོ་དེ་ཉིད་ཀྱི་རྣམ་པར་ཐར་པ་ཕྱོགས་ཙམ་ཞིག་ཞར་བྱུང་དུ་བརྗོད་ན། དང་བོར་བྱང་ཆུབ་ཀྱི་
མཆོག་ཏུ་ཐུགས་བསྐྱེད། བར་དུ་བསྐལ་བ་གྲངས་མེད་དུ་ཚོགས་བསགས། ཐ་མ་བྱང་ཆུབ་
ཆེན་པོ་བརྙེས་ནས་གདུལ་བྱ་རྒྱ་མཚོའི་དོན་མཆོག་ཏུ་ངོ་མཚར་བའི་རྣམ་པར་འཕྲུལ་བ་
ཆེན་པོས་བསམ་བཞིན་དུ་སྐྱེ་བ་བཞེས་པར་མཛད་ལ། དེ་ཡང་གཞོན་ནུའི་དུས་ནས་
ཐུགས་རྒྱུད་ངེས་འབྱུང་གིས་ལེགས་པར་སྨིན་ཅིང་། ཚེ་འདིའི་སྣང་ཤས་ཕལ་ཆེར་ནུབ་པར་
གྱུར་ཏེ། སོ་སོར་ཐར་པ་དང་། བྱང་ཆུབ་སེམས་དཔའ་དང་། རིག་པ་འཛིན་པའི་གོ་རིམ་
གྱིས་བསྟན་པ་ལ་ཞུགས་ནས་ཡོངས་སུ་རྫོགས་པའི་ཚུལ་ཁྲིམས་བསྲུངས་པར་མཛད་ལ།
ཕྱོགས་ཐམས་ཅད་ལས་རྣམ་པར་རྒྱལ་བའི་ཤེས་རབ་ཀྱི་གྲུ་བོ་ཆེ་བརྩོན་པའི་རླུང་དར་གྱིས་
བསྐྱོད་ཅིང་། མདོ་རྒྱུད་རྒྱ་མཚོའི་ཕ་རོལ་ཏུ་སོན་ཏེ། བསྟན་པ་རིན་པོ་ཆེའི་གླིང་ལ་དབང་
31



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བསྒྱུར་པས་བཤད་རྒྱུད་ཀྱི་བསྟན་པ་དར་བར་མཛད་ཅིང་། རྣམ་པར་གཡེང་བའི་སྤྲོས་པའི་
བྱ་བ་ཐམས་ཅད་རིང་དུ་སྤངས་ནས། རིམ་གཉིས་ཟབ་མོའི་རྣལ་འབྱོར་ལ་མཉམ་པར་
བཞག་པས། ཕྱི་དང་ནང་གསང་བའི་ཡོན་ཏན་མ་ལུས་པར་བརྙེས་ནས་སྒྲུབ་བརྒྱུད་ཀྱི་
བསྟན་པ་དར་བར་མཛད་དེ། ཉིད་ཀྱི་གསུང་ལས་སྐྱེས་པའི་སྲས་ཀྱི་ཐུ་བོ་རྗེ་བཙུན་ཐམས་
ཅད་མཁྱེན་པའི་ཞབས་དང་། གཞན་ཡང་གངས་རིའི་ཁྲོད་ཀྱི་ཉི་འོག་གི་རྒྱལ་ཁམས་ན་
འཁོད་པའི་དགེ་བའི་བཤེས་གཉེན་ཕལ་ཆེ་བས་གསུང་གི་བཀའ་དྲིན་ནོད་དེ། རྣམ་དཔྱོད་
དང་ལྡན་པའི་མཁས་པ་ཐམས་ཅད་ཀྱི་རལ་བ་ཉིད་ཀྱི་གཞུང་གིས་མཛེས་པར་བྱེད་ཅིང་།
དེ་ལ་དེང་སང་ཕྱོགས་འདིའི་དབུ་ཚད་ཀྱི་བཤད་པའི་སྲོལ་འཛིན་ཕལ་ཆེ་བ་ནི་དཔལ་ནཱ་
ལེནྡྲ་བ་དང་། དགེ་ལྡན་རྣམ་པར་རྒྱལ་བའི་གླིང་བ་ལས་འཕྲོས་པར་སྣང་ལ། ལུགས་འདི་
གཉིས་ཀ་ཡང་ཚིག་གི་ཕྲེང་བ་ཙམ་མ་གཏོགས་པ། དོན་གྱི་ཆ་ཇི་སྙེད་པ་ནི། རྗེ་བཙུན་འདི་
ཉིད་ཀྱི་གྲུབ་མཐའ་ལ་ཞུགས་པ་ཡིན་ཞིང་། ཁྱད་པར་ནཱ་ལེནྡྲ་བ་ཆེན་པོ་ཤེས་བྱ་ཀུན་རིག་
གི་ཞལ་སྔ་ནས་ཀྱི་བློ་གྲོས་ཀྱི་ལུས་མ་ལུས་པ་བདག་ཉིད་ཆེན་པོ་འདིའི་བཀའ་དྲིན་གྱིས་
རྫོགས་པ་ཡིན་ནོ། །ཞེས་ཡང་ཡང་དུ་གསུངས་ཤིང་འགྲན་པ་ཟླ་མེད་པའི་བླ་མའི་གཙོ་བོར་
འཛིན་ཏོ། །ཞེས་ངེས་པ་དང་བཅས་པས་ཐོས་ལ། ཚུལ་འདི་དག་གི་ཕྱིར་ན་བསྟན་པ་རིན་
པོ་ཆེ་གསལ་བར་མཛད་པའི་འཕྲིན་ལས་ཆེན་པོ་ཡང་བསམ་པར་རབ་ཏུ་དཀའ་བ་ཡིན་ནོ། །
དེ་ལྟར་ཞིང་འདིའི་མཛད་པ་རྣམས་རེ་ཞིག་རྫོགས་ནས། རྟག་འཛིན་ཅན་རྣམས་ཡོངས་སུ་
སྐུལ་བ་དང་། ཞིང་གཞན་པའི་གདུལ་བྱ་ལ་ལྷག་པར་དགོངས་ནས། འཇིགས་པ་མེད་པའི་
པཎྜི་ཏ་ཆེན་པོ་རང་གི་ས་ལ་ཅོད་པན་བཅིངས་ནས། ངོ་མཚར་བའི་བཀོད་པ་དང་བཅས་ཏེ་
མྱ་ངན་ལས་འདས་པའི་ཚུལ་བསྟན་པ་ཡིན་ནོ། ། །
བཞི་བ་ནི། བགྲང་ཡས་རྒྱལ་བ་རྣམས་ཀྱིས་བགྲོད་པའི་ལམ། །བརྒལ་དཀའ་
འཁོར་བ་ལས་ནི་རྒྱབ་ཕྱོགས་པའི། །མཚུངས་མེད་རབ་བྱུང་དམ་པ་ལེགས་ནོད་ཅིང་། །



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བདེ་ལེགས་རྒྱལ་མཚན་མཆོག་དེ་རབ་ཏུ་བླངས། །ཞེས་བྱ་བ་ནི། །དེ་ལྟར་མཐའ་ཡས་
པའི་ཡོན་ཏན་གྱི་ཁུར་གྱིས་ལྕི་བའི་བདག་ཉིད་ཆེན་པོ་གང་གི་དྲུང་དུ། སྲིད་པའི་སྡུག་
བསྔལ་ཐམས་ཅད་འཕྲོག་ཅིང་ཆགས་པའི་དྲི་མ་ཐམས་ཅད་དང་བྲལ་བའི་གནས་སུ་ཁྱིམ་
ནས་ཁྱིམ་མེད་པར་རབ་ཏུ་བྱུང་སྟེ། ཀུན་ཏུ་ཞི་བ་མཉམ་པ་མེད་པ་རབ་ཏུ་བསིལ་བའི་
དངོས་པོ་ཐོབ་པར་གྱུར་ཏོ། །
ལྔ་བ་ནི། སངས་རྒྱས་བསྟན་པ་རྒྱལ་བའི་རྒྱལ་ཚབ་ཏུ། །མི་ནུབ་ཆོས་ཀྱི་རྒྱལ་
མཚན་ཟུངས་ཤིག་ཅེས། །ཐུབ་པ་དེ་ཡི་མཚན་ཡང་སངས་རྒྱས་ཀྱིས། །རྒྱལ་མཚན་ཞེས་ནི་
བོད་པར་གནང་བ་བསྩལ། །ཅེས་བྱ་བ་ནི། ཕུན་སུམ་ཚོགས་པའི་རྒྱུ་མཚན་དུ་མ་ལས་
དགོངས་ནས། ཉིད་ཀྱི་མཚན་སངས་རྒྱས་རྒྱལ་མཚན་དུ་བཏགས་སོ། །
དྲུག་པ་ནི། དེ་འོག་ཤེལ་དཀར་རྒྱལ་བོའི་ཁབ་ཏུ་གཤེགས། གཡོ་མེད་བསམ་
གཏན་མཆོག་ལ་མཉམ་པར་བཞག །གཏུམ་མོའི་ན་བཟའ་དགུན་གྱི་འཇིགས་པ་འཕྲོགས། །
དེ་ཚེ་དཔྱོད་ལྡན་རྒྱལ་བོའི་གཙུག་གིས་བཏུད། །ཅེས་བྱ་བ་ནི། དེ་ནས་དཔལ་ལྡན་གྲགས་
པའི་ཞབས་ཕྱིར་འབྲངས་ཏེ། ཤེལ་དཀར་གྱི་རི་བོ་ལ་འཛེགས་ནས། བསྟན་པའི་སྦྱིན་
བདག་སི་ཏུ་ཆོས་ཀྱི་རིན་ཆེན་གྱིས་ཁབ་ཏུ་ཞང་དབོན་གཉིས་ཀར་སྤྱན་དྲངས་སོ། །སི་ཏུ་
ཆོས་ཀྱི་རིན་ཆེན་དེ་ནི་རྟོག་དཔྱོད་ལྡན་པའི་ལུགས་གཉིས་ཀྱི་མིག་ཡངས་པ་ཅན་གཅིག་ཏུ་
སྣང་བས། གཞོན་ནུར་གྱུར་པས་སེམས་དཔའ་ཆེན་པོ་མཐོང་བ་ཙམ་གྱིས་རབ་ཏུ་དང་བས་
བསྔགས་པར་བྱེད་ཅིང་། དབོན་པོ་སྒོམ་ཞིག་མཛོད་དང་ཞེས་བསྐུལ་པ་ན། ན་བཟའ་རས་
ཀྱི་ཆོས་གོས་གཅིག་པུ་ལས་མ་བསྣམས་པར་ཞབས་དཀྱིལ་མོ་ཀྲུང་བཅས་ཏེ། བསམ་
གཏན་ལ་མཉམ་པར་བཞག་པས། དགུན་གྱི་དུས་ཀྱི་ཤིན་ཏུ་གྲང་བ་ལ་ཡང་ཇི་མི་སྙམ་པར་
རབ་ཏུ་ཞི་བའི་སྤྱོད་པ་ཅན་དེས་འགྲོ་བ་མཐའ་དག་གི་དད་པའི་བང་མཛོད་འགེངས་པ་ལ་
ཞུགས་སོ། །
33



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བདུན་པ་ནི། སླར་ཡང་མཁས་པ་ངང་བའི་དེད་དཔོན་གྱི། །རྗེས་སུ་ཕྲུག་གུ་བཞིན་
དུ་རབ་འབྲངས་ནས། །མཁས་གྲུབ་ནོར་བུའི་ཚོགས་ཀྱིས་གང་གྱུར་པའི། །ཆོས་འབྱུང་རྒྱ་
མཚོ་ཆེན་པོའི་ངོགས་སུ་ཞུགས། །ཞེས་བྱ་བ་ནི། གངས་རིའི་ཁྲོད་ཀྱི་དགེ་འདུན་འདུ་བའི་
གཙུག་ལག་ཁང་ཐམས་ཅད་ཀྱི་དཔྱིད་དུ་གྱུར་པ་ནི། དཔལ་ཨེ་ཆོས་འབྱུང་བའི་རྒྱ་མཚོ་
ཆེན་པོ་ཡིན་ལ། བདག་ཉིད་ཆེན་པོ་རང་ཉིད་གང་གི་བསྟོད་པ་མཛད་པ་དག་ན་ཡང་། སྨྲ་
བའི་སེངྒེ་ཁོ་ན་རྒྱུ་བ་ཡི། །ཆོས་འབྱུང་ནགས་ཀྱི་ནང་འདིར་ཕས་རྒོལ་གཞན། །ཆགས་སྡང་
རོར་ཞེས་འགའ་ཞིག་མཆིས་མོད་ན། །རྨོངས་པའི་རྩོད་པས་ཝ་སྐད་མ་འབྱིན་ཞིག །
འཇིགས་པ་མེད་པར་དྲི་བ་ཀུན་ལན་ལྡོན། །ཤིན་ཏུ་དུལ་ཞིང་ཕྱོགས་སུ་ལྷུང་བའི་ཡིད། །
བཅོམ་པའི་མཁས་པ་འབའ་ཞིག་འདུ་བ་འདི། །འཕགས་པའི་ཡུལ་ལམ་ཡང་ན་ཅི་འདྲ་ཞིག །
འདི་ལས་གཞན་ན་སྒྲ་བ་སུ་ཞིག་རྟོག་གེའི་སྡེ་ལ་མཁས་པ་སུ། །ཕས་ཀྱི་རྒོལ་བ་དྲེགས་
འཇོམ་སུ་ཡིན་མཁས་པ་འདུ་བའི་དཔང་བོ་སུ། །མངོན་བརྗོད་མ་ཚང་མེད་ཤེས་སུ་ཉིད་
སྡེབ་སྦྱོར་སྙན་དངགས་སྨྲ་མཁས་སུ། །དེ་འདྲ་ཡོད་ན་བློ་གྲོས་འཇིགས་པ་མེད་པ་ཁྱེར་ཏེ་
ང་དང་སྨྲ་བར་གྱིས། །ཅེས་ཇི་སྐད་བཀའ་བསྩལ་པའི་ཡོན་ཏན་ཐམས་ཅད་ཀྱིས་མངོན་
པར་གང་བ་དེ་ཉིད་དུ་དཔལ་ལྡན་གྲགས་པའི་ཞབས་ཀྱི་དྲི་བཟང་མགོ་ལ་འཛིན་པས་རྗེས་
སུ་གཤེགས་ཏེ། གདན་ས་ཆེན་པོ་དེ་ཉིད་དུ་ཕེབས་པར་གྱུར་ཏོ། །་
བརྒྱད་པ་དང་། དགུ་བ་ནི། དེར་ནི་རང་གི་མཁན་པོའི་བཀའ་དྲིན་གྱིས། །དགེ་ཚུལ་
དངོས་པོ་མཆོག་ཏུ་རབ་བསྒྲུབས་ནས། །དཔལ་ལྡན་ཆོས་ཀྱི་རྒྱལ་མཚན་ཞེས་པ་ཡི། །
མཚན་གྱིས་ཁྱོད་ལ་དགེ་བ་རབ་ཏུ་བརྗོད། །ཅེས་བྱ་བ་ནི། རང་གི་མཁན་པོ་ཆེན་པོ་ལས་
ཚིགས་སྔ་མ་དགེ་ཚུལ་གྱི་སྡོམ་པ་ཡང་དག་པར་ནོད་དེ། མཚན་ཡང་ཆོས་ཀྱི་རྒྱལ་མཚན་
ཞེས་པར་གསོལ་ཏོ། །འཇིགས་བྲལ་གྱི་སློབ་དཔོན་ཐམས་ཅད་མཁྱེན་པའི་ཞབས་ཀྱི་
རྟོགས་པ་བརྗོད་པ་ངོ་མཚར་གྱི་དགའ་སྟོན་ལས་རབ་ཏུ་བྱུང་བ་གཙོ་བོར་གྱུར་པའི་རིམ་
34



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
པར་ཕྱེ་བ་སྟེ་གསུམ་པའོ།། །།
ཐོག་མར་མདོ་ལས་གཙོ་བོར་བརྩམས་པའི་མང་དུ་ཐོས་པ་བཙལ་བའི་
རིམ་པ་བཤད་པ།
གང་ཡང་འདི་ན་བསྐལ་བ་དུ་མར་མངོན་དགེ་གོམས་པའི་དཔལ་ལྡན་ཟས་གཙང་
སྲས་པོར་རབ་འཁྲུངས་རྣམ་འདྲེན་མཆོག་དེ་ཕྱོགས་ལས་རྒྱལ་བའི་བ་དན་རབ་བརྐྱངས་
བདེ་གཤེགས་གོ་འཕང་མཐོན་པོར་འཛེགས་ཀྱང་མཐའ་དག་ཡོན་ཏན་ཚོགས་རྣམས་དག་
ནི་སློབ་མ་བཞིན། །དཔལ་ལྡན་རྫོགས་པའི་བྱང་ཆུབ་ཆེར་བརྙེས་གསུང་གི་དབང་ཕྱུག་
གཞོན་ནུ་ཟུར་ཕུད་ལྔ་བ་དག་དང་པདྨ་དཀར་སོགས་སེམས་དཔའ་རྣམས་ཀྱང་སངས་རྒྱས་
སྲས་པོ་ཆེན་པོའི་ཚུལ་གྱིས་ཁྱབ་བདག་རྡོ་རྗེ་འཛིན་པའི་ཞལ་ལས་མི་མཉམ་ཆོས་ཀྱི་རོ་
མཆོག་མྱངས། །རྒྱལ་བའི་བཀའ་ཡི་ལུང་བསྟན་ཕྲེང་བ་སྤྱི་བོར་ལེན་མཁས་ཀླུ་སྒྲུབ་དང་ནི་
ཐོགས་མེད་ལ་སོགས་རྒྱལ་བའི་བསྟན་ལ་ཤིང་རྟའི་གོམ་པ་མངོན་པར་འདོར་མཁས་དེ་
དག་གིས་ཀྱང་གསན་པའི་སྙིམ་པ་རྣམ་པར་བརྐྱངས་ནས་ཐོས་པའི་བདུད་རྩིའི་ཞལ་ལ་
ཆགས། །སྐྱེ་བ་ཀུན་ཏུ་མཁས་པ་ལ་སྦྱངས་ཡོན་ཏན་ཀུན་གྱི་བང་མཛོད་ཁྱོད་ཀྱང་སྐལ་པར་
འཚམ་པའི་བཀོད་པ་མཆོག་གི་རྣམ་པར་བཀྲ་བས་ཐུན་མོང་ལམ་དུ་དགེ་བའི་བཤེས་དང་
རང་གི་སྤོབས་པས་གཞན་ན་མེད་པར་མང་དུ་ཐོས་པ་ཅི་ཡང་སྒྲུབ། །
དེ་ལ་བཞི་བའི་སྡོམ་ནི། ཚད་རིག་ལ་སྦྱངས་དེ་ཚེ་ངོ་མཚར་བཅས། །དེ་ཉིད་འཇམ་
པའི་དབྱངས་ཀྱིས་ར་བར་བསྒྲགས། །སྙིང་རྗེས་མངོན་དགའ་འཁོར་ལོས་སྒྱུར་པ་ཡི། །



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དཔལ་ཡང་དབུ་བའི་དོ་ཤལ་བཞིན་དུ་གཟིགས། །ཐོགས་མེད་སྙན་ངག་སྨྲ་ལ་དཔའ་བའི་ངག །
འཕྲོག་བྱེད་གསུང་རབ་འཛིན་ལ་ཐོགས་པ་མེད། །མི་མཚུངས་བློ་ཆེན་གྱིས་དྲངས་ལྷག་
པའི་ལྷ། །བསྒྲུབས་ལས་མཆོག་སྦྱིན་རྒྱལ་བའི་དགོངས་པ་བཀྲལ། །པཎ་ཆེན་གྱིས་
བསྔགས་མཁས་པའི་ར་བར་རྒྱུ། །རྣམ་དཔྱོད་དཔལ་གྱིས་ཀུན་གྱི་ཡིད་རབ་འཕྲོགས། །
མཁན་སློབ་སྤྱན་སྔར་དགེ་སློང་དངོས་པོ་ཐོབ། །བྱང་ཆུབ་སྤྱོད་བླངས་ཟབ་རྒྱས་རྒྱ་ཆེར་
གསན། །མཁྱེན་བརྩེའི་སྤྱན་ལྡན་དམ་པ་མང་ཞིག་བསྟེན། །ལུང་ཙམ་ཁོ་ནས་ཕྱི་ནང་
མཐའ་དག་རིག །འབུམ་ཕྲག་གསུམ་པའི་སེངྒེའི་ཁྲི་ལ་འཛེགས། །སླར་ཡང་སྡེ་ཆེན་
གཉིས་ཀྱིས་ཞབས་པད་བརྟན། །ཅེས་ཏེ། ཕུན་སུམ་ཚོགས་པ་བཅོ་ལྔ་ནི་འདི་ལྟར།
དེ་ལ་དང་བོ་ནི། ཆོས་ཀྱི་རྒྱ་མཚོར་ལོ་ཆེན་གྱིས་བསྐུལ་ནས། །དྷརྨ་བཛྲ་ཞེས་པའི་
དགེ་བའི་བཤེས། །བསྟེན་ནས་རྣམ་པར་འགྲེལ་བའི་རིགས་པའི་ལམ། །མ་ལུས་མགྲིན་
པར་བྱེད་ལ་དཔའ་བར་གྱུར། །ཅེས་བྱ་བ་ནི། དགེ་འདུན་གྱི་སྡེ་དེ་ཉིད་ན་མང་དུ་སྨྲ་བ་ལ་
རྣམ་པར་མཁས་པའི་བཤེས་གཉེན་ཆོས་ཀྱི་རྡོ་རྗེ་ཞེས་པ་ལ་རྣམ་པར་གཏད་དེ། ཐོག་མར་
ཚད་མའི་རིག་པ་ལ་བློ་སྦྱངས་ཤིང་། དེ་ཡང་རིགས་པའི་དབང་ཕྱུག་ཆོས་གྲགས་པའི་
ཞབས་ཀྱི་གཞུང་ལུགས་ཚད་མ་སྡེ་བདུན་གྱི་གཙོ་བོ་ལུས་ལྟ་བུ་རྒྱས་པའི་བསྟན་བཅོས་རྣམ་
པར་འགྲེལ་བ་ལ་གཟིགས་ཏེ། དཔང་ལོ་ཆེན་པོའི་ཊིཀ་ཆེན་དང་། ལོ་ཆེན་གྲགས་པའི་
ཞབས་ཀྱིས་མཛད་པའི་ཊཱིཀ་ཆེན་ཡོངས་སུ་རྫོགས་པར་ཐུགས་སུ་ཆུད་པ་མཛད་ཅིང་།
སློབ་དཔོན་གྱི་ཞལ་ལས་རྙེད་པའི་མཁས་པ་དུ་མའི་ལེགས་པར་བཤད་པ་མཐའ་དག་གིས་
ཀྱང་མགྲིན་པ་གསལ་བར་མཛད་དོ། ། །
གཉིས་པ་ནི། རིགས་ལམ་སློབ་ཚུལ་ལྷུར་མཛད་དེ་ཚེ་ཡང་། །རྒྱུ་སྐར་དབུས་ན་ཟླ་
བ་མཚུངས་པ་ཡི། །དགྲ་བཅོམ་བཅུ་དྲུག་གིས་འདུ་ཐུབ་པ་མཆོག །མངོན་སུམ་དྲི་མ་མེད་
པའི་སྤྱན་གྱིས་གཟིགས། །ཞེས་བྱ་བ་ནི། རིག་གནས་ལ་ནན་ཏན་དུ་མཛད་པ་དེ་དག་གི་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
སྐབས་ཤིག་ན། སྟོན་པ་བཅོམ་ལྡན་འདས་མཉམ་མེད་ཤཱཀྱའི་རྒྱལ་བོ་འཁོར་གནས་བརྟན་
ཆེན་པོ་བཅུ་དྲུག་གིས་བསྐོར་བ་མངོན་སུམ་དུ་གཟིགས་ཏེ། མོས་དགེ་བླ་ན་མེད་པས་
མཆོད་པའི་དགའ་སྟོན་ཆེན་པོ་འབུལ་བར་མཛད་དོ། །
གསུམ་པ་ནི། དེ་འོག་འཛིན་མའི་གཞི་ལ་འཇམ་པའི་དབྱངས། །རིམ་པར་བྱོན་པའི་
ཞབས་པད་བཀོད་གྱུར་པ། །དཔལ་ལྡན་ས་སྐྱ་ཞེས་ནི་འཇིག་རྟེན་ན། །གྲགས་པ་ཀུན་གྱི་
སྤྱི་བོར་ལེན་པ་ཡོད། །དེས་ནི་ལེགས་པར་བཤད་པའི་དགའ་སྟོན་བསྒྲུབས། །མཁས་
རྣམས་ཡིད་ཀྱི་རེ་བ་རྫོགས་པར་མཛད། །ཅེས་བྱ་བ་ནི། གངས་རིའི་ཁྲོད་ཀྱི་གནས་ཆེན་པོ་
ཐམས་ཅད་ཀྱི་གཙུག་གི་ནོར་བུ་རྗེ་བཙུན་འཇམ་པའི་དབྱངས་ཁྱིམ་པ་དང་དགེ་བསྙེན་དང་
དགེ་སློང་མཆོག་གི་སྐུར་བསྟན་ནས། ཤཱཀྱའི་རྒྱལ་བོའི་བསྟན་པ་ལ་བཤད་སྒྲུབ་ཀྱི་བྱི་དོར་
མཛད་པའི་འཁོན་གྱི་གདུང་རབས་རིན་པོ་ཆེའི་འབྱུང་ཁུངས་མཁས་པ་དང་གྲུབ་པའི་
ཚོགས་ཀྱིས་ཡོངས་སུ་བསྟེན་པའི་ངོ་མཚར་གྱི་གཞིར་གྱུར་པ་ནི། གདན་ས་ཆེན་པོ་དཔལ་
ལྡན་ས་སྐྱ་ཞེས་སྙན་པའི་བ་དན་ཆེས་ཆེར་གཡོ་བ་འདི་ཡིན་ལ། དེར་ཉིད་ཀྱི་དགུང་ལོ་བཅུ་
དྲུག་པ་ལ་བབས་པའི་ཚེ་རྣམ་འགྲེལ་གྱི་གྲྭ་སྐོར་ལ་ཕེབས་ཏེ། མཁས་པ་རྒྱ་མཚོ་ལྟ་བུ་ཉིད་
ཀྱི་ལེགས་པར་བཤད་པས་ཐུགས་རངས་པར་མཛད་དོ། ། །
བཞི་བ་ནི། ཁྱོད་ཀྱིས་འཁོར་བའི་རྣམ་ཐར་མ་ལུས་པ། །དུག་གི་སྡོང་བོ་བཞིན་དུ་
རབ་གཟིགས་ནས། །བཞིན་གྱི་པདྨ་མཆི་མས་དོག་པར་བཅས། །སྙིང་རྗེའི་གཏམ་གྱི་བུང་
བའི་གླུ་དབྱངས་སྒྲོག །ཅེས་བྱ་བ་ནི། དུས་དེ་དག་གི་གནས་སྐབས་རྣམས་སུ་ཡང་ཤིན་ཏུ་
འཇིགས་སུ་རུང་བའི་འཁོར་བའི་ངང་ཚུལ་མཐའ་དག་གཟིགས་ཏེ། མངོན་པར་མཐོ་བའི་
ཚངས་པ་དང་བརྒྱ་བྱིན་གྱི་བདེ་བ་ཐོབ་ཀྱང་སླར་སྲིད་པའི་བྲན་དུ་འགྱུར་ཞིང་ཕུན་སུམ་
ཚོགས་པར་སྣང་བ་འདི་ཐམས་ཅད་ཀྱང་ཡིད་གཏད་མེད་ལ། འཇིག་རྟེན་ན་བདེ་བར་སྣང་
བ་འདི་ནི་ལྷག་པར་སྡུག་བསྔལ་བའི་རང་བཞིན་ཅན་དུ་དགོངས་ནས། ཆུའི་ཁུར་གྱིས་རྒྱ་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཆེར་ནོན་པའི་སྤྲིན་གྱི་དབང་ཕྱུག་ཆར་གྱི་རྒྱུན་འབབ་པ་དང་། འབྲུག་སྒྲ་སྒྲོག་པ་ལ་འབད་
པ་མེད་པར་ངང་གིས་འཇུག་པ་དེ་བཞིན་དུ། འཁོར་བ་ལས་སྐྱོ་བའི་སྤྱན་ཆབ་དཔག་ཏུ་
མེད་པ་བཏང་ཞིང་། ཆོ་ངེའི་སྒྲ་ཆེན་པོ་ལ་དྲངས་ཏེ་སེམས་ཅན་ཀུན་གྱི་གཉེན་གཅིག་པུ་
ཉིད་ཀྱི་གསུང་གིས། འཇིག་རྟེན་སྣང་བ་འདི་ལ་ཕར་བལྟས་པས། །གང་ལ་བསམས་ཀྱང་
ཡིད་འབྱུང་སྐྱེ་བའི་རྒྱུ། །ཡིད་གཏད་བློ་ལྟོས་ཐུབ་པ་ཅི་ཡང་མེད། །གཏད་མེད་སྨྱོན་པ་འདི་
འདྲ་སྙིང་རེ་རྗེ། །ཞེས་གསུངས་ཤིང་། སྙིང་རྗེ་ཆེན་པོ་གཟུགས་སུ་གྲུབ་པ་བཞིན་དུ་སྣང་ངོ༌། །
དེ་ལྟ་བུའི་སྙིང་རྗེ་དེ་ཡང་ཕྱོགས་རེར་སྤྱོད་པའི་ཉི་ཚེ་བ་ནི་མ་ཡིན་ཏེ། སེམས་ཅན་
མཁའ་ཁྱབ་ལ་དམིགས་ཤིང་། དེ་ཡང་སྤྱིར་སེམས་ཅན་ཐམས་ཅད་སྙིང་རྗེ་སྙམ་པ་ཙམ་དུ་
ཟད་ནས། སེམས་ཅན་རེ་རེ་ལ་བཀར་བ་ན་གང་ལ་ཡང་སྙིང་རྗེ་མི་སྐྱེ་བ་དེ་འདྲ་ནི་མ་ཡིན་ཏེ།
སེམས་ཅན་གྱི་ནང་ཚན་རེ་རེར་ཕྱེ་ནས་ཀྱང་སྡུག་བསྔལ་ཆེ་འབྲིང་ཆུང་གསུམ་ལ་སྦྱར་ནས་
སྒོམ་པ་དང༌། སྡིག་པ་ཆེ་འབྲིང་ཆུང་གསུམ་ལ་སྦྱར་ནས་སྒོམ་པ་ལ་སོགས་པའི་སྙིང་རྗེ་
སྦྱོང་ཚུལ་མཐའ་ཡས་པ་དག་མཛད་ནས། གདོང་ལ་ཐུབ་མེད་ཀྱི་མཆི་མ། ངག་ལ་ཐུབ་
མེད་ཀྱི་སྨྲེ་སྔགས། ཐུགས་ལ་བཟོད་མེད་ཀྱི་སྙིང་རྗེའི་ངང་ལ་ཞག་བདུན་ཙམ་རེ་བར་མ་
ཆད་པར་འདའ་བར་མཛད་པས། རང་དོན་ལ་འཇུག་པའི་ཆགས་པ་དང་བྲལ་ཞིང་།
གཞན་ལ་ཕན་པར་རྟག་ཏུ་བརྩོན་པའི་སྙིང་རྗེའི་རྒྱ་མཚོ་ཆེན་པོ་སྲིད་པ་ཟིལ་གྱིས་ནོན་པའི་
ཆོས་ཀྱི་མཆོག་ཐུགས་རྒྱུད་ལ་འཁྲུངས་ཏེ། སྐུ་སྲོག་འཕྲོག་པའི་དགྲ་བོ་ལ་ཡང་བུ་གཅིག་
པའི་མ་ལྟར་བརྩེ་བས་སྐྱོང་ཞིང་། སེམས་ཅན་གྱི་དོན་དུ་དམྱལ་བའི་མེ་འོབས་ཆེན་པོར་
ཡང་། པདྨའི་མཚོ་ལ་ངང་པ་འཇུག་པ་བཞིན་དུ་ཞུགས་ཏེ། བསྐལ་པའི་བར་དུ་སྡོད་པར་
སྤོབས་པའི་བྱམས་པའི་ཤུགས་ཆེན་པོ་མངའ་བ་ཡིན་ནོ། །དོན་དེ་དག་གི་སླད་དུ་ན་ཉིད་ཀྱི་
མཚན་དུ་དཔལ་ངང་ཚུལ་ཞི་བ་ཞེས་ཀྱང་གསུངས་པ་ཉིད་དོ། །དེ་ལྟ་བུའི་སྙིང་རྗེ་འདི་ནི་
ཐེག་པ་ཆེན་པོའི་ཆོས་ཐམས་ཅད་ཀྱི་རྩ་བ་ཡིན་ཏེ། མདོ་ལས། ཆོས་གཅིག་ལག་མཐིལ་དུ་
38



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
མཆིས་ན། དེར་ཆོས་ཀུན་མཆིས་ལ། གཅིག་མ་མཆིས་ན་ཀུན་མ་མཆིས་པར་འགྱུར་ཏེ།
གཅིག་གང་ཞེ་ན། འདི་ལྟ་སྟེ། སྙིང་རྗེ་ཆེན་པོའོ་ཞེས་རྒྱ་ཆེར་བཀའ་བསྩལ་ཏོ། །
ལྔ་བ་ནི། བཅུ་དྲུག་ལོན་ཚེ་དབྱངས་ཅན་མགྲིན་པར་བྱེད། །དེ་ཚེ་ཚིག་གི་བདག་པོ་
ཐམས་ཅད་ཀྱི། །བ་སྤུའི་བཀུར་སྟི་ལེན་མཁས་སྔོན་མེད་ཀྱི། །ཁྱོད་གཞུང་ཁོ་ན་ཟུར་ཕུད་
རྒྱན་དུ་འཛིན། །ཅེས་བྱ་བ་ནི། དེའི་དུས་ན་རྣམ་པར་སྦྱང་བ་མ་བྱས་བཞིན་དུ་ཡང་ཐོགས་
མ་མེད་པར་སྙན་དངགས་ཀྱི་ཚུལ་ལ་ཤིན་ཏུ་མཁས་པར་གྱུར་ནས། བཅོམ་ལྡན་འདས་ཐུབ་
པའི་དབང་བོ་ལ་མཛད་པ་བཅུ་གཉིས་ཀྱི་བསྟོད་པ་མཛད་པ་དང་། འཇམ་པའི་དབྱངས་ཀྱི་
བསྟོད་པ་བརྒྱ་བ་དང་། གཞོན་ནུ་ནོར་བཟང་གི་རྟོགས་པ་བརྗོད་པ་ལ་སོགས་པའི་བསྟན་
བཅོས་དུ་མ་མཛད་ཅིང་། དེ་དང་དེའི་རྩོམ་པ་ལ་ཞུགས་པ་དེ་ཉིད་ཀྱི་ཚེ་ན་ཡང་རྣམ་པ་ཀུན་
ཏུ་བྲིས་བསུབ་ཀྱི་ངལ་བ་དག་ནི་རྒྱང་རིང་དུ་བསྲིངས་པས་ཡིག་མཁན་གྱི་རྩལ་གྱིས་ཅི་
ཙམ་ལྕོགས་པར་བྲིས་པ་ན། མི་དམན་པའི་ཚིག་གི་སྦྱོར་བས་མཐོ་ཞིང་སྣ་ཚོགས་པའི་རྒྱན་
གྱི་ཕྲེང་བས་ལེགས་པར་བཅིངས་ཏེ། ཉམས་ཀྱི་རྣམ་འགྱུར་ཆེས་མཆོག་ཏུ་གྱུར་ཅིང་། དོན་
ཟབ་མོ་རྣམ་པར་འབྱེད་པའི་ཤུགས་དང་ལྡན་པ་ཁོ་ནས་རྣམ་དཔྱོད་དང་ལྡན་པའི་མཁས་པ་
རྣམས་ཀྱི་མིག་ལ་བདུད་རྩི་སྟེར་བར་མཛད་དོ། །དེ་ལྟར་བདག་ཉིད་ཆེན་པོ་འདིའི་སྙན་
དངགས་ཀྱི་རིང་ལུགས་ནི་འཕགས་ཡུལ་གྱི་སྙན་དངགས་ཀྱི་མཁན་པོ་ཆེན་པོ་མ་ཁོལ་དང་།
ཙནྡྲ་གོ་མི་དང་། དགེ་དབང་དང་། ཟླ་དབང་དང་། བཛྲ་དེ་ཝ་སོགས་པའི་ངག་གི་དཔལ་
ཐམས་ཅད་འཕྲོག་པའི་དབྱངས་ཅན་མགྲིན་པར་བྱེད་པ་གཅིག་པུ་ཉིད་དོ། །ཞེས་གངས་
རིའི་ཁྲོད་ཀྱི་ཚིག་ལ་དབང་པ་ཐམས་ཅད་ཀྱི་ཐོར་ཚུགས་དང་། ཅོད་པན་གྱིས་མངོན་པར་
བཏུད་དེ། ལེགས་པར་བཤད་པའི་གསུང་གི་ཆ་ཤས་ཙམ་ཡང་སྤྱི་བོར་ལེན་པ་ལ་བྲེལ་བ་
འཛིན་པ་ཡིན་ནོ། །དེ་ལ་ཉིད་ཀྱི་གསུང་གིས། དོན་རྒྱན་གཟུགས་རྒྱན་ལ་སོགས་པ་ནི་རབ་
སྣང་སྐལ་བཟང་མཁས་པ་འཇིགས་མེད་གྲགས་པ་ཞེས་པ་འདིར་ཡོད་དེ། །གང་གི་མདུན་
39



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དུ་ཕུར་བུའི་ལྕེ་ཡང་རི་བོ་བརྒྱ་ཡིས་ནོན་པ་ཉེར་ཐོབ་དྲང་སྲོང་རྐང་མིག་དེ་དག་ཀྱང་། །
རྐང་བའི་འོག་ཏུ་ལོ་བརྒྱར་ཉལ་བར་བྱེད་པ་བརྒྱ་བྱིན་གྱིས་གང་སྙིང་གར་ཐལ་མོ་སྦྱར་ནས་
ཡུན་རིང་ལོན། །དབྱངས་ཅན་དེ་ཡི་ལུགས་བརྒྱ་ལྡན་པའི་སྙན་དངགས་གཏམས་ཚེ་དཔའ་
བོ་ཞེས་བྱའི་སྙན་དངགས་མཁན་དེའང་བྲོས་ནས་སོང་། །ཞེས་གསུངས་པ་ན། དེ་ཁོ་ན་
བཞིན་དུ་སྣང་ངོ་། ། །
དྲུག་པ་ནི། །འདི་ན་གཞན་གྱིས་ཡུན་དུ་འགོར་གྱུར་པའི། །གླེགས་བམ་ཆེན་པོ་
རྣམས་ཀྱི་ཚིག་གི་ཚོགས། །ཁྱོད་ཀྱིས་བཀླགས་པ་ཙམ་གྱིས་བདེ་བླག་ཏུ། །ཉིད་ཀྱི་ཐུགས་
ལ་རྣམ་པར་བཀྲ་བར་ཆགས། །ཞེས་བྱ་བ་ནི། དགུང་ལོ་བཅུ་དྲུག་པ་ཉིད་ཀྱི་དུས་སུ་ཚིག་
འཛིན་པའི་ཤེས་རབ་ཐོགས་པ་མེད་པ་གཅིག་བྱུང་སྟེ། དེའི་ངང་ཚུལ་ལ་དཔགས་ནས། བླ་
མ་བསམ་རིན་པས། བློ་གྲོས་ཆེན་པོ་འདིས་ནི་ནངས་རེ་བཞིན་དུ་གཞུང་རེ་གཟིགས་ནའང་
ཟིན་པ་ཉིད་དོ། །ཞེས་པས་རྐྱེན་བྱས་ཏེ། ཁོང་པ་དང་གཞན་པ་ཞིག་གིས་བདག་ཉིད་ཆེན་
པོ་འདིས་ནངས་མ་གཅིག་ལ་མངོན་མཛོད་ཀྱི་གཞུང་རྫོགས་པར་ཟིན་མི་ཟིན་གྱི་རྒྱལ་བྱས་
པས། ཞོགས་པ་ཕྱག་དཔེ་གཟིགས་ནས་མགོ་བརྩམས་ཏེ། སྐེ་རགས་འཆང་བའི་བར་
ལའང་ཤོག་བུ་ཕྱེད་དང་གཉིས་ཙམ་དང་། ཚ་བ་ཅུང་ཟད་འཕྱི་བ་ཡན་ལ་མཛོད་ཀྱི་གཞུང་
རྫོགས་པར་ཐུགས་ལ་ཟིན་ནས། བླ་མ་བསམ་རིན་པས་རྒྱལ་ཐོབ་པར་གྱུར་ཏོ། །ཡང་
ནངས་གཅིག་ཕར་ཕྱིན་གྱི་གྲགས་ཊཱིཀ་རྟོག་པའི་སྐབས་ནས་བཟུང་བས་མདའ་ཚད་ཤོག་
བུ་བཅོ་ལྔ་ཟིན་ནས། བླ་མ་བསམ་རིན་པ་ལ་སྤྲད་ཅིང་། ཡང་ཉིན་གཅིག་མངོན་པ་ཀུན་
ལས་བཏུས་ཀྱི་གཞུང་ཡོངས་སུ་རྫོགས་པ་ལན་གསུམ་གྱི་བར་དུ་བཀླགས་པས་ཐུགས་ལ་
ཟིན་ཏེ། བཀའ་བཞི་བ་ཆོས་བཟང་ལ་སྤྲོད་པར་མཛད་དོ། །དེ་དག་ཀྱང་ཡུན་རིང་བོར་
སྦྱངས་པ་བྱས་པ་བཞིན་དུ་དག་ཅིང་བྱང་ལ་གསལ་བར་སྒྲོག་པས་ཐམས་ཅད་ངོ་མཚར་
བར་གྱུར་ཏོ། །རིན་པོ་ཆེ་ཉིད་ཀྱི་གསུང་གིས་ཁོ་བོ་ལ་ཤེས་རབ་ཀྱི་སྐྱེ་ཚུལ་རིགས་གསུམ་དུ་
༡



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
བྱུང་གསུངས་ཏེ། དེ་ཡང་གོ་བ་ཅུང་ཟད་ཆེ་བ་གཅིག་དང་། འཛིན་ཤིན་ཏུ་ཆེ་བ་གཅིག་དང་།
གོ་བ་དང་འཛིན་གཉིས་ཀ་ཆེས་ཆེ་བ་དང་གསུམ་ཡིན་པ་འདྲ་བར་མངོན་ནོ། །ཞེས་རྣམ་
ཐར་ངག་དབང་མ་ལས་འབྱུང་ངོ༌། ། །
བདུན་པ་ནི། ཐུབ་གསུང་འགྲེལ་ལ་རང་གིས་ལུང་བསྟན་པའི། །དཔལ་ལྡན་བསྟན་
བཅོས་མཁན་པོ་མང་བྱོན་པ། །དེ་དག་གིས་ཀྱང་གདུལ་བྱའི་འཇུག་པ་དང་། །འཚམ་པར་
ཕྱོགས་རེའི་གནས་ལ་རི་མོར་མཛད། །ཕལ་ཆེར་གཞུང་ལུགས་ཉི་ཚེའི་རྣམ་དཔྱོད་ཀྱིས། །
རྒྱལ་བའི་དགོངས་པ་ཇི་བཞིན་མ་ལྕིགས་པར། །མ་རྟོགས་ལོག་རྟོག་ཐེ་ཚོམ་དྲི་མ་ཡིས།
སྦགས་པའི་དག་བྱེད་མཆོག་ལ་རིངས་པར་ཆས། །ཞེས་བྱ་བ་ནི། དེ་ནས་དགུང་ལོ་ཉེར་
གཅིག་པ་ལ་བབ་པ་ན། བདེ་བར་གཤེགས་པའི་གསུང་རབ་རྒྱ་མཚོ་ལྟ་བུ་ལ་འཇིགས་པ་
མེད་པའི་སྤོབས་པ་མཆོག་ཏུ་ཐོབ་པ་གཅིག་བྱས་ནས་རྒྱལ་བའི་བསྟན་པ་རིན་པོ་ཆེ་ལ་
ལྷག་པར་བྱ་བ་ཆེན་པོ་མཛད་པར་དགོངས་པའི་ཐུགས་ཀྱི་མཐུ་ཕུན་སུམ་ཚོགས་པ་
འཁྲུངས་ཤིང་། དེ་ལ་རྒྱལ་བའི་དབང་བོ་རང་ཉིད་ཀྱིས་ལུང་བསྟན་པའི་དགོངས་འགྲེལ་གྱི་
མཁན་པོ་ཤིང་རྟ་ཆེན་པོ་རྣམས་ཀྱིས་ཀྱང་གདུལ་བྱའི་བློ་དང་འཚམ་པར་གསུང་རབ་ཆ་
ཤས་ཙམ་ལ་བཤད་སྒྲུབ་ཀྱི་སྲོལ་ཆེན་པོ་བླ་ན་མེད་པར་ཆེ་བར་མཛད་མོད། ཡོངས་སུ་
རྫོགས་པའི་གནས་ལ་རི་མོར་མཛད་པ་ནི་སུ་ཡང་མེད་ལ། ཡུལ་དབུས་དང་མཐའ་འཁོབ་
ཀྱི་སློབ་དཔོན་ཕལ་མོ་ཆེ་དག་ནི། མདོ་སྔགས་ཀྱི་གཞུང་ལུགས་ཕྱོགས་རེ་བར་སྦྱང་བ་བྱས་ཏེ།
གསུང་རབ་མཐའ་དག་གི་ཚིག་དང་དོན་ལེགས་པར་འགྲེལ་བ་ནི་མ་བྱུང་བ་ལྟར་སྣང་ཞིང་།
ཕྱོགས་རེར་སྤྱོད་ལ་དེ་དག་ཀྱང་ཕལ་ཆེར་བློ་གྲོས་ཆུང་བ་ཉིད་དང་། བློ་གྲོས་འཁྲུགས་པ་
ཉིད་དང་། བློ་གྲོས་མི་གསལ་བ་ཉིད་དང་། བློ་གྲོས་མ་བྱང་བ་ཤ་སྟག་ཏུ་གྱུར་པས། རྒྱལ་
བའི་དགོངས་པ་ལས་ཕྱི་རོལ་ཏུ་གྱུར་པར་གཟིགས་ནས། གསུང་རབ་མཐའ་དག་ལ་རྒྱལ་
བ་རང་ཉིད་ཀྱི་དགོངས་པ་གཙོ་བོར་བྱེད་པའི་དགོངས་འགྲེལ་གྱི་བསྟན་བཅོས་སྒྲོན་མེ་
47



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དང་འདྲ་བ་མཛད་པར་བཞེད་དོ། །
ཡོངས་རྫོགས་རྒྱལ་བའི་གཞུང་ལུགས་ཐམས་ཅད་ལ། །སྔོན་མེད་འགྲེལ་མཁས་
ཤིང་རྟ་ཆེན་པོ་དག །མཛད་པར་བཞེད་ལས་འདི་ན་ཁྱོད་བློ་དག །རྣམ་རྒྱས་བྱེད་པའི་
དཔའ་བོ་གཟིགས་མ་གྱུར། །དེ་ནས་གཞན་དྲིང་བྱེད་པའི་ངལ་བའི་ཕྲེང་། །མཐའ་དག་
རྒྱང་དུ་བསྲིངས་ནས་ཤེས་རབ་མཆོག །སྟེར་མཁས་ལྷག་པའི་ལྷ་རྣམས་ཉེར་བསྟེན་པས། །
བྱིན་རླབས་མཆོག་གི་བདུད་རྩི་ཐོབ་པར་གྱུར། །ཅེས་བྱ་བ་ནི། དེ་ལྟར་རྒྱལ་བའི་བསྟན་པ་
ཡོངས་སུ་རྫོགས་པའི་གཞུང་ལ། སྔོན་མེད་པའི་འགྲེལ་ཆེན་ལྷུར་མཛད་པ་ལ་མངོན་དུ་
ཕྱོགས་མོད། དེ་ལྟ་ནའང་ཕྱོགས་འདིར་ཁྱོད་ཀྱི་བློ་གྲོས་ཀྱི་ལུས་ཡོངས་སུ་རྒྱས་པར་བྱེད་
པའི་སྨྲ་བའི་དབང་ཕྱུག་ནི་ཉིན་མོའི་སྐར་མ་ཙམ་དུ་གྱུར་པས་དབང་དང་ལུང་ལེན་པ་ཙམ་
མ་གཏོགས་པ། ད་ལྟའི་བཤེས་གཉེན་དག་གི་ཞལ་ལས་རག་ལས་པ་མེད་པར་ཡི་དམ་གྱི་
ལྷ་ལ་དོན་དྲི་བ་དང་། རང་གི་ཤེས་རབ་ཀྱི་སྟོབས་ཀྱིས་གསུང་རབ་ཀྱི་དོན་འཚོལ་བར་དམ་
བཅས་ཏེ། འཇམ་པའི་དབྱངས་དང་། ཕག་མོ་དཀར་མོ་དང༌། དབྱངས་ཅན་རྣམས་ཀྱི་
བསྙེན་སྒྲུབ་མཛད་པས། རིང་བོ་མ་ཐོགས་པར་དེ་དང་དེ་ཡིས་བྱིན་གྱིས་བརླབས་ཤིང་།
དངོས་གྲུབ་ཀྱི་མཚན་མ་བཟང་བོ་གཟིགས་པར་གྱུར་ཏོ། ། །
ལྷག་པར་རྒྱལ་བ་རྣམས་ཀྱི་མཁྱེན་བརྩེའི་དཔྱིད། །དབྱངས་ཅན་མཆོག་གི་ཞལ་
གང་མངོན་གཟིགས་ཤིང་། །རྒྱུད་མངས་སྒྲ་ལས་ཟབ་རྒྱས་ཆོས་ཚུལ་ཐོབ། །མ་རིག་གཉིད་
སད་ཤེས་བྱ་ཀུན་གཟིགས་གྱུར། །ཅེས་བྱ་བ་ནི། དེ་ནས་དཔལ་ཨེ་ཆོས་འབྱུང་བའི་ལྕགས་
རི་མུ་ཁྱུད་བྱང་ཤར་གྱི་ལྕོག་གཅིག་ཏུ་སྐུ་མཚམས་དམ་པར་བཅད་དེ། རྗེ་བཙུན་དབྱངས་
ཅན་མ་ཉིད་ཀྱི་རྣལ་འབྱོར་ལ་མཉམ་པར་བཞག་པས། ཡུན་མི་རིང་བ་ཞིག་ན་སྲོད་ཀྱི་ཐུན་
རྫོགས་ཏེ། ནམ་གྱི་གུང་ལ་མནལ་བའི་མཐར་མཆོག་གི་ལྷ་མོས་བྱིན་གྱིས་བརླབས་ཏེ། པི་
ཝང་གི་སྒྲ་ལས་ཟབ་པ་དང་རྒྱ་ཆེ་བའི་ཆོས་ཀྱི་རོལ་མོ་ཆེན་པོས་ཕྱི་ནང་གི་གཉིད་མ་ལུས་པ་
42



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
སད་པར་མཛད་ནས་ཞལ་མངོན་སུམ་དུ་གཟིགས་ཤིང་། དུས་དེ་ཉིད་ནས་བརྩམས་ཏེ།
བཅོམ་ལྡན་འདས་མ་དེ་ཉིད་ཀྱིས་ཡང་དང་ཡང་དུ་ཞལ་ཉེ་བར་བསྟན་ནས། ཆོས་ཀྱི་རྣམ་
གྲངས་དུ་མའི་ལུང་མཐའ་དག་བསྩལ་ཅིང་། དེ་དག་གི་དུས་ན། རྗེ་བཙུན་ལྷ་མོའི་བསྟོད་
པ་བུང་བའི་གླུ་དབྱངས་ལ་སོགས་པ་མང་དུ་མཛད་ཅིང་། ཚུལ་དེ་ཉིད་ནས་བསྟན་བཅོས་
མཛད་པ་དག་གི་ཞབས་སུ་དབྱངས་ཅན་དགའ་བའི་པཎྜི་ཏས་སྦྱར་ཞེས་པའི་མཚན་ཡང་བྲི་
བར་མཛད་དོ། ། །
དེ་ལྟར་ན་བདག་ཉིད་ཆེན་པོ་འདི་ནི་ལྷག་པའི་ལྷ་མོ་འདི་ཉིད་ཀྱིས་རྗེས་སུ་བཟུང་
བའི་གྲུབ་པའི་དབང་ཕྱུག་ཡིན་པར་འཇིག་རྟེན་ན་བྱིས་པ་ཆུང་ངུ་ཡན་ཆད་ཀྱི་རྣ་བར་
གྲགས་པ་ཡིན་ནོ། །དེ་ལྟར་ཉིད་ཀྱི་ཞལ་གྱིས་ཀྱང་འཆེས་ཏེ། བཅོམ་ལྡན་འདས་མ་ལ་
བསྟོད་པའི་ཞབས་ན་ལྷ་མོ་ཉིད་ཀྱིས་བྱིན་གྱིས་བརླབས་པའི་སྟོབས་ཀྱིས། བདེ་བར་
གཤེགས་པའི་གསུང་རབ་མཐའ་དག་ལ་འཆད་རྩོམ་གྱི་སྤོབས་པ་ཐོགས་པ་མེད་པ་ཉིད་དུ་
སྐྱེས་པས་དབྱངས་ཅན་གྱི་ཡིད་ལ་དགའ་བ་སྤེལ་བའི་པཎྜི་ཏས་སྦྱར་བའོ། །ཞེས་འབྱུང་ངོ༌། །
བསྟོད་པ་དེ་དག་ཀྱང་དད་པས་ཁ་དོན་དུ་བྱེད་ན་འཕྲལ་དུ་ཤེས་རབ་སྐྱེས་པར་སྐལ་བ་དང་
ལྡན་པ་དག་གིས་ཉམས་སུ་མྱོང་བ་ཡིན་ནོ། །
དེ་ནས་གསུང་རབ་རྒྱ་མཚོའི་ཚིག་དང་དོན། །ལེན་ལ་རིངས་པར་ཆས་པའི་གཞོན་
ནུ་དེ། །ཐུགས་ནི་རྣམ་པར་གཡེང་བས་མི་བརྫི་ཞིང་། །ཐུབ་གསུང་ཟབ་མོའི་བདུད་རྩི་
ཐུགས་ལ་གཅགས། །ཞེས་བྱ་བ་ནི། དེ་ནས་བདག་ཉིད་ཆེན་པོ་འདི་ནི་དམ་བཅས་པ་ལས་
མི་འདའ་བར་རྒྱལ་བའི་གསུང་རབ་མཐའ་དག་གི་ལེགས་བཤད་འཚོལ་བ་ལ་རིངས་པར་
ཆས་ཏེ། དཔལ་ཨེ་ཆོས་འབྱུང་བའི་རྒྱ་མཚོ་ཆེན་པོར་དཔང་ལོ་ཙཱ་ཆེན་པའི་གཟིམ་ཁང་དུ་
སྐུ་མཚམས་དམ་པར་བཅད་དེ། ཟབ་པ་དང་རྒྱ་ཆེ་བའི་གནས་ལ་དཔྱད་པ་ཞིབ་ཏུ་མཛད་
པ་ལ་ཞུགས་སོ། །



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
རྒྱལ་བའི་བསྟན་ལ་ཤིང་རྟའི་སྲོལ་འབྱེད་པ། །ཡོད་མེད་ཕྱོགས་འཇིག་རྒྱལ་སྲས་ཀླུ་
སྒྲུབ་ཀྱི། །གཞུང་ལ་ཞིབ་མོར་དཔྱད་པ་ཡོངས་རྫོགས་པས། །རྒྱལ་བའི་དགོངས་པ་དཔྱིད་
ཀྱི་ཐིག་ལེ་རྙེད། །ཅེས་བྱ་བ་ནི། དེ་ལ་བདེ་བར་གཤེགས་པའི་བཀའི་དེ་ཁོ་ན་ཉིད་མཐའ་
དང་བྲལ་བ་ནི་དབུ་མར་གནས་པ་ཡིན་ལ། དེ་ཡང་མགོན་པོ་ཀླུ་སྒྲུབ་ཡབ་སྲས་ཀྱི་བསྟན་
བཅོས་དག་ལ་ངལ་བ་བྱས་ན་དོན་དེ་ལེགས་པར་རྟོགས་པར་འགྱུར་རོ་དགོངས་ནས།
ཐོག་མར་དབུ་མ་རྩ་བ་ཤེས་རབ་ཀྱི་ཤོག་བུ་དང་བོ་གཉིས་ལ་ཉི་མ་བརྒྱད་ཀྱི་བར་དུ་
གཟིགས་ཤིང་། དེ་ནས་གཞུང་འབྲུ་གཉེར་ཏེ་གོ་ཡུལ་རིམ་གྱིས་དེད་ནས་གཞུང་ཡོངས་སུ་
རྫོགས་པ་ཉི་མ་བཅོ་ལྔའི་བར་དུ་གཟིགས་པས། དཔལ་མགོན་འཕགས་པ་ཀླུ་སྒྲུབ་ཀྱི་དབུ་
མའི་དགོངས་པ་ཟབ་མོ་རྒྱལ་བ་བཅོམ་ལྡན་འདས་ཀྱི་བཞེད་པ་སྔོན་ཆད་བོད་འདིར་
གཞན་གྱིས་སྐལ་བར་མ་བྱས་པའི་ལེགས་པར་བཤད་པ་མཐའ་དག་ཁོང་དུ་ཆུད་པར་གྱུར་ཏོ། །
དེ་ནས་ཐལ་རང་གཉིས་ཀྱི་ཐོག་མའི་སྒོ། །སངས་རྒྱས་བསྐྱངས་དང་ལེགས་ལྡན་
རྗེས་འབྲངས་ནས། །བསྟན་བཅོས་བྱེད་པ་ཀུན་གྱི་གཞུང་ལུགས་རྣམས། །གཟིགས་པས་
རང་རང་དགོངས་པ་ཡོངས་སུ་རྟོགས། །ཞེས་བྱ་བ་ནི། མགོན་པོ་ཀླུ་སྒྲུབ་ཀྱི་དགོངས་པ་
འགྲེལ་བར་བྱེད་པ་སངས་རྒྱས་བསྐྱངས་དང་། དཔལ་ལྡན་ཟླ་བ་རྗེས་འབྲང་དང་བཅས་
པའི་དབུ་མ་ཐལ་འགྱུར་བའི་སློབ་དཔོན་སོ་སོའི་འགྲེལ་བ་དང་། སློབ་དཔོན་ལེགས་ལྡན་
འབྱེད་དང་ཡེ་ཤེས་སྙིང་བོ་རྗེས་འབྲངས་བཅས་པའི་དབུ་མ་རང་རྒྱུད་ཀྱི་སློབ་དཔོན་སོ་
སོའི་འགྲེལ་བ་མཐའ་དག་ལ་གཟིགས་པས་ཞག་བཞི་བཅུ་ལྷག་ཙམ་ཞིག་ལ་སྔོན་གྱི་
རིགས་པ་སྨྲ་བ་མཐའ་དག་གིས་ཀྱང་རྣམ་པར་ངལ་བ་བྱས་པ་ལས་མ་རྙེད་པའི་ཤིང་རྟ་ཆེན་
པོ་རྣམས་ཀྱི་བཞེད་པ་རྟོགས་པར་གྱུར་ཏོ། །
ཁྱད་པར་ཀླུ་སྒྲུབ་རྒྱལ་བའི་ལུགས་སྨྲ་བ། །དེ་ཡི་ཟབ་རྒྱས་དགོངས་པ་འདི་འདྲ་
ཞེས། །ཟླ་བའི་གཞུང་གིས་ཁྱོད་ལ་གསལ་བར་བསྒྲགས། །དེ་ཉིད་ཀྱིས་ཀྱང་ཕུལ་བྱུང་
44



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ངེས་པ་རྙེད། །ཅེས་བྱ་བ་ནི། ཟབ་མོ་དབུ་མའི་ཚུལ་འདི་ལ་བདག་ཉིད་ཆེན་པོ་འདིས་བྱིས་
པ་གཞོན་ནུའི་དུས་ནས་ཟབ་མོ་སྟོང་པ་ཉིད་ཀྱི་གཏམ་ཐོས་པ་ན་སེམས་དགའ་བ་ཆེན་པོས་
གང་བར་གྱུར་ཅིང་། དད་པའི་སྤུ་ལོང་ཆེས་ལྡང་བར་གྱུར་ནས། ཐོག་མར་དབུ་མའི་གཞུང་
ཉིད་ལ་གཟིགས་པ་ཡིན་ལ། དེ་དག་གི་བཤད་སྲོལ་ཀུན་གྱི་ནང་ནས་ཀྱང་དཔལ་ལྡན་ཟླ་
བ་གྲགས་པའི་ལུགས་ཤིན་ཏུ་ཕུལ་དུ་བྱུང་བར་གཟིགས་ཤིང་། སློབ་དཔོན་ཀླུ་སྒྲུབ་ཀྱི་
དགོངས་པ་ཟབ་མོ་དབུ་མའི་ལམ་ཁོ་ན་བདེ་བླག་ཏུ་སྟེར་བ་ལ་བདག་ཉིད་ཆེན་པོ་དཔལ་
ལྡན་ཟླ་བ་གྲགས་པ་ཤིན་ཏུ་བཀའ་དྲིན་ཆེ་གསུངས་ཤིང་། དད་པས་ཉིན་མཚན་འདའ་བར་
མཛད་དེ། དབུ་མའི་ཕྱོགས་ཀྱི་གསུང་རབ་མ་ལུས་ལ་བློ་གྲོས་ཀྱི་འཇུག་པ་རྫོགས་ནས་ལྟ་
བའི་གཏིང་དང་སྤྱོད་པའི་མཚོ་མ་ལོངས་པའི་མན་ངག་རིན་པོ་ཆེ། བདག་ཉིད་ཆེན་པོ་
འཕགས་པ་ཀླུ་སྒྲུབ་དང་། འཇིགས་བྲལ་གྱི་སློབ་དཔོན་ཟླ་བ་གྲགས་པའི་ཞལ་སྔ་ནས་
རིམ་པར་བརྒྱུད་པའི་གདམས་པའི་ཚུལ་ཐུན་མོང་མ་ཡིན་པ་ཁོ་བོ་ཅག་གི་སྙིང་ལ་འཕོས་པ་
འདིའམ། འདི་འདྲ་བ་རྣམས་ཀྱིས་ནི་རྣལ་འབྱོར་པ་རྣམས་ལ་གྲོལ་བ་སྟེར་བ་ཡིན་ནོ། །དེ་
ཉིད་ཀྱི་ཕྱིར་དངོས་པོའི་གནས་ལུགས་ལ་ཐབས་སྣ་ཚོགས་ཀྱིས་མཐའ་བཞིའི་སྒྲོ་འདོགས་
ལེགས་པར་ཆོད། ཟབ་དོན་གྱི་ཆ་ལ་སངས་རྒྱས་སྟོང་བྱོན་ཀྱང་ལྟ་བ་བསྒྱུར་དུ་མི་རྙེད། མུ་
སྟེགས་སྟོང་གིས་རྒོལ་ཡང་ཀླན་ཀ་མི་ཚུགས། དངོས་པོའི་སྒྲོག་ཁྲོལ། འཁྲུལ་པའི་འཚང་
ཆོར། རྟོག་དཔྱོད་ཀྱི་རྒྱུ་འགྲུལ་ཞིག་སྟེ། རྩོལ་མེད་མི་རྟོག་པའི་ངང་ལ་འགྲོ་ན་སྔར་གྱི་གོལ་
ས་ཐམས་ཅད་ཆོད་པ་ཡིན་ནོ། །ཞེས་དང་། དེ་ལྟ་བུའི་ལམ་གྱི་རིམ་པ་འདིས་ནི་གང་ཟག་
ལ་ཆགས་སྡང་མི་སྐྱེ་བ་དང་། ཆོས་ལ་སྒྲོ་སྐུར་མི་འདེབས་པ་དང་། ལྟ་བ་ལ་རིས་སུ་མི་འཛིན་
པ་དང་སྒོམ་པ་ལ་ཞུམ་ཁེངས་མི་འབྱུང་བ་དང་། སྤྱོད་པ་ལ་ཁྱད་གསོད་མི་སྐྱེ་བ་དང་། འཁོར་
འདས་ཀྱི་མཐའ་མི་ལྟུང་བ་དང་། སྟོན་པ་དང་སློབ་དཔོན་དང་དེ་དག་གི་ཆོས་ལ་ཡིད་ཆེས་
ནས་ཟབ་མོའི་དེ་ཁོ་ན་ཉིད་ལ་འཁུ་འཁྲིག་མི་སྐྱེ་ཞིང་། འཇིགས་བྲལ་དབུ་མའི་གདེང་ཐོབ་སྟེ།
45



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
རང་གཞན་གྱི་རྒོལ་བ་ནམ་མཁའ་དང་མཉམ་པའི་དབུས་སུ་ཉི་མ་དང་ཟླ་བ་ལྟར་ཕྱོགས་
ཐམས་ཅད་ལས་རྣམ་པར་རྒྱལ་བའི་གཟི་བྱིན་ཐོབ་པ་ཡིན་ནོ་ཞེས་གསུངས་སོ། །
གང་ལ་སྨྲ་མཁས་ཆོས་ཀྱི་གྲགས་པ་ཡི། །གཞུང་ལུགས་སྨྲ་ལ་འགྲན་པའི་ཟླ་བྲལ་
ཞིང་། །འགྲེལ་བྱེད་གཞན་ལ་འཁྱོག་པ་སྟེར་མཁས་པ། །སྨྲ་བའི་དབང་ཕྱུག་ཤེར་འབྱུང་
སྦས་པ་ཡི། །གསུང་ལ་དཔྱད་པས་འགྲོ་བ་ཀུན་གྱི་མིག །གཞུང་གི་སྙིང་བོ་སྡེ་བདུན་མདོ་
དང་བཅས། །ཕྱོགས་ཀྱི་གླང་བོ་སྲས་དང་བཅས་པ་ཡི། །དགོངས་པ་ཇི་བཞིན་རྣམ་དཔྱོད་
སྣོད་དུ་ཆགས། །ཞེས་བྱ་བ་ནི། དེ་ནས་ཚད་མའི་བསྟན་བཅོས་མཐའ་དག་ལ་གཟིགས་པ་
བཙལ་ཏེ། དེ་ལ་ཐོག་མར་རྒྱན་གྱི་འགྲེལ་བ་ལ་གཟིགས་ནས་ཤོག་བུ་བདུན་ལ་ཞག་
བཅུའི་བར་དུ་ནན་ཏུར་དུ་མཛད། དེ་ནས་རིམ་གྱིས་ཚང་མར་གཟིགས་པས། བདག་ཉིད་
ཆེན་པོ་ཕྱོགས་གླང་ཡབ་སྲས་ཀྱི་དགོངས་པ་འགྲེལ་བ་རྒྱན་མཁན་པོ་ཕུལ་དུ་བྱུང་བར་
དགོངས་ཤིང་། སློབ་དཔོན་ཡས་སྲས་ཀྱི་དགོངས་པ་མ་ལུས་པར་གཟིགས་པར་གྱུར་ཏོ། །
དེ་ནས་འགྲེལ་བྱེད་མཁན་པོ་རང་རང་གི །བསྟན་བཅོས་གཟིགས་པས་ཆོས་ཀྱི་
གྲགས་པའི་བཞེད། །ཡིན་དང་མིན་ཞེས་རང་རང་གཞུང་ཀུན་ལས། །རྣ་བར་གཏམ་བརྗོད་
བཞིན་དུ་གསལ་བར་ཐོས། །ཞེས་བྱ་བ་ནི། དེ་ནས་ལྷ་དབང་བློ། ཤཱཀྱ་བློ། ཆོས་མཆོག་
བྲམ་ཟེ་རྣམས་ཀྱིས་མཛད་པའི་འགྲེལ་བ་སོགས་ཚད་མའི་བསྟན་བཅོས་རབ་འབྱམས་ལ་
གཟིགས་པས། སློབ་དཔོན་སོ་སོ་རང་རང་གི་བཞེད་པ་རྣམས་དཔྱིས་ཕྱིན་པར་མཁྱེན་ཅིང་།
ལྷག་པར་འགྲེལ་བ་མཁན་པོ་དེ་དག་གིས་སྡེ་བདུན་གྱི་དགོངས་པ་ལེགས་པར་རྟོགས་པ་
དང་མ་རྟོགས་པ་ཐམས་ཅད་རྣམ་པར་དགོངས་ཤིང་མཁྱེན་པའི་སྤྱན་རས་ཀྱིས་བདག་ཉིད་
ཆེན་པོ་རྣམས་ཀྱི་བློ་གྲོས་ཀྱི་རི་མོ་རྣམ་པར་བཀྲ་བ་རྣམས་ཀྱང་མཆོག་ཏུ་གསལ་བར་
གཟིགས་པ་ཡིན་ནོ། །
དེ་ཚེ་ས་ལ་ངོ་མཚར་གྱིས་གྲགས་པའི། །གསུང་རབ་མཐའ་དག་སྤྱན་ཟུར་ལྷུང་ཙམ་
ར
46



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
གྱིས། །ཚིག་དོན་མ་ལུས་ཁྱོད་ཀྱི་ཐུགས་ལ་སྨིན། །གཞུང་ལུགས་ཀུན་གྱི་བང་མཛོད་ཉིད་
དུ་གྱུར། །ཅེས་བྱ་བ་ནི། དེའི་ཚེ་གྲགས་ཆེ་ཞིང་གཙོ་བོར་གྱུར་པའི་གསུང་རབ་ཕལ་མོ་ཆེ་
ཉིད་ཀྱི་སྤྱན་ཟུར་ལྷུང་བ་ཙམ་གྱིས་མཁྱེན་པ་སྙམ་དུ་གྱུར་ཏོ། །
ད་ནི་གསུང་རབ་རྒྱ་མཚོ་རྟོགས་པ་ལ། །བྱིས་པའི་ཚོགས་ཀྱིས་རྩེད་མོ་ལ་བཞིན་དུ། །
གཟིགས་ནས་དཔལ་ལྡན་གྲགས་པའི་ཞབས་པད་ལ། །བཏུད་དེ་དབུས་ཀྱི་གྲྭ་སྐོར་གནང་
བར་ཞུས། །ཞེས་བྱ་བ་ནི། དེ་ནས་གཞོན་ནུ་འཇིགས་པ་མེད་པའི་སྤོབས་པ་ཅན་དེ་ནི་འདི་
ལྟར་དུ་རྟོགས་ཏེ། ད་ནི་གསུང་རབ་མ་ལུས་པའི་དོན་ལེན་པར་བྱེད་པ་ལ་བྱིས་པའི་རྩེད་མོ་
དང་འདྲ་ཞིང་བདེ་བླག་ཏུ་རྟོགས་པར་དགོངས་ནས། རྗེ་རིན་པོ་ཆེ་དཔལ་ལྡན་གྲགས་པའི་
ཞབས་ཀྱི་དྲུང་དུ་བྱོན་ཏེ། བདག་དབུས་ཕྱོགས་ཀྱི་གྲྭ་སྐོར་ལ་མྱུར་དུ་འགྲོ་བ་ལ་ཕྱོགས་ན།
དེའི་སྐབས་དབྱེ་བར་མཛད་དུ་གསོལ་ཞེས་ཞུས་སོ། །
དེ་ཚེ་ཁྱོད་ཀྱི་རྣམ་པར་ཐར་བའི་དཔལ། །མཁན་པོའི་ཐུགས་ལ་དོགས་པ་ལྷུར་
མཛད་ནས། །སྙན་ནི་ཁབ་ཀྱིས་ཕུག་པ་ལྟར་གྱུར་ཅིང་། །མ་བརླབས་ཚུལ་འདི་གད་མོའི་
གནས་ཡིན་ཏེ། །ཅི་འདྲའི་གནས་ལ་གྲྭ་སྐོར་ལྷུར་བྱེད་དྲིས། །ཞེས་བྱ་བ་ནི། མཁན་པོ་ཉིད་
ཀྱི་ཐུགས་དགོངས་ལ་སྔོན་དུ་སྦྱང་བ་ལ་ལྷག་པར་བརྩོན་པ་མ་མཛད་པས། ཚུལ་འདི་ནི་
རིགས་པ་མ་ཡིན་ནོ་དགོངས་ནས། ཉིད་གང་གི་གྲྭ་སྐོར་ལ་འགྲོ་གསུངས་པ་ཉིད་དོ། །
དེ་ནས་རང་གི་མགོན་ལ་ཐལ་སྦྱར་ཏེ། །འཇིགས་མེད་གཞོན་ནུའི་གསུང་རབ་བརླིང་བས། །
ཡོངས་སུ་གྲགས་པའི་གླེགས་བམ་བཅུ་ཕྲག་གཅིག །གསུམ་བཅས་མགྲིན་པའི་དཔལ་དུ་
བགྱིད་པ་ཉིད། །ཅེས་བྱ་བ་ནི། དེ་ནས་གཞོན་ནུ་སྨྲ་བའི་དབང་ཕྱུག་གིས་རང་གི་མཁན་པོ་
ལ་གསོལ་ཏེ། བདག་ཡོངས་སུ་གྲགས་པའི་གླེགས་བམ་བཅུ་གསུམ་གྱི་གྲྭ་སྐོར་བྱེད་པ་
ལགས་ཞུས་སོ། །
ཞེས་ཞུས་དེ་ལ་དམ་པའི་བཀའ་ཡིས་ནི། །དེ་དག་གཞུང་ཡང་འདོན་པར་མི་ནུས་
ནས་
47



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཤིང་། །འོས་སུ་གྱུར་པའི་ཊིཀྐའང་ཡོད་མིན་པས། །འདི་ནི་རིགས་པ་མིན་ཞེས་ཞལ་དུ་རྒྱུ། །
ཞེས་བྱ་བ་ན། དེ་ནས་རིན་པོ་ཆེ་གྲགས་པའི་གསུང་གིས། །རེ་མཚར་རེ་མཚར། དེ་ལྟར་དུ་
གྲྭ་སྐོར་བྱེད་པ་ལ་གཞུང་བཅུ་གསུམ་ཡང་ག་རེ། ཕར་ཕྱིན་དང་དབུ་མ་ལ་ངེད་ཀྱི་ཊཱིཀྐ་
དགོས་ཤིང་། མངོན་པ་དང་ཚད་མ་ལ་བདག་ཉིད་ཆེན་པོ་དཔང་གི་ཊཱིཀྐ་དགོས་ན། ཊཱིཀྐ་
བཅུ་གསུམ་ཡང་ག་ན་བདོག་ཅེས་གསུངས་སོ། །དེ་སྐད་ཐོས་ནས་གཞོན་ནུ་པཎྜི་ཏས།
བདག་ནི་བཤད་པའི་ངོ་མཚར་རབ་སྤྲོ་བ། །རྒྱལ་བའི་གཞུང་དང་འཕགས་ཡུལ་ཤིང་རྟ་ཆེ། །
རང་རང་གཞུང་གི་མཁན་པོ་གཙོར་བྱེད་ཀྱི། །ཤེར་འཆལ་བོད་ཀྱིས་རི་མོར་བྲིས་པ་ཡི། །
སྣ་ཚོགས་ཊིཀྐའི་འདོན་པ་ལྷུར་བྱེད་ཅིང་། །བྲག་ཆ་ལྟ་བུར་གཞན་གྱི་རྗེས་ཟློས་པ། །འདི་
ནི་བློ་མིག་ཆུང་ངུའི་འཇུག་པ་ཉིད། །གཞན་ཡང་དཀའ་བའི་གཞུང་ལ་སྨྲ་བཅད་དང་། །ཕྲ་
མོའི་གཞུང་ལ་འཕྱོངས་པ་སྒྲུབ་མཁས་པ། །དེ་དག་ལས་གང་རྒྱབ་ཀྱིས་ཕྱོགས་གྱུར་པའི། །
ཕྱོགས་འདིར་སྔོན་མེད་རྒྱལ་བའི་དགོངས་པ་སྒྲུབ། །ཅེས་བྱ་བ་ནི། དེ་ནས་གཞོན་ནུ་བློ་
གྲོས་ཆེན་པོས་རང་གི་རྗེ་བཙུན་ལ་ཐལ་མོ་སྦྱར་ནས་འདི་སྐད་དུ་གསོལ་ཏེ། ཁོ་བོ་ཅག་ནི་
བྲག་ཆ་ལྟ་བུར་གཞན་ཟེར་ཟློས་ལྷུར་བྱེད་ཅིང་། བོད་ཀྱི་ཊཱིཀྐ་དག་ཁ་ཏོན་དུ་བྱེད་པ་ལ་ནི་
སྙིང་བོ་མེད་པར་མཐོང་སྟེ། གཞུང་སོ་སོ་རྣམས་ལ་རང་རང་གི་མཛད་པ་བོ་རྣམས་ཀྱི་
དགོངས་པ་འདི་དང་འདི་ཞེས་འཆད་ཅིང་། གཞུང་ཤིན་ཏུ་ཕྲ་བ་རྣམས་ལ་ཡང་རྣམ་གྲངས་
དུ་མར་བཤད་དེ། དོན་གྱི་ཆ་ཆེས་དཀའ་བའི་གྲུབ་པའི་མཐའ་ཐུན་མོང་དང་ཐུན་མོང་མ་
ཡིན་པའི་གནད་རྣམས་ཤིན་ཏུ་གསལ་བར་ཕྱེ་ནས་རང་རྐང་གི་བཤད་པ་བྱེད་པ་ལགས་
ཞེས་ཞུས་པ་ན། དེ་སྐད་བརྗོད་པའི་གཞོན་ནུའི་ངག་གི་ཕྲེང་། །དྲག་པོར་སྙེམས་ཤིང་ཟབ་
མོའི་ངང་ཚུལ་ཅན། །དགོངས་ནས་མཁན་པོའི་ཐུགས་ནི་ཐེ་ཚོམ་གྱི། །ཁྱོགས་ལ་འཕྱང་བ་
ཉིད་དུ་འདི་ཡིས་བསྒྲུབས། །ད་ལྟ་ཉིད་ན་ཁོ་བོའི་རི་ངོགས་འདིར། །སྔོན་མེད་ཤིང་རྟ་ཆེན་
པོའི་སྲོལ་འབྱེད་མཁན། །ངོ་མཚར་ཚོགས་ཀྱི་དགའ་སྟོན་དུ་གྱུར་པས། །ཚུལ་འདི་ཁོ་བོས་
48



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བརྟག་བྱ་ཉིད་ཡིན་ཞེས། །གསུང་དང་བཅས་པའི་བཅུ་ཕྲག་གཞུང་གི་ཚོགས། །དེ་ཡི་ཕྱག་
སོར་དག་ལ་རབ་བཀོད་ནས། །དཀའ་བའི་གནས་དང་ཕྲ་བའི་གཞུང་མང་བོ། །ཞལ་ལས་
སྤྲོས་ཏེ་བཤད་པའི་གོ་སྐབས་ཕྱེ། །ཞེས་བྱ་བ་ནི། དེ་ལྟར་གཞོན་ནུ་འཇིགས་པ་མེད་པའི་
གསུང་ཤིན་ཏུ་བརླིང་བ་ཟབ་མོར་གྱུར་པ་དེ་ཉིད་ཀྱིས་མཁན་པོ་བདག་ཉིད་ཆེན་པོའི་
ཐུགས་ཀྱང་ཐེ་ཚོམ་དུ་གྱུར་ནས། དེ་ལྟར་ན་བོད་འདིར་སྔོན་ཆད་མ་བྱུང་བའི་གཏམ་ཆེན་
པོར་འགྱུར་བར་སྣང་སྟེ། ཁོ་བོས་བརྟག་པར་བྱའོ་ཞེས་གསུངས་ཤིང་། པོ་ཏི་བཅུ་གསུམ་
གྱི་གཞུང་རིན་པོ་ཆེ་ཉིད་ཀྱི་ཕྱག་ཏུ་བཟུང་ནས། དེ་རྣམས་ཀྱི་དཀའ་བའི་གནས་དང་གྲུབ་
པའི་མཐའ་སོ་སོ་ལ་འགྲེལ་བ་དུ་མའི་དགག་བཞག་ཚུལ་མི་འདྲ་བ་སྐྱ་ཤད་འཛིངས་པ་ལྟ་
བུ་ལ་འདི་གང་ལ་ཟེར་ཞེས་དྲིས་པར་གྱུར་ཏོ། །
དེ་ནས་གཞོན་ནུ་སྨྲ་བའི་དགེ་ལེགས་དེས། །གསུང་རབ་དག་ལ་མགྲིན་པའི་དཔལ་
དུ་བྱས། །མཁས་པའི་ཐུགས་ཀྱི་རེ་བ་སྐོང་མཁས་པའི། །ལེགས་བཤད་ཚོགས་ཀྱིས་
འཇིག་རྟེན་གང་བ་བསྒྲུབས། །རྒྱལ་བའི་བཀའ་དང་དེ་ཡི་དགོངས་འགྲེལ་བཅས། །རྒྱ་
བོད་མཁས་གང་རང་རང་སོ་སོ་ཡི། །སྨྲ་བའི་ཚུལ་རྣམས་དགག་སྒྲུབ་ཀྱིས་ཕྱེ་སྟེ། །ཁྱོད་ཀྱི་
ཞལ་ན་ཐམས་ཅད་གནས་པ་ཉིད། །ཅེས་བྱ་བ་ནི། དེ་ནས་ཆོས་ཀྱི་དབང་ཕྱུག་ཡབ་རྗེ་དམ་
པའི་ལུང་གིས་རྗེས་སུ་གནང་སྟེ། གསུང་རབ་མ་ལུས་པས་བློ་གྲོས་ཀྱི་ལུས་རྒྱས་པའི་
གཞོན་ནུ་སྨྲ་བའི་སེངྒེ་འཇིགས་པ་མེད་པའི་མགྲིན་པ་བཀང་སྟེ། མང་དུ་སྨྲ་བ་ལ་ཞུགས་སོ། །
དེ་ནས་ཡང་འཕགས་པའི་ཡུལ་གྱི་ཤིང་རྟ་ཆེན་པོ་སོ་སོའི་བཞེད་པ་ཤིན་ཏུ་དཀའ་
བའི་གནས་རེ་རེ་ལ་ཡང་བཤད་པའི་ཚུལ་རིགས་མི་འདྲ་བ་བགྲང་བར་དཀའ་ཞིང་། བོད་
འདིར་སྔོན་ཆད་གཏམ་དུ་མ་གྲགས་པའི་ལེགས་པར་བཤད་པ་མཐའ་ཡས་པ་དང་། གངས་
རིའི་ཁྲོད་ཀྱི་མཁས་པ་དག་གིས་བཤད་པའི་ཚུལ་ལ་ཡང་ནོར་བ་དང་ནོར་བའི་རྣམ་གྲངས་
འདི་དང་འདི་ཞེས་རྣམ་པར་ཕྱེ་སྟེ་བཤད་པའི་ཚུལ་དག་ཅིང་གསལ་ལ་མ་ནོར་བར་མགྲིན་
9



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
པའི་དགའ་སྟོན་དུ་བྱས་ཤིང་གཞུང་ཤིན་ཏུ་ཕྲ་བ་རྣམས་ལ་རང་བཤད་པ་ཆེན་པོ་མི་ཡོང་
ངམ་དགོངས་ནས་དེ་དང་དེ་དྲིས་པ་ཡང་གཞུང་སོ་སོའི་འགྲེལ་བ་དུ་མའི་ཚིག་དང་དོན་ཇི་
ལྟ་བ་བཞིན་དུ་བཤད་པ་ལ་སྤོབས་པ་ཐོགས་པ་མེད་པར་གཟིགས་ནས། དཔལ་ཨེའི་
གཙུག་ལག་ཁང་ཆེན་པོར་ཡབ་སྲས་ཞག་བདུན་གྱི་བར་དུ་སྐུ་མཚམས་དམ་པར་བཅད་དེ།
གཞོན་ནུ་སྨྲ་བའི་ཁྱུ་མཆོག་གིས་གཞུང་ཐམས་ཅད་ལ་བཤད་པ་ཞིབ་ཏུ་མཛད་ཅིང་།
མཁན་པོ་ཆེན་པོ་ཆོས་རྗེ་གྲགས་པའི་ཞབས་ཀྱིས་ལེགས་པར་ཞིབ་ཏུ་དཔྱད་པས། གང་གི་
རྣམ་དཔྱོད་ཡངས་པའི་ནམ་མཁའ་ལ་མངོན་པར་ཤར་བའི་ལེགས་པར་བཤད་པའི་ཉིན་
མོར་བྱེད་པའི་གཟི་བྱིན་ཆེན་པོས་མཁན་པོའི་ཐུགས་ཀྱི་དོགས་པའི་མུན་པ་མི་ཟད་པ་ཀུན་
ཏུ་བཅོམ་པར་གྱུར་ཏོ། །
བརྒྱད་པ་ནི། དེ་ལྟར་འདི་ཡི་ཡོན་ཏན་ཕུང་བོའི་ཚོགས། །གཟིགས་ལས་དམ་པའི་
ཡིད་ལ་དང་བ་ཐོབ། །དད་པའི་སྒྲོན་ཆེན་ཀུན་ཏུ་འབར་བ་དང་། །ལྷན་ཅིག་སྤུ་ལོང་བརྒྱན་
གྱིས་རོལ་པར་བརྟེན། །ཅེས་བྱ་བ་ནི། དེ་ནས་གཞོན་ནུ་འཇིགས་པ་མེད་པའི་གསུང་གི་
ལེགས་པར་བཤད་པ་ཟབ་ཅིང་རྒྱ་ཆེ་བ་དག་གིས་མཁན་པོ་དཔལ་ལྡན་གྲགས་པའི་ཞབས་
ཀྱི་ཐུགས་ཤིན་ཏུ་འཕྲོགས་ཏེ་ཧ་ལས་པར་གྱུར་ནས། ཉིད་ཀྱི་ཐུགས་ཀྱི་དཔྱོད་པ་ཡུལ་དུ་མ་
གྱུར་པར་རབ་ཏུ་དང་བ་ལས་བྱུང་བའི་དད་པའི་སྒྲོན་མེ་ཆེན་པོ་བཏེགས་ཅིང་ཐུགས་མཆོག་
ཏུ་རངས་པའི་བ་སྤུའི་ཚོགས་ཀྱི་བཀུར་སྟི་བླ་ན་མེད་པ་ངང་གིས་སྒྲུབ་པ་ལ་ཞུགས་པར་
གྱུར་ཏོ། ། །
དཔལ་ལྡན་གྲགས་པའི་ཞལ་ལས་འདི་སྐད་དུ། །སྔོན་མེད་ཡོན་ཏན་ཀུན་གྱི་སྣོད་
གྱུར་པ། །ཁོ་བོའི་གཞོན་ནུར་གྱུར་པའི་པཎྜི་ཏ། །འདི་ནི་བོད་ཀྱི་བསོད་ནམས་སྐལ་བས་
ཐོབ། །འཕགས་ཡུལ་དབྱིག་གཉེན་ཙནྡྲ་གོ་མི་ལྟར། །འདིར་ནི་འཆད་པའི་ཁ་ལ་ལྟོས་མེད་
པར། །རྒྱལ་བའི་བསྟན་པ་རང་གིས་འགྲེལ་མཁས་པ། །སྔོན་དང་དེང་སང་འདི་ལ་འགྲན་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
པ་སུ། །ད་ནི་འདི་ཡིས་སྔོན་མེད་ལེགས་བཤད་ཚོགས། །བློ་ལྡན་རྣམས་ཀྱིས་ཐོས་ནས་
གྲངས་མེད་པའི། །ས་ལ་ཡ་མཚན་བྲི་བར་རབ་དགོངས་ནས། །དཔལ་ལྡན་གྲགས་པའི་
ཐུགས་ཀྱང་ཕྱོགས་པར་གྱུར། །ཅེས་བྱ་བ་ནི། དེ་ལྟར་གཞོན་ནུ་འཇིགས་བྲལ་ཞབས་ཀྱི་
རྣམ་པར་བཤད་པ་རབ་ཏུ་གསན་པས་ཕུལ་དུ་བྱུང་བའི་བློ་གྲོས་ཀྱི་ལུས་ཡོངས་སུ་རྫོགས་
པར་གཟིགས་ནས། ཁོ་བོའི་གཞོན་ནུ་འདི་ནི་བོད་དག་གི་བསོད་ནམས་ཀྱི་སྐལ་པས་ཐོབ་
པའི་རྒྱ་གར་ཁ་སྤུ་ཅན་གྱི་པཎྜི་ཏ་དབྱིག་གཉེན་དང་ཙནྡྲ་གོ་མི་ལྟར་ཐུབ་པའི་གསུང་རབ་
མཐའ་དག་འདིར་ནི་སློབ་དཔོན་གྱི་ཁ་ལས་མ་ཐོབ་པར་རང་ཉིད་ཀྱིས་ཟབ་རྒྱས་ཀྱི་བཤད་
པ་འདི་འདྲ་བ་དག་ནི། སྔོན་ཆད་བོད་འདིར་མ་བྱུང་ངོ་ཞེས་རྒྱ་ཆེར་བསྔགས་པར་མཛད་
ཅིང་། ད་ནི་གཞོན་ནུར་གྱུར་པའི་པཎྜི་ཏ་ཆེན་པོ་འདིའི་ལེགས་པར་བཤད་པ་མཐའ་དག་
སའི་དཀྱིལ་འཁོར་ཆེན་པོ་གང་ལ་འཁོད་པའི་མཁས་པའི་ཚོགས་ཐམས་ཅད་ཀྱིས་ཐོས་ན་
ཅི་རུང་སྙམ་དུ་དགོངས་ནས། དབུས་འགྱུར་འཆང་གི་ལེགས་བཤད་སྒྲོག་པའི་ཚལ་ཆེན་པོ་
རྣམས་སུ་གྲྭ་སྐོར་ལ་མྱུར་དུ་ཐེགས་པས་བཀའི་གནང་བ་ཐོབ་པར་གྱུར་ཏོ། །
ཆུ་ཡི་ཁུར་གྱིས་ལྕི་བའི་འབྲུག་གི་སྒྲས། །རྨ་བྱའི་ཚོགས་ལ་དགའ་བ་སྐྱེད་པ་ལྟར། །
ཁྱོད་ཀྱི་ཡོངས་རྫོགས་བཤད་པའི་དགའ་སྟོན་གྱིས། །མཁས་རྣམས་རྣ་བའི་བདུད་རྩི་ཅི་ཡང་
སྤྲོས། །ཁྱད་པར་དབུས་འགྱུར་འཆང་གི་རིགས་པའི་མཚོ། །གྲངས་མེད་མཁས་པའི་ཆུ་བྱས་
བརྒྱན་པ་རྣམས། །ཟླ་མེད་ངང་བའི་རྒྱལ་བོ་ཁྱོད་ཀྱིས་ནི། །ལེགས་བཤད་མགྲིན་པའི་རྫ་
རྔས་གང་བར་མཛད། །ཅེས་བྱ་བ་ནི། དེ་ནས་བདག་ཉིད་ཆེན་པོ་གྲགས་པའི་ཞབས་ཀྱིས་
བཀའ་བསྩལ་ཏེ། ད་ནི་ཡོངས་སུ་རྫོགས་པའི་དཔའ་བོ་ཁྱོད་ཀྱིས་ལེགས་པར་བཤད་པའི་
དགའ་སྟོན་ཆེན་པོས་འཇིག་རྟེན་མ་ལུས་པར་གང་བར་བྱེད་པ་ལ་རིངས་པར་བྱོས་ལ། །
དབུས་ཀྱི་རྒྱལ་ཁམས་ཆེན་པོའི་མཁས་པ་མཐའ་དག་གི་རྣ་བ་ལ་མཆོག་གི་བདུད་རྩི་བྱིན་
ཅིག་ཅེས་གསུངས་པ་ཉིད་དོ། །
57



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
ཞེས་བསྐུལ་དེ་ནས་གསུམ་གྱི་ཟླ་བའི་བར། །མི་ཕམ་གཞུང་དང་འདུལ་མཛོད་ལ་
སོགས་པའི། །གཞུང་ལུགས་རྒྱ་མཚོ་སྤྱན་གྱི་བྱ་བ་ཙམ། །ཁོ་ནས་ཟབ་ཅིང་གསལ་བར་
ཐུགས་ལ་སྨིན། དེ་ནས་གཞོན་ནུ་སྨྲ་བའི་དབང་ཕྱུག་ཤེལ་དཀར་དུ་ཕེབས་ཏེ། ཟླ་བ་
གསུམ་གྱི་བར་དུ་སྐུ་མཚམས་བཅད་ནས་ཕར་ཕྱིན་དང་། འདུལ་བ་དང་། མངོན་པ་གོང་
འོག་ལ་སོགས་པའི་རྒྱ་འགྲེལ་རྣམས་ལ་ཞིབ་ཏུ་གཟིགས་པས། ཡི་གེ་ཀློག་པའི་བྱ་བ་ཙམ་
གྱིས་ཚིག་དོན་མ་ལུས་པ་ཐུགས་སུ་ཚུད་དོ། །
དེ་ནས་སླར་ཡང་བདུན་གྱི་ཟླ་བའི་བར། །དབེན་པ་ལ་ཆགས་གསུང་རབ་གྲངས་
མེད་དང་། །ཁྱད་པར་མཚན་ཉིད་ཐེག་པ་གསལ་བྱེད་པའི། །རྒྱ་བོད་ཀྱིས་བྱས་གླེགས་བམ་
རབ་འབྱམས་གཟིགས། །དེ་དག་བཀླགས་པ་ཙམ་གྱིས་ཀྱང་། །ཚིག་རྣམས་མ་ལུས་ཐུགས་
ལ་སྨིན། །དེ་ཡང་ལོ་བརྒྱས་སྦྱངས་པ་བཞིན། །དག་ཅིང་གསལ་བ་ཁོ་ནའོ། །ཞེས་བྱ་བ་ནི།
དེ་ནས་སླར་ཡང་གྱམ་བསམ་གཏན་གླིང་དུ་ཕེབས་ཏེ་ཟླ་བ་བདུན་གྱི་བར་དུ་སྐུ་མཚམས་
དམ་པར་བཅད་ནས། རྒྱལ་བའི་གཞུང་ལུགས་ཐམས་ཅད་དང་། ཁྱད་པར་མཚན་ཉིད་
ཐེག་པ་གཙོ་བོར་གསལ་བར་མཛད་པའི་རྒྱ་བོད་ཀྱི་དགོངས་འགྲེལ་ཇི་སྙེད་པ་ལ་གཟིགས་
པ་བཙལ་བས་གླེགས་བམ་དུ་མའི་ཚིག་འཛིན་པ་ལ་ནི་བཀླགས་པ་ཙམ་གྱིས་བདག་གིར་
མཛད་ལ། དེ་ཡང་ཤིན་ཏུ་བྱང་བ་ལོའི་བར་དུ་སྦྱང་བ་བྱས་པ་ལྟ་བུར་དག་ཅིང་གསལ་བ་
མྱུར་བར་འདོན་པ་ལ་ཐོགས་པ་མེད་པ་ཡིན་ནོ། །
ཚིག་ཕྲེང་ཝུ་བའི་ཕུང་བོ་ཡིས། །ཁྱོད་ནི་ངོམས་པ་མ་ཡིན་ཏེ། །རྒྱལ་བའི་དགོངས་
པ་བདུད་རྩིའི་དཔལ། །གཞན་གྱིས་མ་རྙེད་ཁྱོད་ཀྱིས་མྱངས། །ཞེས་བྱ་བ་ནི། དེ་ལྟར་
ཐུགས་སུ་ཆུད་པའི་གཞུང་ཆེན་པོ་དེ་དག་ཀྱང་ཚིག་རིས་ཙམ་ལ་བརྟེན་པ་མ་ཡིན་པར་
གསུང་རབ་ཀྱི་ལུས་ཡོངས་སུ་རྫོགས་པའི་དོན་གྱི་ཁོག་ལེགས་པར་བསྒྲིགས་ནས་འགངས་
འཆུན་པའི་གོ་བ་ཡོངས་སུ་རྫོགས་པ་རྙེད་དེ། གཞུང་ལུགས་འབུམ་ཕྲག་མང་བོས་བློ་གྲོས་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཀྱི་བུམ་པ་གང་བར་མཛད་དོ། །
དེ་ནས་བཤད་པ་ལ་ཆས་ཏེ། །སྨྲ་བའི་འཁོར་གྱི་རྗེས་འབྲང་བཅས། །མཆོག་ཏུ་དགེ་
བའི་གོམ་པ་ནི། །ཤར་གྱི་ཕྱོགས་སུ་བཀོད་པར་གྱུར། །བགྲོད་དཀའི་ལམ་གྱི་ཁུར་གྱིས་
ཀྱང་། །ངལ་བ་མེད་པའི་རྟུལ་ཞུགས་ཀྱིས། །སྙན་དངགས་བསྟན་བཅོས་ཆེན་པོ་ཙམ། །
འོས་པ་ལ་ནི་འབེལ་གཏམ་ཉིད། །ཅེས་བྱ་བ་ནི། དེ་ནས་དཔལ་ཨེའི་གཙུག་ལག་ཁང་དུ་
ཕེབས་ནས། བདག་ཉིད་ཆེན་པོ་ཉིད་ཀྱི་དགུང་ལོ་ཉེར་གསུམ་པ་ལ་བློ་གསལ་བ་བཅོ་ལྔ་
ཙམ་གྱི་འཁོར་གྱིས། མདུན་དུ་བལྟས་ནས་ཉི་འོག་དབུས་ཀྱི་རྒྱལ་ཁམས་སུ་གྲྭ་སྐོར་ལ་
ཕེབས་ཏེ། དེ་ཡང་ལམ་གྱི་རིམ་པ་རྣམས་སུ་ཉིན་མོའི་ཆ་ལ་རྣམ་དཔྱོད་དང་ལྡན་པ་དག་ལ་
འབེལ་བའི་བཀའ་མཆིད་མཛད་ཅིང་བྱོན། གང་དང་གང་གི་སར་ཕེབས་པ་དང་དེར་ཚིག་
དོན་ཤིན་ཏུ་བརླིང་ཞིང་ཉམས་ཀྱི་འགྱུར་བ་སྣ་ཚོགས་པ་དང་ལྡན་པའི་མེ་ལོང་གི་བརྗོད་བྱ་
མཐའ་དག་གསལ་བར་སྟོན་པའི་སྙན་དངགས་ཀྱི་བསྟན་བཅོས་ཡིད་ཀྱི་ཤིང་རྟ་ཞེས་བྱ་
བའི་རྩོམ་པ་མཛད་ཅིང་བར་བར་དུ་དེའི་ཚིག་རྣམས་ཤིན་ཏུ་སྙན་པའི་གདངས་དང་བཅས་
ནས་འདོན་པར་མཛད་ཅིང་ཕེབས་པས། ཕུ་རེ་བ་དགེ་བཤེས་གྲགས་པ་དཔལ་ལྡན་དང་།
ཆིབས་སྒ་བ་བཀྲ་ཤིས་གྲགས་ན་རེ། གཞན་ཀུན་པོ་ཏི་རེའི་གྲྭ་སྐོར་བྱེད་པ་ལ་ཉིན་མཚན་
མེད་པར་སྦྱང་བ་བྱེད་དགོས་ཀྱིན་འདུག །དྲུང་བ་ནི་པོ་ཏི་བཅུ་གསུམ་གྱི་གྲྭ་སྐོར་མཛད་པ་
ལ་སྐྱོར་རན་མཛད་པ་ནི་ནངས་གཅིག་ཀྱང་མ་མཐོང་། ཕྱག་དཔེ་ལ་གཟིགས་པ་ནི་ནམ་
ཡང་མི་འདུག་པས། ད་ནི་དེ་འདྲ་མི་མཛད་པར་སྐྱོར་རན་མཛད་པར་ཞུ་ཞེས་བསྐུལ་བ་ན།
ཁོ་བོ་ནི་ཇི་ལྟར་བྱས་ཀྱང་སླ་ཡི། ཁྱེད་རང་རྣམས་མ་འཇིགས་ཤིག་གསུངས་ཤིང་བཏང་
སྙོམས་ལ་བཞུགས་པར་གྱུར་ཏོ། །
དེ་ནས་ཐོག་མར་དགེ་འདུན་ངུར་པའི་ཁྱུ། །སྟོང་ཕྲག་ལྔ་ཡིས་རབ་གང་དགེ་བའི་
མཚོ། །ལེགས་བཤད་རླབས་ཕྲེང་གཡོ་བའི་འཇུག་ངོགས་ཆེ། །རྩེ་ཐང་རིན་ཆེན་འབྱུང་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
གནས་དང་པོར་བརྟེན། །གང་གི་སྔོན་དུ་དེ་ཡི་གྲགས་དཀར་གྱི། །ཕོ་ཉ་ལས་པ་བཞིན་དུ་
བྱུང་གྱུར་ཏེ། །རྫུ་འཕྲུལ་ཏིང་འཛིན་སྙིང་རྗེའི་ཕྲེང་བ་རྣམས། །ནུ་ཞོའི་དཔལ་དང་མཉམ་དུ་
འཐོབ་གྱུར་ཅིག །དེང་གི་སློབ་དཔོན་ཉིད་ལ་མ་བརྟེན་པར། །མཆོག་གྱུར་རྣམ་དཔྱོད་ཤིང་
རྟས་རྒྱལ་བ་ཡི། །གསུང་གི་ནགས་མ་བགྲོད་པའི་སྔོན་མེད་ལམ། །རྣམ་པར་འབྱེད་མཁས་
གཞོན་ནུ་བློ་ལྡན་དག །བཤད་པའི་ངོ་མཚར་སྒྲུབ་ཏུ་འབྱོན་འགྱུར་ཞེས། །རྣ་བའི་བཅུད་
ལེན་གསར་བ་ཐོབ་པ་ལས། །རྒྱལ་བའི་བསྟན་ལ་གུས་མི་འདོར་བ་ཡི། །བསུ་བའི་བཀུར་
སྟི་ཆེན་པོ་ཐོབ་པར་གྱུར། །ཅེས་བྱ་བ་ནི། དེ་ནས་ཐོག་མར་དཔལ་རྩེ་ཐང་གི་ཆོས་གྲྭ་ཆེན་
པོར་ཕེབས་པར་འགྱུར་བའི་སྔོན་ཉིད་དུ། བདག་ཉིད་ཆེན་པོ་དཔང་ལོ་ཙཱ་བའི་དབོན་པོ་
སྐྱེས་མ་ཐག་ཏུ་ཏིང་ངེ་འཛིན་གྱི་སྒོ་དུ་མ་ལ་མཉམ་པར་འཇོག་ནུས་ཤིང་། རླབས་ཆེན་གྱི་
སྙིང་རྗེ་ཆེན་པོ་མངའ་བ་རྒྱལ་བའི་གསུང་རབ་མཐའ་དག་བྱིས་པ་གཞོན་ནུ་ཉིད་ནས་རང་
སྟོབས་ཀྱིས་རྣམ་པར་འབྱེད་པ་ལ་ཐོགས་པ་མེད་པའི་ཤིང་རྟ་ཆེན་པོ་ཞིག་གྲྭ་སྐོར་ལ་
ལྷགས་སོ་ཞེས་སྙན་པའི་བ་དན་དང་བཅས་ཏེ་ཕེབས་ནས་ཆེན་པོ་བྱང་མ་ཅན་དུ་བབས་སོ། །
དེར་བསྟན་པ་རིན་པོ་ཆེ་ལ་གུས་པ་ལྷུར་བྱེད་པས་བསུ་བའི་བཀོད་པ་ཆེན་པོ་དང་བཅས་ཏེ་
ཕེབས་པར་གྱུར་པ་ན། བཀྲ་ཤིས་གྲགས་མིག་མཆི་མར་བཅས་པས་འདི་སྐད་གསོལ་ཏོ། །
གྲྭ་སྐོར་ལ་ནི་ཡོངས། སྐྱོར་རན་ནི་མ་བྱས། སང་གཞུང་མི་ཐོན་པ་སྲིད་དམ་ཞེས་ཡིད་
གདུང་བར་གྱུར་ཏོ། ། །
དེ་ནས་འདུས་པ་རྒྱ་མཚོ་དཀྲིགས་པའི་དབུས། །དགག་སྒྲུབ་རིན་ཆེན་ཁྲི་ལ་རབ་
འཁོད་དེ། །གསུང་རབ་ཐམས་ཅད་ཉིད་ཀྱི་མགྲིན་པ་ལས། །ལེགས་པར་བཤད་པའི་དུས་
སྟོན་ཅི་ཡང་བསྒྲུབས། །ཞེས་བྱ་བ་ནི། དེ་ནས་སང་ཉིན་བྱང་ཆུབ་སེམས་དཔའ་ཆེན་པོ་
སྤྱན་རས་གཟིགས་དབང་ཕྱུག་གི་བྱིན་གྱིས་བརླབས་པའི་གདན་ས་བ་ཆེན་པོ་བྱང་ཆུབ་རྡོ་
རྗེས་ཐོག་དྲངས་བཤེས་གཉེན་སྟོང་ཕྲག་མང་བོ་འདུས་པའི་མཁས་པའི་དཀྱིལ་འཁོར་གྱི་
ཏ4



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
དབུས་སུ་ལེགས་པར་བཤམས་པའི་སྟན་ལ་འདུག་སྟེ། སེངྒེ་ལྟར་འཇིགས་པ་མེད་ཅིང་
བག་ཚ་བ་དང་། ཞུམ་པ་དང་འཁུམས་པ་མེད་པར་རབ་ཏུ་ཚིམས་པར་གྱུར་པའི་ལེགས་
པར་བཤད་པའི་སྒྲ་བསྒྲགས་སོ། ། །
དེ་ཡང་ལོ་ཀ་མིག་གྱུར་ཚད་མའི་གཞུང་། །རྣམ་པར་འགྲེལ་དང་རྒྱལ་ཡུམ་ཐིག་ལེ་ཆེ། །
འདུལ་བ་ཀུན་གྱི་བང་མཛོད་མདོ་རྩ་བ། །རྒྱ་ཆེན་ཆོས་ཀྱི་མ་མོ་ཀུན་ལས་བཏུས། །མི་ཕམ་
གཞུང་གི་ལྷག་མ་རྣམ་པ་གསུམ། །རྩ་འཇུག་བཞི་གསུམ་སྙིང་བོ་བདེན་པ་གཉིས། ། རྒྱན་
དང་འཇམ་དབྱངས་ལས་བྱུང་རིགས་པའི་གཏེར། །མདོ་དོན་རྒྱ་མཚོའི་ནོར་བུ་སྤྱོད་འཇུག་གོ །
ཞེས་བྱ་བ་ནི། ཚད་མ་རྣམ་འགྲེལ། ཕར་ཕྱིན། འདུལ་བ་མདོ་རྩ་། མངོན་པ་ཀུན་ལས་
བཏུས། མདོ་སྡེ་རྒྱན། དབུས་མཐའ། རྒྱུད་བླ་མ། རྩ་ཤེ འཇུག་པ། བཞི་བརྒྱ་བ། སྙིང་བོ་
བདེན་གཉིས། རང་འགྲེལ། སྤྱོད་འཇུག་དང་བཅུ་གསུམ་སྟེ། དེ་རྣམས་དང་བོ་ནས་མཛད་
རྩིས་དང་། རིགས་གཏེར་དང་། དབུ་མ་རྒྱན་གཉིས་འཕྲལ་དུ་བསྣན་ནས་གླེགས་བམ་བཅོ་
ལྔའི་བཤད་པ་མཛད་དོ། ། །
འདི་དག་བཤད་པའི་ཐོག་མར་རྣམ་འགྲེལ་གྱི། །ཁས་བླངས་རང་གི་ཚིག་སོགས་
ཞེས་པའི་གཞུང་། །ལས་པའི་ཞལ་ལས་སྒྲོག་པ་ཐོབས་མ་ཐག །གཞུང་འདི་ཁོ་ནར་ཉིན་
གང་བཤད་པ་མཛད། །ཅེས་བྱ་བ་ནི། གཞུང་དེ་ཉིད་གཅིག་པུ་ལ་ཉི་མ་གཅིག་ཡོངས་སུ་
རྫོགས་པར་བཤད་པ་མཛད་ཅིང་། ཆེན་པོ་ཇོ་གདན་ཡོན་རིན་ལ་སོགས་པ་མཁས་པ་
ཐམས་ཅད་མགྲིན་གཅིག་ཏུ་རྣམ་འགྲེལ་གྱི་གཞུང་གཅིག་ལ་འདི་ལས་དཀའ་བ་མེད། རང་
རེའི་གྲྭ་ས་ཆེན་པོ་འདིར་ཡང་དེ་རིང་ཕན་ལ་གཞུང་འདི་ལ་བཤད་པ་བྱེད་པ་ལ། སློབ་
དཔོན་དབོན་པོ་དཀའ་བཅུ་བ་འདི་ལས་ལེགས་པ་མ་བྱུང་ཞེས་སྒྲོག་པར་བྱེད་དོ། ། །
དེ་ཚེ་གཞུང་གི་བྱ་བ་སྒྲུབ་མཁས་པའི། །མང་དུ་ཐོས་པ་དག་གིས་འདི་སྐད་དུ། །
ཁྱོད་ནི་གསུང་རབ་བདུད་རྩིའི་ཞལ་ལ་ཆགས། །དེ་ཕྱིར་གཞུང་ལུགས་ཀུན་ལ་འཇིགས་མེད་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
པས། །ཕྲ་བའི་གནས་ལའང་གྲངས་མེད་ལེགས་བཤད་ཀྱི། །བཤད་པའི་བང་མཛོད་ཟད་
པར་མི་འགྱུར་ཞིང་། །ཉིད་ཀྱི་ལེགས་བཤད་ཡོངས་སུ་རྫོགས་པ་ལ། །གཞུང་གཅིག་གིས་
ཀྱང་བདུན་པའི་ཞག་ཉིད་བགྲང་། །དེ་ཕྱིར་ཀུན་ལ་ཚུལ་འདི་ལྷུར་མཛད་ན། །སྨྲ་བའི་སྒྲོན་
མེ་དབྱིག་གཉེན་ཤེར་ཕྱིན་མདོ། །ཞལ་ནས་སྒྲོག་ཚེ་ཏིལ་མར་ནང་ཞུགས་ཏེ། །རླུང་གི་
འཇིགས་པ་སྐྱོབ་པར་མཛད་པ་ལྟར། །ཡུན་དུ་བསྲིང་ན་དུབ་པར་འགྱུར་སྲིད་པས། །ད་ནི་
གསུང་གི་སྙིང་བོ་ལེགས་སྩོལ་ཅེས། །ཞུ་ཞིང་ཁྱོད་ཀྱི་སྙན་པའི་གྲགས་པ་ནི། །གཟུང་
དཀའ་ཕྱོགས་རྣམས་ཀུན་ཏུ་རྒྱུག་པ་ཉིད། །ཅེས་བྱ་བ་ནི། དེའི་ཚེ་རྩེ་ཐང་གདན་ས་ཆེན་པོ་
དེ་ཉིད་གྲུབ་པའི་ཀུན་ཏུ་སྤྱོད་པ་བྱིས་པ་ལྟར་མཛད་པར་སྣང་བས་བཤད་པ་རྒྱས་པར་
མཛད་པ་གསན་པ་ལ་བཞུགས་གདན་ལ་མ་ཚུགས་པར་གནས་ཆུང་ལ་བརྒྱུད་ནས། ཉིད་
ལ་ཟབ་ཅིང་རྒྱ་ཆེ་བའི་བཤད་པ་ནི་འདུག་ཀྱང་འདུག །དེ་ལྟར་དུ་ཐམས་ཅད་གླེང་བས་ད་
ནི་བརྙས་དོགས་མི་དགོས་ན་བཤད་པ་ཉུང་བ་རེ་འཚལ་གསུངས་པ་དང་། དེ་ཉིད་ལ་
བརྟེན་ནས་སང་བཤད་པ་ལ་ཕེབས་པའི་ཚེ་ལས་ཆེན་གྱིས་འདི་ལྟར་དུ་གསོལ་ཏེ། གཞོན་
ནུ་རྒྱལ་བའི་གསུང་རབ་ཐམས་ཅད་མགྲིན་པར་བྱེད་པ་ཉིད་ལ་ནི་གསུང་སོ་སོའི་ཚིག་ཤིན་
ཏུ་ཕྲ་བ་ལ་ཡང་བཤད་པའི་རྣམ་གྲངས་ཉི་མ་བདུན་གྱི་བར་དུ་མཛད་ཀྱང་ལེགས་བཤད་ཀྱི་
ཆ་མི་ཟད་པར་མཐོང་གི གཞུང་ཐམས་ཅད་ལ་བཤད་པ་རྒྱས་པ་དག་ལྷུར་ལེན་པར་མཛད་ནས།
སྔོན་རྒྱ་གར་དུ་པཎྜི་ཏ་ཆེན་པོ་དབྱིག་གཉེན་གྱིས་ཤེས་རབ་ཀྱི་ཕ་རོལ་ཏུ་ཕྱིན་པ་འབུམ་ལ་
ཁ་དོན་མཛད་པ་ན། རླུང་གི་ནད་ཀྱིས་མཛད་པ་ན། རླུང་གི་ནད་ཀྱིས་གནོད་པ་མེད་པར་བྱ་
བའི་ཕྱིར་དུ་ཏིལ་མར་གྱི་ནང་དུ་ཞུགས་ཏེ་གསུངས་པར་མཛད་པ་བཞིན་དུ་ཉི་མ་མང་བོ་
བཤད་པ་མཛད་ན་དུབ་པར་འགྱུར་བ་ཡང་སྲིད་པས། ད་ནི་མདོར་བསྡུས་ཏེ་གསུང་བར་
འཚལ་ལོ་ཞེས་ཞུས་སོ། །
དེ་ནས་བརྩམས་ཏེ་པོ་ཏི་འོག་མ་རྣམས་ལ་དེ་རྣམས་ཀྱི་དགོངས་པ་དང་སྦྱར་ནས་ཇི་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
སྲིད་རིགས་པའི་བཤད་པ་མཛད་ཅིང་མཁས་པའི་གྲགས་པས་ཕྱོགས་ཐམས་ཅད་ཁྱབ་
པར་གྱུར་ཏེ། དེའི་ཚེ་བཀྲ་ཤིས་གྲགས་ན་རེ། ད་ནི་བདག་གི་འདོད་པ་གྲུབ་གྱི། གྲུབ་ཐོབ་
ཁྱེད་རང་ཉལ་ན་ཡང་ཉོལ་ཞེས་སྨྲ་བར་གྱུར་ཏོ། ། །
དེ་ནས་ཀེ་ལ་ཤས་མཚན་པའི། །མི་བདག་དུ་མའི་ཅོད་པན་གྱིས། །གང་གི་ཞབས་
ལ་ཕྱག་བྱས་པ། །མི་དབང་གྲགས་པའི་རྒྱལ་མཚན་གྱི། །ཕོ་བྲང་ཆེན་པོར་བཀུར་སྟི་ཡི། །
མཆོད་པའི་ཕྲེང་བ་ཅི་ཡང་ཐོབ། །ཁྱོད་ཀྱིས་རྒྱ་ཆེན་སྙན་དངགས་དག །གཞན་གྱིས་ཕྲིན་
ཡིག་འབྲི་བར་མཚུངས། །དེ་ཉིད་ཕྱིར་ན་ཡུལ་འདི་ཡི། །ཕོ་བྲང་འཁོར་བཅས་བསྔགས་འོས་
ལ༑ ༑བསྟོད་པའི་རི་མོ་རབ་སྤྲོས་ཞེས། །དེ་ཡིས་སྤྱོད་ཚུལ་རབ་བཀྲ་བ། །གསལ་བར་སྟོན་
པའི་ཤིས་བརྗོད་མཛད། །མཁས་དང་མི་ཡི་མཆོག་རྣམས་ཀྱི། །མགོ་ལ་བཀའ་ཡི་བརྩེ་དགའ་
དག །བྱིན་གྱིས་གནས་ཆེན་རྣམས་དང་མཇལ། །ཞེས་བྱ་བ་ནི། དེ་ནས་དཔལ་གནམ་ས་
ཐམས་ཅད་ཀྱི་དབང་ཕྱུག་གོང་མ་གྲགས་པ་རྒྱལ་མཚན་པའི་ཕོ་བྲང་སྣེ་གདོང་དུ་སྤྱན་
དྲངས་ཏེ། ཞབས་ཏོག་དང་བཀུར་སྟི་ཕུན་སུམ་ཚོགས་པ་མཛད། ཉིད་སྙན་དངགས་དང་
རྩོམ་པ་ལ་ཐོགས་པ་མེད་པ་ཞིག་ཡོད་པ་འདུག་པས། ཡུལ་འདིའི་ཕོ་བྲང་འཁོར་དང་
བཅས་པ་ལ་བསྔགས་པ་ཞིག་གསུངས་པ་ན། གོང་མ་ཆེན་པོ་འཁོར་གྱི་དཀྱིལ་འཁོར་དང་
བཅས་པ་ལ་བསྟོད་པ་ངང་བ་རྣམ་པར་རྒྱལ་བའི་སྒྲ་དབྱངས་ཀྱི་འཇུག་པ་ཞེས་བྱ་བ་ལེའུ་
ལྔ་ཡོད་པའི་ཚིག་གི་སྦྱོར་བ་ཕུན་སུམ་ཚོགས་པ་ཞིག་མྱུར་བ་མྱུར་བར་བྲིས་ནས་སྐྱེས་ནས་
སྐྱེས་སུ་ཕུལ་ཞིང་གང་གི་རྣམ་དཔྱོད་ཀྱིས་ཐུགས་འཕྲོགས་ཏེ་གུས་པ་ཆེན་པོ་ཡང་མཛད་དོ། །
དེ་ནས་རྩེ་ཐང་དུ་ཕེབས་ནས་དགེ་བའི་བཤེས་གཉེན་རྣམས་ཀྱིས་སྤོས་ཕོར་གྱིས་
སྤྱན་དྲངས་ཏེ། གསོལ་ཇ་ཞུ་བ་དང་། བར་བར་དུ་ཆོས་འབྲེལ་ཞུ་བ་ཡང་མང་དུ་བྱུང་ཞིང་།
ཁྲ་འབྲུག་ལ་སོགས་པའི་ཡར་ལུངས་ཀྱི་གནས་ཆེན་སོ་སོ་རྣམས་དང་། རྟེན་གསུམ་ཁྱད་
པར་ཅན་དུ་བྱས་པ་རྣམས་དང་མཇལ། ཁྲ་འབྲུག་དང་དགོན་ཐང་འབུམ་མོ་ཆེ་ལ་བསྟོད་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
པའི་ཚིགས་སུ་བཅད་པ་ཡང་ཕུལ་ནས། གདན་ས་མཐིལ་ལ་སོགས་པར་ཡང་གནས་ཀྱི་
ལྟད་མོ་ལ་ཕེབས་ཏེ་མཇལ་བར་མཛད་དོ། །
དེ་ནས་གངས་ཀྱི་མུ་ཁྱུད་ཀྱིས། །བསྐོར་བའི་མཁས་པ་མ་ལུས་པ། །གཅིག་ཏུ་
ཚོགས་པ་ལྟ་བུ་ཡི། །གསང་ཕུའི་གཙུག་ལག་ཁང་དུ་གཤེགས། །དེར་ཡང་ཁྱོད་ཀྱི་གྲགས་
པ་ཡི། །ཕོ་ཉས་རིང་དུ་བཀུག་གྱུར་པའི། །མཁས་རྣམས་སྤོས་སྣོད་ཀྱིས་བྲེལ་ཞིང་། །བསུ་
བ་ཡི་ནི་མཆོད་པ་ཐོབ། །ཅེས་བྱ་བ་ནི། དེ་ནས་སྐྱིད་ཤོད་ཕྱོགས་ལ་ཐེགས་ནས་མཁས་
པའི་ཚོགས་ཀྱིས་མངོན་པར་གང་བའི་གཙུག་ལག་ཁང་ཆེན་པོ་དཔལ་གསང་ཕུ་ནེའུ་ཐོག་
ཏུ་བྱོན་ཏེ། སློབ་དཔོན་ཀོང་བོ་དཔོན་སློབ་ལྔ་བཅུ་ཙམ་གྱིས་གསང་ལའི་རྩེ་མོ་ནས་སྤོས་
ཕོར་གྱིས་བསུས་ཏེ་སྤྱན་དྲངས་སོ། །
དེ་ན་བློ་ལྡན་ཤེས་རབ་ཀྱི། །སེངྒེའི་ཁྲི་ལ་རབ་འཛེགས་པ། །གཉིས་ཀྱིས་ཐོག་མ་
བྱས་གྱུར་པའི། །མཁས་པའི་དབྱིག་རྣམས་མཆོད་བྱེད་ཅིང་། །ཕྱོགས་འདིར་རིགས་པའི་
སྨྲ་བྱེད་པ། །ཀུན་གྱི་དྲེགས་པ་གཅོད་པ་ལ། །གཅིག་ཏུ་དཔའ་བའི་སྤོབས་པ་ཅན། །མི་
ཕམ༼ས་སྐྱ་སངས་རྒྱས་དཔལ༽ གཡག་དང་མཇལ་བར་གྱུར། །དེ་ཡི་གསུང་གིས་རབ་བསྔགས་
ནས། །ཁྱོད་ནི་བསྟན་བཅོས་དུ་ཞིག་སྨྲ། །འཇམ་པའི་དབྱངས་ཀྱིས་བྱས་གྱུར་པའི། །
རིགས་གཏེར་ཉིད་ཀྱང་མཛད་དམ་ཅི། །ཞེས་བྱ་བ་ནི། གསང་ཕུ་གངས་རིའི་ཁྲོད་ཀྱི་
རིགས་པ་སྨྲ་བ་ཐམས་ཅད་ཀྱི་གཙུག་གི་ནོར་བུ་གཡག་མི་ཕམ་ཆོས་ཀྱི་རྒྱལ་བོ་དཔོན་སློབ་
རྣམས་ཀྱང་སྔ་སོར་ཕེབས་ཡོད་པ་དང་དུས་མཚུངས་ཏེ། གཡག་པའི་ཞལ་སྔ་ནས་གསང་
ཕུའི་གདན་ས་བ་གཉིས་ཀྱིས་ཐོག་དྲངས་དགེ་བའི་བཤེས་གཉེན་རགས་རིམ་རྣམས་དང་།
རྗེ་འདི་པའི་ཞལ་སྔ་ནས་དཔོན་སློབ་རྣམས་ཀྱང་སྤྱན་དྲངས་ནས་གསོལ་བྱ་ཞུས་པའི་དུས་སུ།
གཡག་པའི་གསུང་གིས་སློབ་དཔོན་དབོན་པོ་བ་ད་ལན་པོ་ཏི་མང་བོའི་གྲྭ་སྐོར་ལ་ཕེབས་
པ་ཐུགས་ལ་བཏགས། པོ་ཏི་གང་གང་ལ་མཛད་པ་ཡོད། རིགས་གཏེར་ལ་མཛད་པ་ཡོད་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
དམ་མེད་ཅེས་གསུངས་པར་གྱུར་ཏོ། །
དེ་ལ་ཁྱོད་ཀྱིས་འདི་སྐད་དུ། །བདག་ནི་གླེགས་བམ་བཅུ་ཕྲག་གཅིག །བཞིར་
བཅས་སྡེ་བདུན་མཛེས་བྱེད་པ། །དེ་ཡང་བཤད་པ་སྤྱི་བོར་ལེན། །ཞེས་བྱ་བ་ནི། དེ་ལྟར་
མཁས་པ་ཆེན་པོ་གཡག་གི་གསུང་གི་ལན་དུ། དཔལ་འཇིགས་པ་མེད་པའི་སྨྲ་བའི་ཁྱུ་
མཆོག་གིས། འདི་སྐད་དུ་གསོལ་ཏེ། བདག་ད་ལན་པོ་ཏི་བཅོ་ལྔ་ཙམ་གྱི་གྲྭ་སྐོར་བྱེད་པ་
བདོག་ཅིང་། རིགས་གཏེར་ལ་ཡང་བགྱིད་པ་ཡོད་ལགས་གསུངས་པ་ཉིད་དོ། ། །
དེ་སྐད་ཐོས་པས་མི་ཕམ་གཡག །དགྱེས་པའི་སྤུ་ལོང་གཡོས་གྱུར་ཅིང་། །གཞོན་
ནུར་གྱུར་པ་འདི་ལྟ་ནས། །ལོ་དང་གླེགས་བམ་འགྲན་པ་བཞིན། །འདི་ལྟར་ཡོན་ཏན་མ་
ལུས་པའི། །སྣོད་དུ་འགྱུར་བའི་ཤོམས་དག་ནི། །བདག་གིས་དང་བོ་ཉིད་ནས་རིག ། །ད་
ནི་ཡོངས་རྫོགས་འདི་ཉིད་དོ། །འཇམ་པའི་དབྱངས་ཀྱི་གདན་ས་ཆེ། །དཔལ་ལྡན་ངོ་
མཚར་དུ་མའི་གཏེར། །མཁས་མཆོག་རྣམས་ཀྱི་འབྱུང་ཁུངས་ཉིད། །ས་སྐྱ་ལ་ནི་ཕྱག་
བགྱིད་དོ། །དཔལ་ལྡན་ལོ་ཆེན་དེ་དག་གི །སྲས་ཀྱི་ཐུ་བོ་ཁྱོད་ཉིད་དོ། །གདན་ས་ཆེན་པོ་
དགེ་བའི་བཤེས། །འདི་འདྲ་སྡེ་ཡི་སྐལ་པས་ཐོབ། །ཅེས་བྱ་བ་ནི། དེ་ལྟར་འཇིགས་མེད་
ཞབས་ཀྱི་གསུང་དེ་ལྟར་དུ་གསན་པས། བདག་ཉིད་ཆེན་པོ་གཡག་གི་ཐུགས་རངས་པར་
གྱུར་ནས་ཐལ་མོ་དང་བཅས་པའི་ཕྱག་གིས་གུས་པར་ཕྱོགས་ཏེ་འདི་སྐད་གསུངས་སོ། །
ཤིན་ཏུ་མཚར་ཆེ་ལོ་ཆེན་ཡབ་སྲས་ཀྱི་དབོན་པོ་མཁས་པ་ཆེན་པོ་འགྲན་ཟླ་དང་
བྲལ་བ་གཅིག་བྱུང་འདུག །དང་བོ་ས་སྐྱར་རྣམ་འགྲེལ་གྱི་གྲྭ་སྐོར་ལ་བྱོན་ཙ་ན་འདི་ཙམ་
འོང་བའི་ཤོམས་ཤིག་ཡོད། སློབ་དཔོན་དཀའ་བཅུ་བ་དར་མས་བཀའ་བཅུའི་གྲྭ་སྐོར་
མཛད་པ་ལ་ཐམས་ཅད་ཧ་ལས་པར་གྱུར་ཟེར་ཏེ། ད་ནི་སློབ་དཔོན་དབོན་པོ་འདི་དགུང་
ལོ་དང་བོ་ཏི་གྲངས་མཉམ་ཟེར་བ་བྱས་པས་ཆོག་པ་འདུག ། ངེད་དཔལ་ལྡན་ས་སྐྱ་བ་ལ་
འདི་ལྟ་བུའི་དགེ་བཤེས་འོང་བ་ཡིན། འདི་ནི་མཆོག་ཏུ་ཡ་མཚན་ནོ་གསུངས་ཤིང་བསྔགས་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
པར་མཛད་དོ༑ ༑
མང་ཐོས་ཁྱོད་ནི་རིགས་གཏེར་ལས། །རང་རིག་ཡུལ་མེད་ཉིད་འདོད་དམ། །ཞེས་
གསུངས། དེ་ལ་འདི་སྐད་དུ། ཡུལ་ཡོད་འཐད་པ་དུ་མས་འགྲུབ། །ཅེས་བྱ་བ་ནི། དེའི་ཚེ་
གཡག་པའི་གསུང་གིས་རིགས་གཏེར་བའི་ལུགས་ལ་རང་རིག་ལ་ཡུལ་ཡོད་པར་བཞེད་
དམ་མེད་པར་བཞེད་ཅེས་དྲི་བ་ན། འཇིགས་བྲལ་ཞབས་ཀྱིས་འདི་སྐད་དུ། རང་རིག་ལ་
ཡུལ་ལུས་ཀྱང་ཡོད་ཅེས་གསུངས་སོ། །
གསུངས་ཚེ་མི་ཕམ་འཕར་གྱུར་ཅིང་། །དེ་ལྟ་ན་འདིར་ཁྱོད་ཉིད་ཀྱིས། །རིགས་
གཏེར་མཁྱེན་པའི་རྣམ་འགྱུར་བསྟན། །ཞེས་ནི་གད་མོ་མཛད་པ་ལས། །ཞེས་བྱ་བ་ནི། དེ་
ལྟ་བུའི་གསུང་གིས། མཁན་པོ་ཆེན་པོ་གཡག་གི་སྙན་ཁབ་ཀྱིས་ཕུག་པ་བཞིན་དུ་གྱུར་ནས།
སྐུ་རབ་ཏུ་འཕགས་ཤིང་ལངས་ཏེ། འོ་ན་རིགས་གཏེར་མཁྱེན་པའི་རིགས་སུ་གདའ་ཡིས་
ཞེས་གསུངས་ཤིང་། ཐུགས་ཡུལ་དུ་མ་བབས་པ་འཛིན་པར་བྱེད་དོ། །
སྨྲ་བའི་གཏེར་གྱིས་སླར་ཡང་གསུངས་པ། །དཔལ་ཁྱོད་རང་རིག་ཡུལ་མེད་ལ། །
དགྱེས་སམ་ཞེས་བརྗོད་དེ་ཡི་ལན། །གཡག་གིས་ཁོ་བོའི་གཟུ་ལུམ་མིན། །དེ་ནི་འཇམ་
དབྱངས་གསུང་ལས་བྱུང་། །དེ་ཉིད་བདག་གི་ཚད་མས་རྙེད། །ཚུལ་འདི་འཐད་པ་དུ་མས་
འགྲུབ། །སྨྲ་བར་སྤོབས་ན་སྐབས་ཆེ་གསུངས། །ཞེས་བྱ་བ་ནི། དེ་ལྟར་གཡག་གི་གསུང་
གི་ལན་དུ་བདག་ཉིད་ཆེན་པོས་དེ་ལྟར་ན། དྲུང་བ་རང་རིག་ལ་ཡུལ་མེད་པར་བཞེད་པར་
ལེགས་སམ་གསུངས་པ་ན། གཡག་པའི་གསུང་གིས་དེ་འཇམ་དབྱངས་རང་གིས་གསུངས་
གདའ་བ། དེ་ལྟར་འཐད་པར་གོ་ཞིང་དེ་ལ་ལན་སྨྲ་བར་སྤོབས་ན་གསུང་བར་མཛོད་ཅེས་
སྐབས་ཕྱེ་བར་གྱུར་ཏོ། །
དེ་ལྟ་ཉིད་ན་མཁས་པ་ཁྱོད། །རང་རིག་ཚད་མར་མི་བཞེད་དམ། །དྲིས་ལས་ལན་དུ་
རང་རིག་ནི། །ཚད་མཤིན་ཏུ་ཡིན་ཞེས་གསུངས། །དེ་ཉིད་ཤེས་པས་རིགས་པའི་ངག །རྡོ་
6)



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
རྗེའི་གནམ་ལྕགས་ཟློག་མེད་པ། །མཁས་པ་དཔའ་བོའི་སྨྲ་བའི་མགོ །འགེམས་པར་བྱེད་
པར་རབ་ཏུ་སྤྲོས། །ཞེས་བྱ་བ་ནི། དེ་ལྟར་གཡག་གི་གསུང་ལས་དཔགས་ཏེ། འཇིགས་པ་
མེད་པའི་སྨྲ་བའི་ཁྱུ་མཆོག་གི་གསུང་གིས། འོ་ན་རང་རིག་ཚད་མར་བཞེད་དམ་མི་བཞེད་
ཅེས་གསུངས་པ་ན། གཡག་གི་གསུང་གིས་རང་རིག་ཚད་མ་ལོས་ཀྱང་ཡིན་གསུངས་པ་ལ།
འཇིགས་བྲལ་གྱི་ཞབས་ཀྱིས། །འོ་ན་རང་རིག་ཆོས་ཅན། ཁྱོད་རང་གི་གཞལ་བྱ་ལ་
གསལ་དུ་མི་བསླུ་བའི་ཤེས་པ་ཡིན་པར་ཐལ། ཁྱོད་ཚད་མ་ཡིན་པའི་ཕྱིར་ཞེས་གསུངས་པ་ལ།
གཡག་གིས་འདོད་པ་བརྗོད་ཅིང་། འཇིགས་བྲལ་གྱིས། ཁྱོད་རང་གི་གཞལ་བྱ་ལ་གསར་
དུ་མི་བསླུ་བའི་ཤེས་པ་ཡིན་ན། ཁྱོད་ལ་ཡུལ་མེད་པ་བུད་གསུངས་ཤིང་། གཞན་ཡང་
གཟུང་རྣམ་གཞལ་བྱ། འཛིན་རྣམ་ཚད་མ། རང་རིག་འབྲས་བུར་བྱས་པའི་ཚད་འབྲས་ཀྱི་
རྣམ་བཞག་འདི་མི་འཐད་པར་ཐལ། རང་རིག་ལ་ཡུལ་མེད་པའི་ཕྱིར། ཞེས་རིགས་པའི་རི་
བོ་ཤིན་ཏུ་བརླིང་བ་འགོད་པ་ལ་ཞུགས་སོ། །
དེ་ནས་གདན་ས་རྣམ་གཉིས་ཀྱིས། །ཐོག་དྲངས་རིགས་སྨྲ་ཐམས་ཅད་ནི། །སོང་
ཞེས་མགྲིན་པ་གཅིག་ཉིད་ནས། །གུག་པ་བཞིན་དུ་ཐལ་མོ་སྦྱར། །མི་ཕམ་འདི་ཡི་སྤྱི་བོ་ལ། །
རིགས་པའི་སྤྲིང་ཡིག་ལྷུར་མཛད་ནས། །ད་ནི་ཁྱོད་ཀྱི་མདུན་ས་དག །བརྟེན་པར་སུ་ཡིས་
ནུས་པར་འགྱུར། །མཁས་པ་ཁྱོད་ཀྱིས་དེ་རིང་འདིར། །གྲྭ་སྐོར་བྱ་བ་ལེགས་ཟིན་གྱིས། །
དེ་ནི་རྩོད་པར་ལག་བསྐྱངས་པ། །བརླིང་ལས་རྒྱལ་བ་ཉིད་དུ་རིགས། །ཅེས་བྱ་བ་ནི། དེའི་
ཚེ་ན་གདན་ས་བ་རྣམ་གཉིས་ཀྱིས་ཐོག་དྲངས་དེར་འདུས་པའི་རིགས་པར་སྨྲ་བ་ཐམས་
ཅད་ཀྱིས་མགྲིན་གཅིག་ཏུ་ཟློག་མེད་ཀྱི་ཐལ་བ་རྡོ་རྗེའི་ཐོག་དང་འདྲ་བ་འཕངས་བྱུང་། ད་
ནི་སློབ་དཔོན་དབོན་པོས་གྲྭ་སྐོར་མཛད་ཚར་ཏེ། མཁན་ཆེན་སངས་རྒྱས་དཔལ་བ་ལ་
ཐལ་འགྱུར་འདི་འཕངས་སྟངས་འདི་ལས་ལྷག་པའི་ལན་འདེབས་དེང་སང་གསང་ཕུ་ན་
མེད། ཉན་མཁན་ཡང་ངེད་འདི་ཚོ་ལས་དྲག་པ་མེད་ཅེས་སྒྲོག་པར་བྱེད་ཅིང་། བདག་ཉིད་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཆེན་པོ་བསྔགས་པའི་བཟླས་བརྗོད་ལ་ཞུགས་པར་གྱུར་ཏོ། །
ཞེས་སྒྲོག་དེ་ནས་སྔོན་བརྗོད་པའི། །གླེགས་བམ་རྣམས་ཀྱི་བཤད་པ་བསྒྲུབས། །དེ་
ཚེ་ཕ་རོལ་ཕྱིན་པ་ཡི། །ཆོས་ཀྱི་འཁོར་ལོའི་གཞུང་བྱོན་པ། །སྤྱི་བོར་བླངས་ཏེ་བཤད་པ་ཡི། །
ལུགས་བརྒྱ་ཞལ་ན་རྟག་པ་ཉིད། །སྔོན་མེད་བཤད་པའི་ཉི་འོད་ཀྱིས། །མཁས་རྣམས་སྙིམ་
པའི་ཀུ་མུད་ཟུམ། །ཞེས་བྱ་བ་ནི། དེ་ནས་སྔོན་དུ་བརྗོད་པའི་པོ་ཏི་རྣམས་ཀྱི་གཞུང་རིམ་
ཅན་དུ་བླངས་ནས་བགྲང་བར་དཀའ་བའི་བཤད་པ་མཛད་ཅིང་། ཁྱད་པར་དུ་ཕར་ཕྱིན་གྱི་
གཞུང་ཆོས་འཁོར་བྱུང་བ་ལ་མཐའ་ཡས་པའི་བཤད་པ་ལྷུར་མཛད་པས། མཁས་པ་ཐམས་
ཅད་ཀྱི་སྤྱི་བོས་འདུད་པར་གྱུར་ཅིང་། དགེ་བའི་བཤེས་གཉེན་ཆེན་པོ་སྐུ་ཚེ་ལ་མངའ་
བརྙེས་པ་ཁ་ཅིག་ནི་ཁོ་བོ་ཅག་རྣམས་ཀྱང་། ཚེ་རིང་གྱུར་པ་ན་འདི་ལྟ་བུའི་ཆོས་འཁོར་གྱི་
བཤད་པ་ཐོས་པ་ཞེས་མོས་དགེ་ཤིན་ཏུ་འཕེལ་བར་གྱུར་ཏོ། །
དེ་ནས་ཚོགས་ནི་བསག་པའི་སླད། །སྨྲ་མཁན་རྣམས་ནི་སྡུད་བྱེད་ཅིང་། །རྨོངས་
རྣམས་འདར་བ་སྡུད་མཁས་པ། །དུང་གི་གད་མོ་ཆེན་པོ་གཡོ། །དེ་ནས་སྡེ་བདུན་རལ་
ཚོགས་ཅན། །འགྲེལ་བཤད་སོ་ཡི་ཕྲེང་བ་དངར། །སྨྲ་ངན་ཝ་རྣམས་ཕམ་བྱེད་པའི། །
མཁས་པའི་སེངྒེ་གྲངས་མེད་ཚོགས། །དེ་ཚེ་གཞན་གྱི་མཁས་རློམ་རྣམས། །འབྲུག་གི་སྒྲ་
ལ་ངང་བའི་སྡེ། །ཀུན་ཏུ་གཡོ་བ་ལྟ་བུར་ནི། །སྡར་མའི་སྤྱོད་པ་ལྷུར་ལེན་ཚེ། །རྒྱལ་བའི་
གཞུང་ལུགས་མ་ལུས་པ། །ཐུགས་ལ་སྨིན་པའི་དཔའ་བོ་ཁྱོད། །འཇིགས་པ་མེད་པའི་ཀུན་
སྤྱོད་ནི། །ནམ་ཡང་གཏོང་བ་མ་ཡིན་ཏེ། །བུང་བའི་གཤོག་རྩེའི་རླུང་ཕྲེང་ལ། །ལྷུན་པོ་
འཇིགས་པ་ག་ལ་སྐྱེ། །དེ་ནས་སོག་པ་ལ་ཞུགས་ཏེ། །རིགས་པ་སྨྲ་བའི་མཆོག་གྱུར་རྣམས། །
ཕྲེང་བ་བཞིན་དུ་དཀྲིགས་གྱུར་པའི། །ས་ཡི་དཀྱིལ་འཁོར་དེར་ནི་འཁོད། །ཅེས་བྱ་བ་ནི།
དེ་ནས་རིགས་གྲྭ་སོག་པ་ལ་ཞུགས་ཏེ། མཁས་པ་རྣམས་འདུ་བའི་སླད་དུ་དུང་གི་སྒྲ་ཆེན་
སྒྲོག་པར་བྱེད་ཅིང་། དེ་དང་རྗེས་སུ་དཔགས་ནས་མཁས་པའི་ཚོགས་རྣམས་འདུ་བར་གྱུར་ལ།
62



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
སྒྲ་དེ་ཉིད་རྣ་བར་ལྷུང་བ་ཙམ་གྱིས་ཕྱོགས་གཞན་ནས་མངོན་པར་ལྷགས་པའི་མཁས་པར་
རློམ་པ་ཕལ་མོ་ཆེ་དག་ནི་འབྲུག་གི་སྒྲ་གློ་བུར་དུ་གྲགས་པ་ལས། ངང་བའི་ཚོགས་ཀྱིས་
སྙིང་ལ་འཇིགས་པ་བྱིན་ཏེ་ཀུན་ཏུ་སྡར་མའི་སྤྱོད་པ་མྱོང་བ་ཇི་བཞིན་དུ་སྙིང་གི་ཟློས་གར་
ལྷུར་ལེན་པར་བྱེད་དོ། །བདག་ཉིད་ཆེན་པོ་རྒྱལ་བའི་གཞུང་ལུགས་ཐམས་ཅད་ཡོངས་སུ་
རྫོགས་པ་གང་གི་སྤོབས་པའི་ལྷུན་པོའི་དཔལ་ནི་སྦྲང་བུའི་གཤོག་པའི་རླུང་ལ་འཇིགས་པ་
མ་ཡིན་པས་སྐུ་གསུང་ཐུགས་ཀྱི་སྤྱོད་པ་ནམ་དུ་ཡང་ཉམས་པར་མ་གྱུར་ཏོ། །
དེ་ནས་མཁས་པའི་ཚོགས་ཀྱི་དཀྱིལ་འཁོར་ཆེན་པོའི་དབུས་སུ་ལེགས་པར་
བཞུགས་ཤིང་འཁོད་དོ། །
གཞུང་ནི་སྨྲ་བ་ལ་མཁས་པ། །དེ་ཡིས་སྨྲ་བའི་ཁྱུ་མཆོག་ནི། །མཁས་པ་གཞན་པ་
ཞིག་གི་མདུན། །གང་བ་བཞིན་དུ་སྤྲད་པར་གྱུར། །ཅེས་བྱ་བ་ནི། དེའི་ཚེ་ཐོག་མར་གདན་
ས་བ་གཉིས་ལ་ཞུས་ཚར་བའི་འོག་ཏུ། མཁས་པའི་འཇུག་ངོགས་ཆེན་པོའི་གཞུང་ལས་
པས། བདག་ཉིད་ཆེན་པོ་མཁས་པ་གཞན་པ་ཞིག་གི་མདུན་གང་བཞིན་དུ་སྤྱད་པར་བྱས་སོ། །
དེ་ཚེ་མི་ཕམ་སྨྲ་བའི་གཡག །གདངས་ནི་དྲག་པོར་ལྷུར་མཛད་ནས། །ཚོགས་ཀྱི་
དབུས་སུ་མི་འཇིགས་པའི། །གསུང་འདིར་རབ་ཏུ་སྤྲོས་པར་གྱུར། །ཕྱོགས་འདིའི་གཞུང་
ལས་པ་ཀུན་ཉོན། །བདག་ནི་དེ་རིང་སྨྲ་མཁས་ཀྱི། །ལས་ཀྱི་མྱུ་གུ་གྱུར་འདི་དང་། །ལྷན་
ཅིག་བརྒལ་ལན་བྱ་བར་འདོད། །དེ་ལྟ་ན་ཡང་ཁྱེད་རྣམས་ཀྱིས། །ཚུལ་འདི་བདག་ལ་རིང་
དུ་བྱིན། །འདི་ཡི་ལན་འདེབས་མ་ཐོབ་པས། །བདག་ལ་ངལ་བ་ཅི་ཡང་མེད། །ཁོ་བོས་
འཇམ་པའི་དབྱངས་ཀྱི་ས། །མཛེས་པར་བྱས་ཏེ་རིགས་པའི་ངག །རབ་ཏུ་བསྒྲགས་པས་
སེམས་ཀྱི་མཚོ། །དགའ་བའི་ཆུ་ཡིས་གང་བ་ཐོབ། །ཅེས་བྱ་བ་ནི། དེའི་ཚེ་དཔལ་སྨྲ་བའི་
དབང་ཕྱུག་གི་ལན་འདེབས་མཛད་པ་ལ། གཡག་པའི་ཞལ་སྔ་ནས་རིངས་པར་གྱུར་ནས།
གཞན་གྱི་མདུན་སར་བཀོད་པས་ཐུགས་མ་དགྱེས་པས། ཁྱེད་གསང་ཕུའི་གཞུང་ལས་པ་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
རྣམས་ཉོན། ང་གཡག་ཕྲུག་གིས་གསང་ཕུར་ལན་འདེབས་མི་ཐོབ་པ་ཅི་ཡིན། ལར་ངས་
དཔལ་ལྡན་ས་སྐྱར་ལན་འདེབས་མི་འགྱོད་པ་གཅིག་བྱས་པ་ཡིན། ཁྱོད་ཚོའི་འདིར་བྱུང་མ་
བྱུང་འདྲ། འོན་ཀྱང་སློབ་དཔོན་དབོན་པོ་བ་འདི་སྟོན་པ་བཟང་བོ་གཅིག་འདུག་པས་ཁོང་
དང་འཕེལ་བོ་ཞིག་བྱེད་དགོས་སྙམ་པ་ཞེས་གསུངས་པར་གྱུར་ཏོ། །
ཅེས་པ་དེ་ཡི་གསུང་གི་ཚོགས། །འབྲུག་སྒྲ་ལྟ་བུར་ཐོས་པ་ལས། །མཁས་པ་གཙུག་
ཕུད་ལྡན་པའི་ཁྱུ། །དགའ་བའི་མགྲིན་པ་བཏེག་པར་གྱུར། །ཅེས་བྱ་བ་ནི། དེ་ལྟར་ནི་
བདག་ཉིད་ཆེན་པོ་གཉིས་འབེལ་གཏམ་འོང་བར་འགྱུར་བའི་སྟ་གོན་དག་མཐོང་ནས་
འདུས་པ་རྒྱ་མཚོའི་ཚོགས་ཐམས་ཅད་རབ་ཏུ་སྤྲོ་བ་བཏེག་པར་གྱུར་ཏོ། །
དེ་ནས་ཐུབ་པའི་རིགས་པ་ལ། །ཐམས་ཅད་གཅིག་ཏུ་བྱས་པ་ལྟའི། །གང་གི་མདུན་
དུ་དེ་སྙེད་ཀྱིས། །འཆིང་བར་མཁས་པའི་དཔའ་བོ་བཀོད། །ཅེས་བྱ་བ་ནི། དེ་ནས་གཞུང་
ལས་པ་རྣམས་ཀྱིས་གཡག་གི་དགོངས་པ་དང་སྦྱར་ནས་སློབ་དཔོན་དབོན་པོ་བས། མཁན་
ཆེན་སངས་རྒྱས་དཔལ་བ་ལ་ཞུ་རོགས་མཛོད་ཅེས་ཞུས་པ་ལ་བརྟེན་ནས། རྗེ་ཉིད་གཡག་
གི་དྲུང་ཞུས་སོ། །ཁྱེད་ནི་ཀ་བུམ་ལ་སོགས་པ། །རྟག་པ་ཉིད་དུ་འདོད་ཅེས་ཐོས། །དེ་ནི་
བདེན་པའི་དོན་ཅན་དུ། །ཡིན་ནམ་འོན་ཏེ་གཞན་པ་དྲིས། །ཞེས་བྱ་བ་ནི། དྲུང་བ་ཀ་བ་
དང་བུམ་པ་ལ་སོགས་པ་བཞེད་ཀྱིན་འདུག་ཅེས་ཚོར་ལགས་པ། དེ་བཞིན་བཞེད་པ་
ལགས་སམ་ཞུས་པ་ན། དེ་ནི་རྟག་པ་རབ་ཡིན་ཏེ། །མི་རྟག་པ་ཉིད་མ་ཡིན་ཕྱིར། །ཁྱབ་སྟེ་
དེ་གཉིས་ཕན་ཚུན་དག །སྤངས་པའི་དངོས་འགལ་ཉིད་དུ་འདོད། །རྟག་པའི་དོན་ཡང་
འཇིག་མེད་དེ། །ཆོས་ཀྱི་གྲགས་པས་རྣམ་འགྲེལ་དུ། །གང་གི་རང་བཞིན་འཇིག་མེད་པ། །
དེ་ལ་མཁས་རྣམས་རྟག་ཅེས་བརྗོད། །ཅེས་གསུངས་ཀ་བ་མི་རྟག་ན། །ཀ་བའི་གཟུགས་
དང་རྫ་ས་གཅིག་གམ། །ཐ་དད་གང་ཡིན་རབ་བརྟགས་ན། །གཉིས་ཀ་འཐད་མིན་རྟག་
པར་འདོད། །ཅེས་བྱ་བ་ནི། དེ་ནས་གཡག་པའི་གསུང་གིས་ཀ་བ་རྟག་པ་ཡིན། མི་རྟག་པ་
64



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
མ་ཡིན་པའི་ཕྱིར། དེ་ལ་ཁྱབ་པ་ཡོད་དེ། རྟག་མི་རྟག་གཉིས་པོ་ཕན་ཚུན་སྤངས་པའི་
དངོས་འགལ་ཡིན་པའི་ཕྱིར། རྟག་པའི་དོན་ཡང་འཇིག་པ་མེད་པ་ལ་བརྗོད་དེ། གང་གི་
རང་བཞིན་འཇིག་མེད་པ། །དེ་ལ་མཁས་རྣམས་རྟག་ཅེས་བརྗོད། །ཅེས་གསུངས་པའི་
ཕྱིར། གལ་ཏེ་ཀ་བ་མི་རྟག་པ་ཡིན་ན། ཀ་བའི་གཟུགས་དང་རྫས་གཅིག་གམ་ཐ་དད་
བརྟགས་ན་མི་འཐད་གསུངས་སོ། །ཞེས་གསུངས་དེ་ལ་ཁྱོད་ཀྱིས་ནི། །ཀ་བ་དངོས་མེད་
ཡིན་པར་ཐལ། །ཀ་བ་དངོས་པོ་མིན་པའི་ཕྱིར། །གཡག་གིས་དེ་ལ་འདོད་པ་བརྗོད། །དེ་
ལ་ཁྱོད་ཀྱིས་འདི་སྐད་དུ། །ཀ་བ་དངོས་མེད་ཡིན་གྱུར་ན། །ཀ་བའི་གཟུགས་ནི་ཡོད་པ་
བུད། །ཅེས་ལེགས་སོང་གིས་ཐམས་ཅད་བཀང་། །ཞེས་བྱ་བ་ནི། དེ་ནས་གཡག་གི་གསུང་
གི་ཕྲེང་བ་རྣམས་ཀུན་ཏུ་འཇིག་པ་ལ་མཁས་པའི་སྨྲ་བའི་ཁྱུ་མཆོག་ཆེན་པོའི་གསུང་གིས།
འོ་ན་ཀ་བ་ཆོས་ཅན་ཁྱོད་དངོས་མེད་ཡིན་པར་ཐལ། ཆོས་གང་ཞིག་དངོས་པོ་མ་ཡིན་པའི་
ཕྱིར། ཞེས་གསུངས་པས། གཡག་གིས་འདོད་གསུངས་པ་ན། རྗེའི་ཞལ་ནས་ཁྱོད་དངོས་
མེད་ཡིན་ན། ཁྱོད་ཀྱི་གཟུགས་གྲུབ་པ་བུད། ཅེས་ཕུད་དེ། དེ་ནི་ལེགས་པར་སོང་ངོ་ཞེས་
ཚོགས་པ་རྒྱ་མཚོ་སྒྲོག་པར་བྱེད་དོ། །
དེ་ལྟར་སྨྲ་མཁས་ཐམས་ཅད་ཀྱི། །ཁེངས་པའི་མགྲིན་པ་ཐུང་ངུ་རུ། །སྒྲུབ་ལ་དཔའ་
བའི་མཁས་པ་དེས། །རྒོལ་བའི་རྒྱལ་སྲིད་ཆེན་པོ་ཐོབ། །ཅེས་བྱ་བ་ནི། དེ་ལྟར་བདག་
ཉིད་ཆེན་པོ་གང་ལས་རྒྱལ་བ་ཐོབ་པ་ནི་སྨྲ་མཁས་ཐམས་ཅད་ཀྱི་དྲེགས་པ་གཅོད་པ་ལ་
གཅིག་ཏུ་དཔའ་བའི་རྒོལ་བའི་རྒྱལ་སྲིད་ཆེན་པོ་ཐོབ་པ་ཡིན་ནོ། །
ཚུལ་དེ་དག་ལ་སོགས་པའི་སླད་དུ། མཁས་པ་ཆེན་པོའི་མཚན་གྱི་རྣམ་གྲངས་སུ་འཇིགས་
མེད་གྲགས་པ་ཞེས་ཀྱང་གསུང་བ་ཉིད་དོ། ། །
དེ་ནས་ཞབས་སེན་རི་དྭགས་རྗེ། །མཁས་རྣམས་མགོ་བོའི་ནགས་ན་རྒྱུ། །ཞལ་གྱི་
བུམ་པ་བཟང་བོ་ལས། །ཆོས་ཀྱི་བདུད་རྩིའི་བགོས་སྐལ་འཐུང་། །ཁ་ཅིག་ཆོས་གོས་མང་
6



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བོ་རྣམས། །རབ་བརྩེགས་ཁྲི་ལ་མངོན་བཞག་སྟེ། །ཟབ་ཅིང་རྒྱ་ཆེའི་གསུང་གི་བཅུད། །རྣ་
བ་ཡི་ནི་དཔལ་དུ་ཐོབ། །གཞོན་ནུར་གྱུར་འདིའི་ལྗགས་མཆིལ་དང་། །གསང་བའི་བཅུད་
ནི་འཐུང་བྱེད་པ། །དེ་ལ་ཡེ་ཤེས་རབ་སྣང་ཞེས། །སྙིམ་པར་བཅས་ཏེ་མགྲིན་པ་འགེངས། །
ཞེས་བྱ་བ་ནི། དེ་ནས་དཔྱོད་ལྡན་དག་མགྲིན་གཅིག་ཏུ་གཞོན་ནུ་ཉིད་ནས་ཡོངས་སུ་
རྫོགས་པའི་པཎྜི་ཏ་ཆེན་པོར་གྱུར་པ་འདི་ནི་འཇམ་པའི་དབྱངས་ཀྱིས་བྱིན་གྱིས་བརླབས་
པ་ཁོ་ནར་ངེས་སོ་ཞེས་མངོན་པར་བསྟོད་ཅིང་། དད་པའི་མིག་ཆུ་གཡོ་བཞིན་དུ་ཞབས་སྤྱི་
བོར་ལེན་པར་བྱེད་པ་དང་། ཁ་ཅིག་ནི་ཆོས་གོས་ཀྱི་ཕུང་བོ་མངོན་པར་བརྩེགས་པའི་སྟེང་
དུ་བཞུགས་སུ་གསོལ་ནས། འཇམ་པའི་དབྱངས་དང་། ཕག་མོ་དཀར་མོ་དང་། དབྱངས་
ཅན་མ་ལ་སོགས་པའི་རྗེས་སུ་གནང་བ་དང་ལུང་ནོད་པར་བྱེད་ཅིང་། གསུང་གི་བདུད་རྩི་
སྣ་ཚོགས་འཐུང་བ་ལ་འཇུག་གོ །ཁ་ཅིག་ནི་ལྗགས་མཆིལ་དང་། གསང་ཆབ་འཐུང་བར་
བྱེད་ན་ཤེས་རབ་ཆེན་པོར་འགྱུར་བར་ངེས་སོ་ཞེས་དེ་དང་དེ་འཐུང་བ་ལ་བརྩོན་ཞིང་། ཁ་
ཅིག་ནི་མཆོག་ཏུ་ངོ་མཚར་བ་དུ་མ་ལས་བརྩམས་ཏེ། འདི་ནི་དད་པར་བྱ་བའི་གནས་སོ་
ཞེས་རྙེད་པ་དང་བཀུར་སྟི་གྱ་ནོམ་པ་དག་གིས་མཆོད་པར་བྱེད་ཅིང་། དཔལ་གསང་ཕུའི་
དགེ་འདུན་འདུས་པ་རྒྱ་མཚོའི་ཚོགས་ཐམས་ཅད་རྩེ་གཅིག་ཏུ་མོས་ནས། རྗེ་བཙུན་འདི་
ཉིད་ཀྱི་མཆོག་ཏུ་ངོ་མཚར་བའི་ཕྲེང་བ་རྒྱུན་མི་འཆད་པར་ཕྱོགས་མཐའ་དག་ཏུ་འགྲེམས་
པ་ལ་བརྩོན་པར་གྱུར་ཏོ། །
དེ་ནས་གཞན་གྱིས་གསོལ་བཏབ་ངོར། །དཔལ་ལྡན་གསང་ཕུའི་གཞལ་མེད་ཁང་། །
རྟེན་པར་བཅས་པའི་བསྟོད་པའི་ཚིག །རྒྱ་མཚོའི་རྦ་རླབས་ཞེས་བྱ་བ། །རང་གི་ཕྱག་གིས་
རི་མོར་བྲིས། །ཞེས་བྱ་བ་ནི། ཕུ་རེ་བ་དགེ་བཤེས་གྲགས་པ་དཔལ་ལྡན་གྱིས་གསོལ་བ་
བཏབ་སྟེ། དཔལ་གསང་ཕུའི་བསྟོད་པ་བླ་ན་མེད་པ་དེ་ཡང་མྱུར་དུ་བརྩམས་ནས་ཕུལ་བ་
ཡིན་ནོ། །
66



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
དེ་ནས་བདེ་བ་ཅན་དང་ནི། །ཆོས་ཀྱི་འཁོར་ལོའི་གླིང་རྣམས་ཀྱང་། །ཕུལ་བྱུང་
བཤད་པས་སྣང་མཛད་ནས། །གྲགས་པའི་བ་དན་ཕྱོགས་མཐར་སོང་། །དེ་དང་དེར་ནི་
གསང་ཕུ་ཡི། །བློ་གསལ་དུ་མ་རྗེས་སུ་འབྲངས། །གཞན་གྱིས་བསྐལ་བར་བཤད་པ་བས། །
འདི་ཡི་ཆ་ཙམ་དོན་བཅས་ཟེར། །ཞེས་བྱ་བ་ནི། དེ་ནས་འཆག་བཏེགས་ཏེ། བདེ་བ་ཅན་
དང༌། ཆོས་འཁོར་གླིང་རྣམས་སུ་ཐེགས་ནས་ཀྱང་སྔོན་དུ་བརྗོད་པའི་གླེགས་བམ་དེ་དག་
གི་གཞུང་བཞེས་ཏེ་བཤད་པས་གང་བར་མཛད་ཅིང་། དེའི་ཚེ་ན་ཡང་གསང་ཕུ་ནས་
བཤེས་གཉེན་ཆེན་པོ་དག་ཕྱག་ཕྱིར་འབྲེངས་ནས་སློབ་དཔོན་གཞན་དག་ལ་ཆེད་དུ་ཆོས་
ཉན་པ་ལས་ནི་བདག་ཉིད་ཆེན་པོ་འདིའི་གཞུང་ཉན་པ་བློ་སྐྱེད་ཆེ་བར་འདུག་གོ །ཞེས་
སྒྲོག་པར་བྱེད་ཅིང༌། དེ་དང་དེའི་གནས་རྣམས་སུ་ཉན་པར་བྱེད་ལ། གཞུང་གསན་པ་
རྣམས་ཀྱང་ཞ་ཕུད་དེ་གུས་པ་ལྷུར་བྱེད་པས་ཉན་ནས། སླར་ཡང་རྗེ་བཙུན་འདི་ཉིད་ཀྱི་
ཡོན་ཏན་སེམས་ཤིང་ཁ་ཏོན་དུ་བྱེད་དོ། །
གྲྭ་སྐོར་མཛད་པའི་ཆོས་སྡེ་ཐམས་ཅད་དུ་ཡང་ཕར་ཕྱིན་གྱི་གཞུང་ཆོས་འཁོར་ཉིད་
བྱུང་བས་ཕྱིས་ཆོས་ཀྱི་འཁོར་ལོ་ཟབ་པ་དང་རྒྱ་ཆེ་བ་རིམ་ཅན་དུ་བསྐོར་བའི་རྟེན་འབྲེལ་རྒྱ་
ཆེན་པོ་འགྲིག་པ་ཡིན་ནོ་ཞེས་གླེང་ངོ་། །
དེ་ཡང་གྲྭ་ས་ཀུན་ན་གྲགས་ཆེ་ཞིང་དར་ཆ་ཡོད་པའི་པོ་ཏི་དག་གི་གཞུང་བླངས་ཀྱི།
བདག་ཉིད་ཆེན་པོ་ཉིད་ཀྱིས་དེ་དུས་མཁྱེན་རབ་ཏུ་ཆུད་པའི་གཞུང་ཐམས་ཅད་ལ་མཛད་ན།
ཟབ་པ་དང་རྒྱ་ཆེ་བའི་པོ་ཏི་བརྒྱ་ཕྲག་གཅིག་ཙམ་ལ་མཛད་པས་ཆོག་པར་སྣང་ལ། པོ་ཏི་
བཅུ་ཕྲག་བརྒལ་བའི་གྲྭ་སྐོར་གྱི་ཐོག་མའི་སྲོལ་འབྱེད་ཀྱང་རྗེ་རིན་པོ་ཆེ་འདི་ཉིད་ཡིན་པར་
སེམས་སོ། །
དགུ་བ་ནི། བཤད་པར་སྨྲ་ལ་ཐོགས་མེད་དག་གི་དཔལ། །རྩོད་ལ་ཆོས་ཀྱི་གྲགས་
པའི་རིགས་པའི་སྟོབས། །རྩོམ་ལ་དཔའ་བོའི་ཁེངས་པ་འཕྲོག་བྱེད་པ། །དེ་ནི་འཇམ་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དབྱངས་མི་ཡི་ཟློས་གར་མཁན། །འདིས་ནི་གསུང་རབ་ཐམས་ཅད་ཐུགས་སུ་ཆུད། །འདི་
ཡིས་མཁས་རྣམས་དྲེགས་པ་ཉམས་པར་བྱེད། །འདིས་ནི་རྒྱལ་བ་སྲས་བཅས་མདུན་དུ་
གཟིགས། །འདི་ནི་དབྱངས་ཅན་གྲུབ་པའི་རིག་སྔགས་འཆང་། །ཞེས་བྱ་བ་ནི། རྗེ་རིན་པོ་
ཆེ་ཉིད་ཀྱི་ལྷག་པར་ཕུལ་དུ་བྱུང་བའི་སྐུ་ཆེ་བའི་ཡོན་ཏན་དག་མཐོང་ནས་འདི་ལྟར་དུ་
མཁས་པ་རྣམས་ཀྱིས་བསྔགས་པར་བྱེད་པ་ནི་གོ་བླ་བ་ཉིད་དོ། ། །
ཞེས་བསྒྲགས་དེ་ནས་བྱང་ཕྱོགས་གྲུབ་རིག་གིས། །གང་བའི་སྟག་ལུང་ཐང་ནི་རབ་
ཏུ་བརྟེན། །ཕུན་ཚོགས་བཀྲ་ཤིས་དཔལ་རྣམས་རབ་བརྩེགས་པའི། །ཞལ་ལས་གདམས་
པའི་ཁྱད་པར་མང་ཞིག་ཐོབ། །ཅེས་བྱ་བ་ནི། དཔང་ལོ་ཆེན་པོ་ནས་རིམ་པར་བྱོན་པའི་
བརྒྱུད་པ་རྣམས་དང་། སྟག་ལུང་ཐང་བའི་གདན་རབས་རིམ་པར་དཔོན་སློབ་འབྲེལ་ཆེན་
དུ་འདུག་པས་འཕན་ཡུལ་ལ་ལམ་མཛད་ནས་དཔལ་སྟག་ལུང་ཐང་དུ་བྱོན་ཏེ། ཆོས་རྗེ་
བཀྲ་ཤིས་དཔལ་བརྩེགས་པ་དང་མཇལ། བདག་ཉིད་ཆེན་པོ་འདིའི་སྐུའི་དབྱིབས་རྣམས་
དཔལ་ལྡན་བྱང་ཆུབ་རྩེ་མོ་འདྲ་མོ་འདུག །རྒྱུད་པ་མ་འཆུགས་པར་སྣང་གསུངས་ནས་
དགྱེས་པ་ཆེན་པོ་མཛད། མདོ་ཧ་སྐོར་གསུམ་ལ་སོགས་པ་གདམས་པའི་ཁྱད་པར་མང་
ཞིག་གསན་ནོ། །
སྐད་གཉིས་སྨྲ་བ་ཤཱཀྱ་བཟང་བོ་ཡིས། །རབ་བསྔགས་བཀུར་སྟི་ཕུལ་ཞིང་དེ་ཉིད་ཀྱི། །
གསུང་གི་བདུད་རྩི་སྐལ་བ་དམ་པས་བཞེངས། །ཕུལ་བྱུང་རྒྱལ་སྲས་རྟོགས་བརྗོད་གཉིས་
ཀྱང་བསྒྲུབས། །ཞེས་བྱ་པ་ནི། དེ་དུས་སྟག་ལུང་ལོ་ཙཱ་བ་ཤཱཀྱ་བཟང་བོ་ཡང་བཞུགས་པས་
རྗེ་འདི་ཕེབས་པའི་སྐད་ཆ་གསན་ཏེ་ཐོས་པའི་གཏམ་ལ་སྙན། བདག་ཉིད་ཆེན་པོ་དཔང་
ལོ་ཡབ་སྲས་ཀྱི་དབོན་པོ་དང་མཇལ་བར་འདུག་གསུངས་ནས་དགྱེས་པ་ཆེན་པོ་མཛད།།
ཁོང་རང་གི་གཟིམ་སྤྱིལ་དུ་སྤྱན་དྲངས་ཏེ། ཁོང་བ་སྐུ་ན་ཤིན་ཏུ་བྱོན་ཡོད་འདུག་པས་ཕྱི་
རོལ་ཏུ་བསུ་བ་སོགས་སྐུ་ལུས་ཀྱིས་མ་ལྕོགས་ཀྱང་ནང་དུ་བཞུགས་གདན་ལས་བཞེངས་ཏེ།
68



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
སྐུའི་གཡས་གཡོན་དུ་གཞན་གྱིས་བརྟེན་ནས་བསུ་བའི་བཀོད་པ་ཙམ་མཛད་ཅིང་གུས་
པའི་ཚུལ་གྱིས་ལེགས་པར་བཤད་པའི་འབྲེལ་བའི་བཀའ་མཆིད་མང་དུ་མཛད། ཕན་ཚུན་
ཐུགས་འཕྲོད་པར་གྱུར་ཅིང་། བླ་མ་ལོ་ཙཱ་བ་དེ་བུ་སྟོན་རིན་པོ་ཆེའི་དངོས་སློབ་རྒྱལ་བོ་ཆེན་
པོ་རྣམ་ཐོས་སྲས་ཀྱི་སྐོར་ལ་མངའ་བརྙེས་པ་ཞིག་ཡིན་པར་འདུག་པས་རྣམ་སྲས་ཀྱི་རྗེས་
གནང་ལ་སོགས་པའི་ཆོས་སྐོར་མང་དུ་གསན། དེ་དག་གི་བར་བར་དུ་སྙན་དངགས་ཀྱི་
བསྟན་བཅོས་པདྨ་དཀར་པོའི་ཆུན་པོ་ངང་བའི་བུ་མོ་ཡིད་ལ་དགའ་བ་འཕེལ་བ་ཞེས་བྱ་
བའི་ལེའུ་དང་པོ། རྒྱལ་བུ་སེམས་ཅན་ཆེན་པོས་སྟག་མོ་ལ་ལུས་སྦྱིན་པར་བཏང་བའི་སྐྱེས་
རབས་དེ་དང་། བྱང་ཆུབ་སེམས་དཔའ་རྟག་ཏུ་ངུའི་རྟོགས་བརྗོད་དོན་རྒྱན་གསལ་བའི་མེ་
ལོང་ཞེས་བྱ་བ་དང་། གཉིས་པོ་བརྩམས་ཤིང་། བསྟན་བཅོས་དེ་དག་ནི་རྒྱ་བོད་དུ་བྱུང་
བའི་སྙན་དངགས་ཀྱི་བསྟན་བཅོས་དག་ལས་འདི་ཡ་མཚན་ནོ་ཞེས་མང་དུ་མཁྱེན་པ་དག་
གསུངས་སོ། །
དེ་ཚེ་དབུས་ཀྱི་འཛིན་མའི་དཀྱིལ་འཁོར་དུ། །མཁས་ཤིང་གྲུབ་པའི་གྲགས་པ་ལྷུར་
མཛད་ཅིང་། །ཆེན་པོ་དུ་མའི་གཙུག་གི་ནོར་བུར་བཀོད། །མཁས་པའི་གོ་འཕང་མཐོན་
པོར་འཛེགས་པར་གྱུར། །ཅེས་བྱ་བ་ནི། དེའི་ཚེ་དབུས་ཀྱི་རྒྱལ་ཁམས་ཀྱི་གཤེས་གཉེན་
མང་བོ་དང་། མི་ཆེན་པོ་དག་གི་གཙུག་གི་ནོར་བུ་མཛད་ནས་མཁས་པ་དང་གྲུབ་པའི་
གྲགས་པས་ས་ཆེན་པོ་ཁྱབ་པར་མཛད་པ་ཡིན་ནོ། །
བཅུ་བ་ནི། དེ་ནས་ཤེལ་དཀར་རི་བོའི་རྩེར། །འདུལ་བ་ལས་ནི་རབ་བཤད་པའི། །
ཡོན་ཏན་ཀུན་གྱི་མཛོད་འཛིན་པ། །མཁན་པོ་པཎ་ཆེན་གྲགས་པའི་ཞབས། །ལུང་དང་
རྟོགས་པའི་བདག་ཉིད་ཆེ། །ཕྱོགས་འདིའི་ཤིང་རྟ་ཆེན་པོ་བ། །མཁས་པ་ཀུན་གྱི་མགོ་བོ་ལ། །
བཀའ་ཡི་ཕྲེང་བ་ངལ་གསོ་བ། །རེད་འདའ་བ་ཞེས་ཕྱོགས་མཐར་ནི། །དཀར་བའི་འདབ་
མར་རབ་བརྐྱངས་པ། །དེ་ཡིས་ལས་ཀྱི་སློབ་དཔོན་གྱི། །བྱ་བ་ཡི་ནི་ཕ་རོལ་སོན། །བསམ་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
པའི་དགེ་ལེགས་རིན་པོ་ཆེ། །ལག་པའི་རྩེ་མོར་བྱས་གྱུར་ཅིང་། །ཡོན་ཏན་ཚོགས་ཀྱིས་
མཐོ་བ་གང་། །གསང་སྟེའི་བྱ་བ་ཀུན་རིག་ཉིད། །དགེ་སློང་བསླབ་གནས་ཁ་སྐོང་དུ། །
འོས་པའི་གྲངས་ཚང་དད་དགེ་སྟེ། །དེ་ལྟར་བསྙེན་པ་རྫོགས་པ་ལས། །དགེ་སློང་དངོས་པོ་
མཆོག་ཏུ་མཛད། །ལྷག་པ་ཚུལ་ཁྲིམས་ཡོངས་རྫོགས་ཤིང་། །བདུད་རྩིའི་རྒྱུན་གྱིས་ཐུགས་
རྒྱུད་ཀྱི། །བུམ་པ་བཟང་བོ་གང་གྱུར་ཅིང་། །ལྷར་བཅས་ལོ་ཀ་མཆོད་རྟེན་གྱུར། །ཅེས་བྱ་
བ་ནི། དེ་ནས་དབུས་ཕྱོགས་ནས་ཡར་ཕེབས་ཏེ། དཔལ་ཤེལ་དཀར་གྱི་ཆོས་གྲྭ་ཆེན་པོར་
ཆོས་འདུལ་བ་ལས་ཇི་སྐད་བཤད་པ་བཞིན་གྱི་མཁན་པོའི་མཚན་ཉིད་ཡོངས་སུ་རྫོགས་
པའི་བདག་ཉིད་ཆེན་པོ་གྲགས་པ་རྒྱལ་མཚན་གྱིས་མཁན་པོ་མཛད། གངས་རིའི་ཁྲོད་ཀྱི་
རྒྱལ་བའི་རིང་ལུགས་ཐམས་ཅད་ཀྱི་གཙུག་གི་ནོར་བུ་རྗེ་བཙུན་དམ་པ་རེ་མདའ་ཆེན་པོ་
གཞོན་ནུ་བློ་གྲོས་ཞབས་ཀྱིས་ལས་ཀྱི་སློབ་དཔོན་མཛད། སྡོམ་བརྩོན་ཐེག་པ་མཆོག་གི་
རིང་ལུགས་པ་བླ་མ་བསམ་རིན་པས་གསང་སྟེ་སྟོན་པའི་སློབ་དཔོན་མཛད། དད་པའི་དགེ་
འདུན་གྲགས་དང་མཚན་ཉིད་ཚང་བའི་འདུལ་བ་འཛིན་པ་དུ་མའི་དཀྱིལ་འཁོར་གྱི་དབུས་
སུ་བསྙེན་པར་རྫོགས་པའི་སྡོམ་པ་ཡང་དག་པར་བཞེས་ནས། ལྷ་དང་བཅས་པའི་འཇིག་
རྟེན་གྱི་ཁམས་ཡོན་གནས་ཆེན་པོར་གྱུར་ཏོ། །
དེ་ནས་ཁྱོད་ཀྱིས་ཁས་བླངས་པའི། །བསླབ་པའི་གཞི་ཆེན་ལྟ་ཅི་སྨོས། །ཤིན་ཏུ་ཕྲ་
བར་གྱུར་པ་ཡང་། །སྤྱན་གྱི་འབྲས་བུ་བཞིན་དུ་མཛད། །ཅེས་བྱ་བ་ནི། དེ་ལྟར་ཞལ་གྱིས་
བཞེས་པའི་བསླབ་པའི་གཞི་ཆེན་པོ་ལྟ་ཅི་སྨོས། ཕྲ་མོ་རེ་ལ་ཡང་གཅེས་སྤྲས་སུ་མཛད་
ནས་ཆོས་འདུལ་བ་ལས་ཇི་སྐད་བཤད་པ་བཞིན་གྱི་ཀུན་ཏུ་སྤྱོད་པས་འཕགས་པ་རྟ་ཐུལ་
ལྟ་བུར་གྱུར་ནས་འདུལ་བའི་ཀུན་སྤྱོད་ལྷུར་མཛད་པའི་བཤེས་གཉེན་མང་བོའི་འཁོར་
གྱིས་དགྱེས་པར་ཡང་མཛད་དོ། །
བཅུ་གཅིག་པ་དང་། བཅུ་གཉིས་པ་དང་། བཅུ་གསུམ་པ་རྣམས་ནི། །མཁན་པོ་ཉིད་
7)



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ལས་ཐེག་པ་ཆེ། །དབུ་མའི་ལུགས་ཀྱི་བྱང་ཆུབ་སེམས། །སྨོན་དང་འཇུག་པའི་བདག་ཉིད་
ཅན། །ཆོ་ག་བཟང་པོས་ལེགས་པར་ནོད། །བདག་པས་གཞན་གཅེས་གྱུར་པ་ཡི། །བྱང་
ཆུབ་མཆོག་གི་ཐུགས་བཟང་བོ། །ལུས་ཀུན་ཟབ་མོའི་དགེ་བ་ལ། །སྤྱོད་པ་ལྡན་སྐྱེས་ཉིད་
གྱུར་མོད། །དེ་འདྲའི་སྨོན་སེམས་ཀྱིས་དྲངས་པའི། །འཇུག་པའི་བྱང་ཆུབ་སེམས་དཔའི་
སྤྱོད། །རྒྱ་ཆེན་ཁས་བླངས་རྗེས་འགྲོ་བའི། །བྱང་ཆུབ་སྤྱད་པ་སྤྱོད་པར་མཛད། །ཅེས་བྱ་བ་ནི།
རང་གི་མཁན་པོ་ལས་རྗེ་བཙུན་ས་སྐྱ་བ་ཡབ་སྲས་དང་། ཇོ་བོ་ཆེན་པོ་རྗེ་ནས་བརྒྱུད་པའི་
སྨོན་པ་དང་འཇུག་པའི་སེམས་བསྐྱེད་དེ། བྱང་ཆུབ་སེམས་དཔའི་སྡོམ་པ་མནོས་ཤིང་
བདག་པས་གཞན་གཅེས་པའི་བྱང་ཆུབ་ཀྱི་སེམས་མཆོག་ཏུ་གྱུར་པ་ནི། གཞོན་ནུ་ཉིད་
ནས་ཐུགས་རྒྱུད་ལ་ལེགས་པར་འཁྲུངས་མོད། དེ་ལྟ་བའི་སྨོན་པའི་སེམས་དེས་དྲངས་པའི་
འཇུག་པའི་བྱང་ཆུབ་སེམས་དཔའ་སྤྱོད་པ་རླབས་པོ་ཆེ་ལ་སློབ་པར་ཁས་བླངས་པའི་རྗེས་
སུ་འགྲོ་བའི་བསླབ་པ་ལ་སློབ་པའི་སྤྱོད་པ་བཟང་བོས་རྒྱལ་སྲས་རྣམས་ཀྱི་བཅས་པའི་
མཚམས་ལས་མི་འདའ་བར་མཛད་དོ། །
རང་ཉིད་ཡོངས་སུ་རྫོགས་ནས་ཀྱང་། །གསན་པའི་སྙིམ་པར་རབ་བརྐྱངས་པ། །
འགྲོ་བའི་མིག་ལ་བཀྲ་བའི་སྤྱོད། །ཁྱོད་ཀྱིས་མ་བསྟན་གང་ཞིག་ཡོད། །དེ་ནས་ཐུབ་པའི་
གསུང་རབ་ཆེ། །དེ་ཡི་དགོངས་འགྲེལ་རྒྱ་བོད་ཀྱིས། །མཛད་གྱུར་བསྟན་བཅོས་མན་ངག་
བཅས། །ཕལ་ཆེར་གྲགས་པའི་ཞལ་ལས་ཐོབ། །ཅེས་བྱ་བ་ནི། རང་གི་སྐྱེ་བས་ཐོབ་པའི་
ཤེས་རབ་ཀྱི་མཐུ་ཕུན་སུམ་ཚོགས་པས་བདེ་བར་གཤེགས་པའི་གསུང་རབ་རྒྱ་མཚོ་ཐུགས་
ལ་སྨིན་པར་གྱུར་མོད། དེ་ལྟ་ན་ཡང་གཞན་དང་སྐལ་པ་འཚམ་པར་འཇུག་པའི་རིམ་པས་
མང་དུ་ཐོས་པ་འཚོལ་བ་ལ་རིང་དུ་ཆས་ཏེ། དཔལ་ལྡན་གྲགས་པའི་བཀའ་དྲིན་ཉིད་ལས་
ཆོས་རྗེ་བཅོམ་ལྡན་འདས་ཀྱི་གསུང་རབ་དེའི་དགོངས་འགྲེལ་དུ་གྱུར་པའི་རྒྱ་བོད་ཀྱི་
བསྟན་བཅོས་གྲགས་ཆེ་ཞིང་གཙོ་བོར་གྱུར་པ་ཕལ་ཆེར་གསན་པ་བཙལ་ཏོ། །



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
འཇིག་རྟེན་མིག་གྱུར་ནམ་མཁའ་བཟང་། པྲཛྷ་ཤྲཱི་ལས་བྱུང་བ་ཡི། །སྒྲ་རིགས་རྒྱ་
མཚོ་ཆེན་པོ་བརྟེན། །ཕལ་ཆེར་རང་གི་སྟོབས་ཀྱིས་བཀྲལ། །ཞེས་བྱ་བ་ནི། རྗེ་རྣལ་འབྱོར་
གྱི་དབང་ཕྱུག་ལོ་ཆེན་བྱང་ཆུབ་རྩེ་མོའི་གསུང་ལས་སྐྱེས་པ་སྐད་གཉིས་སྨྲ་བ་ཐམས་ཅད་
ཀྱི་གཙུག་གི་ནོར་བུ་ཆོས་སྤྱོད་བཅུ་བ་ལོ་ཆེན་ནམ་མཁའ་བཟང་བོ་དང་། ལོ་ཙཱ་བ་ཤེས་
རབ་དཔལ་ལས་བརྡ་སྤྲོད་པའི་གཞུང་ལུགས་ཆེན་པོ་ཀཱ་ལ་བ་དང་། ཙནྡྲ་པ་ལ་སོགས་པ་
ཆ་ལག་དང་བཅས་པ་གསན་ནོ། །
སྤྱན་རས་གཟིགས་དབང་དགེ་སློང་གི །གཟུགས་སུ་མཛད་པ་གང་གི་སྲས། །
སེམས་དཔའ་ཆེན་པོ་ཡོན་ཏན་འོད། །བསྟེན་ལས་ཐེག་ཆེན་བློ་སྦྱོང་གསན། །དེ་ལྟར་རྒྱལ་
བའི་བསྟན་པ་ཆེ། །མདོ་ཡི་ཕྱོགས་སུ་གསུང་གྱུར་གང་། །ལུང་ཙམ་གྱིས་ནི་གཞན་དག་
ལས། །དེ་དང་དེ་ནི་གསན་པར་གྱུར། །ཅེས་བྱ་བ་ནི། རྒྱལ་སྲས་སེམས་དཔའ་ཆེན་པོ་
ཐོགས་མེད་ཞབས་ཀྱི་སྲས་ཀྱི་ཐུ་བོ་བ་སྙིང་རྗེ་ཆེན་པོ་ཅན་རྒྱ་མ་བ་ཡོན་ཏན་འོད་ལས་ཐེག་
པ་ཆེན་པོ་བློ་སྦྱོང་ཉམས་ཁྲིད་དུ་གསན་ཅིང་། དེ་ལྟར་རྒྱལ་བའི་གསུང་རབ་མདོ་སྡེའི་
ཕྱོགས་སུ་གྱུར་པ་རབ་འབྱམས་གསན་པ་ཡོངས་སུ་རྫོགས་པ་ཡིན་ནོ། ། །
བཅུ་བཞི་བ་ནི། དེ་ལྟར་ཟབ་དང་རྒྱ་ཆེ་བའི། །ཡོན་ཏན་ཡོངས་སུ་རྫོགས་པ་ཁྱོད། །
མཁས་གྲུབ་དུ་མའི་ཅོད་པན་ལ། །དགེ་བའི་གོམ་པ་ཅི་ཡང་བཀོད། །རང་གི་མཁྱེན་རབ་
བྱེད་པོར་གྱུར། །གྲགས་པའི་བཀའ་ཡིས་རྗེས་གནང་ནས། །འབུམ་ཕྲག་གསུམ་པའི་
སེངྒེའི་ཁྲི། །ཁྱོད་ཀྱིས་བསྐལ་བ་བཟང་བོར་མཛད། །ཅེས་བྱ་བ་ནི། དེ་ལྟར་བླ་ན་མེད་པའི་
ཡོན་ཏན་གྱིས་ཉེ་བར་མཛེས་ཤིང་། །འཇིག་རྟེན་དབང་ཕྱུག་པདྨ༼རྒྱལ་སྲས་ཐོགས་མེད དཀར་
བོའི་ཞལ་གྱི་དགོངས་པ་སྐོང་བ་དང་། མཁས་པའི་མཁས་པ་རྣམས་ཀྱི་གཙུག་གི་ནོར་བུའི་
དགེ་ལེགས་ཀྱི་དཔལ་དང་ལྡན་པར་དགོངས་ནས། བདག་ཉིད་ཆེན་པོ་གྲགས་པའི་ཞབས་
ཀྱི་རྗེས་སུ་དཔལ་ཨེའི་འདུས་པ་རྒྱ་མཚོའི་ཚོགས་ཀྱིས་འབྲངས་ཏེ། པཎ་ཆེན་འབུམ་ཕྲག་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
གསུམ་པ་ནས་བརྒྱུད་དེ། འོངས་པའི་མཁས་པ་དང་གྲུབ་པའི་ཕྲེང་བ་སྤེལ་ལེགས་སུ་བྱོན་
པའི་གངས་རིའི་ཁྲོད་ཀྱི་བསྟན་པའི་རྩ་ལག་ཆོས་འབྱུང་བའི་རྒྱ་མཚོ་ཆེན་པོའི་སེངྒེའི་ཁྲི་ལ་
མཆོག་གི་བསྟན་པའི་བདག་པོར་མངའ་གསོལ་ཏོ། །ཚུལ་འདི་ནི་རང་མཁྱེན་རབ་ཀྱི་བྱེད་
པོས་མངོན་པར་དབང་སྐུར་གྱི། འཇིག་རྟེན་དག་གི་འདུ་འགོད་ཀྱི་རྗེས་སུ་འཇུག་པ་ནི་
ནམ་དུ་ཡང་མ་ཡིན་ཏེ། གདན་ས་འདི་ཉིད་ཀྱང་དུས་གསུམ་དུ་བདག་ཉིད་ཆེན་པོས་མཆོག་
ཏུ་མཛེས་པར་མཛད་པས་སྔོན་དུ་བྱོན་པའི་གདན་རབས་དེ་དག་ལ་ཡང་བསྐལ་བ་བཟང་
བོའི་སྙེམས་པ་བྱིན་པ་ཡིན་ནོ། །
དེར་ནི་ཆོས་ཚུལ་གྲངས་མེད་པ། །བཤད་པའི་དགའ་སྟོན་ལྷུར་མཛད་ནས། །ཨེ་ཡི་
ཚོགས་པ་རྒྱ་མཚོའི་དཔལ། །ལེགས་བཤད་ཆུ་ཡིས་གང་བ་བསྒྲུབས། །ཞེས་བྱ་བ་ནི། དེ་
ལྟར་སེངྒེའི་ཁྲི་ལ་འཛེགས་ནས་དམ་པའི་ཆོས་མངོན་པ་ལ་སོགས་པའི་གསུང་རབ་མཐའ་
དག་འཆད་ཉན་གྱིས་གཏན་ཕེབས་པར་མཛོད་དོ། །
དབྱངས་ཅན་ངང་བའི་རྒྱལ་བོ་ཁྱོད། །ཆོས་འབྱུང་རྒྱ་མཚོའི་འཇུག་ངོགས་ཅན། །
ལེགས་བཤད་རྫ་རྔ་སྒྲོག་པའི་ཚེ། །མཁས་མང་ཆུ་བྱའི་ཚོགས་རྣམས་སྡུད། །ཅེས་བྱ་བ་ནི།
དེ་ལྟར་འཇིགས་མེད་ཞབས་ཀྱིས་ཆོས་ཀྱི་ཀུན་དགའ་ར་བ་གང་ན་ཉིད་ཀྱི་གསུང་གི་བདུད་
རྩི་འཐུང་བ་ལ་མངོན་པ་བ་ཆེན་པོ་བཟོད་པ་བློ་རྒྱམ། བྱང་ཆུབ་སེམས་དཔའ་གཞོན་ནུ་
རྒྱལ་མཆོག ། སྨར་ཁམས་པ་ཆེན་པོ་གྲགས་པ་བཟང་བོ་ལ་སོགས་པ་རྣམས་མངོན་པར་
འདུས་ཏེ། བླ་ན་མེད་པའི་སྐྱབས་གནས་སུ་འཛིན་ཅིང་མཆོག་གི་གསུང་རབ་ཀྱིས་མགྲིན་
པ་འགེངས་པར་མཛད་དོ། ། །
དེ་ཚེ་སྟོན་པ་བཅོམ་ལྡན་གྱིས། །རྣམ་ཐར་དྲན་ལས་སྤྱན་གྱི་གངས། །དད་པའི་ཉི་
འོད་ཀྱིས་ཞུ་བའི། །ཆུ་བོས་ཞལ་གྱི་འཛིན་མ་གང་། །ཞེས་བྱ་བ་ནི། དེ་ལྟར་རྒྱལ་བའི་
གསུང་རབ་མ་ལུས་པ་ལ་བློ་གྲོས་ཀྱི་འཇུག་པ་རྒྱ་ཆེར་རྒྱས་པའི་མཐུས་སྟོན་པ་བཅོམ་ལྡན་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
འདས་ལ་རླབས་ཆེན་གྱི་དད་པ་རང་དབང་མེད་པར་འཁྲུངས་ཏེ། འགྲོ་བའི་བླ་མ་ཤཱཀྱ་སེངྒེ་
ཞེས་གསུངས་ཤིང་། དེ་ཉིད་ཀྱི་མཚན་ཐོས་པ་ཙམ་ལ་ཡང་དད་པའི་མིག་ཆུས་གདོང་མངོན་
པར་ཁེབས་པས་ཉིན་མཚན་འདའ་བར་གྱུར་ཏོ། །
རྒྱལ་བའི་བཀའ་དྲིན་བསབ་པའི་སླད། །བསྟན་བཅོས་ཆེན་པོ་མང་དག་གི །འགྲེལ་
བ་མཛད་པས་རང་རང་གི །མཁན་པོའི་ལུགས་རྣམས་གསལ་བར་ཆེ། །ཞེས་བྱ་བ་ནི། སྟོན་པ་
བཅོམ་ལྡན་འདས་ཀྱི་བཀའ་དྲིན་བསབ་པའི་སླད་དུ་ཆོས་མངོན་པ་ཀུན་ལས་བཏུས་ཀྱི་
འགྲེལ་བ་ཆེས་གསལ་བར་མཛད་པ་དང་། ཕར་ཕྱིན། རྣམ་འགྲེལ། དབུ་མ་རྒྱན། བདེན་
གཉིས། ཚད་མ་རིགས་གཏེར་རྣམས་ལ་ཊིཀྐ་ཡང་དག་མཛད་ཅིང་། དེའི་རྗེས་སུ་ཕར་ཕྱིན་
གྱི་དཀའ་འགྲེལ་ཆེན་མོ། ཕར་ཕྱིན་གྱི་བསྡུས་པ། ཚད་མའི་དཀའ་འགྲེལ་ཆེན་མོ་གཞུང་
གི་དཀའ་གནས་བྱེ་བྲག་ཏུ་དཔྱད་པར་རིགས་པའི་སྙིང་བོ། ཚད་མའི་བསྡུས་པ་རྣམས་ཀྱི་
རྩོམ་པ་མཛད་དེ། དཔལ་ཨེ་ཆོས་འབྱུང་བའི་རྒྱ་མཚོ་ཆེན་པོ་ལ་བསྟོད་པ་ཕྱོགས་ཀྱི་མཛེས་
མའི་རྣ་རྒྱན་ལ་སོགས་པའི་གནས་ཀྱི་བསྟོད་པ་དང་། རྒྱལ་བ་ཤཱཀྱའི་དབང་བོ་ལ་ཁྱད་པར་
འཕགས་པའི་བསྟོད་པ་སོགས་པ་ལྷག་པའི་ལྷ་རྣམས་ལ་བསྟོད་པ་དང་། ཇོ་བོ་ཆེན་པོ་རྗེའི་
བསྟོད་པ་ལ་སོགས་པའི་པཎ་གྲུབ་རྣམས་ལ་བསྟོད་པ་དང་། སྟོང་ཉིད་སུམ་ཅུ་བ། རྣལ་འབྱོར་
ཉི་ཤུ་བ། ཚུལ་རིམས་ཀྱི་བསྟོད་པ། རྒྱལ་བོ་ལ་གཏམ་དུ་བྱ་བ་ལ་སོགས་པའི་གཞུང་དུ་མ་
དང་། །རྒྱལ་བུ་དགེ་དོན་གྱི་རྟོགས་བརྗོད་ཐར་ལམ་གསལ་བ་ལ་སོགས་པ་ཕྲ་རྒྱས་ཀྱི་རྩོམ་
པ་མང་དུ་མཛད་ཅིང་། ལོ་གསུམ་གྱི་བར་དུ་ཆོས་འབྱུང་བ་ཉིད་དུ་ཐེར་ཆགས་སུ་མཛད་དོ། །
བཅོ་ལྔ་བ་ནི། ཡུལ་ནི་ལྷོ་ཕྱོགས་སྐྱོང་བྱེད་པ། །མི་ཡི་རྗེ་བོ་ཐུབ་པའི་ཆོས། །རིན་
ཆེན་སྤྱི་བོར་མཆོད་མཁས་པས། །ཤེལ་དཀར་ཆོས་ཀྱི་ཁྲི་ཡང་ཕུལ། །ཞེས་བྱ་བ་ནི། བསྟན་
པའི་སྦྱིན་བདག་ཏའི་སི་ཏུ་ཆོས་ཀྱི་རིན་ཆེན་གྱི་མོས་དགེ་ལས་སྤྱན་དྲངས་ཏེ། ཤེལ་དཀར་
གྱི་ཆོས་སྡེ་ཆེན་པོའི་གཙུག་གི་ནོར་བུར་མཆོད་ནས། ལོ་གཅིག་ཙམ་ལ་ཡང་ཉིད་ཀྱི་གསུང་
74



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཁོ་ན་ལས་བཀའ་དྲིན་ཐོབ་པའི་བཀའ་བཅུ་བ་བརྒྱད་ཙམ་དང་། དཀའ་བཞི་བ་དང་ཕར་
ཚད་པ་ལ་སོགས་དུ་མ་ཞིག་སྨིན་ཅིང་གྲོལ་བར་མཛད་དོ། ། །
དེ་ནས་ཁྲི་རྒྱལ་བསོད་ནམས་ལྡེས། །བསོད་ནམས་འགྲོན་དུ་སྤྱན་དྲངས་ནས། །
དཔལ་ལྡན་རྫོང་ཁའི་ཆོས་ཀྱི་བསྟན། །ཁྱོད་ཀྱིས་དགེ་ལེགས་ཉིད་དུ་མཛད། །ཅེས་བྱ་བ་ནི།
དེ་ནས་མངའ་རིས་སུ་ཆོས་རྒྱལ་བྱང་ཆུབ་སེམས་དཔའ་རྣམས་ཀྱི་གདུང་རྒྱུད་ལྷ་སྲས་ཁྲི་
རྒྱལ་བསོད་ནམས་ལྡེས་སྤྱན་དྲངས་ཏེ། གུང་ཐང་གི་ཆོས་གྲྭ་ཆེན་པོའི་ཏོག་ཏུ་མངོན་པར་
མཆོད་དེ། ཆོས་ཀྱི་ཆར་བས་ཀུན་ཏུ་གང་བར་མཛད་ནས་བཤེས་གཉེན་གྲངས་མེད་པ་སྨིན་
པར་མཛད་དོ། །
འཇིགས་བྲལ་གྱི་སློབ་དཔོན་ཐམས་ཅད་མཁྱེན་པའི་ཞབས་ཀྱི་རྟོགས་པ་བརྗོད་པ་
ངོ་མཚར་གྱི་དགའ་སྟོན་ལས། ཐོག་མར་མདོ་ལས་གཙོ་བོར་བརྩམས་པའི་མང་དུ་ཐོས་པ་
བཙལ་བའི་རིམ་པར་ཕྱེ་བ་སྟེ་བཞི་བའོ།། །།



རིས་མེད་ཆོས་རིག་གཏེར་མཛོད་ལས།
བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
རྒྱུད་སྡེ་རིན་པོ་ཆེ་ལ་གཙོ་བོར་ཐོས་པ་བཙལ་བའི་རིམ་པ་བཤད་པ།
མདོ་དོན་ཤེས་པའི་སྐལ་བཟང་དེ་ནི་སྔགས་ཀྱི་ཐེག་པར་རིམ་པར་འགྲོ་ཞེས་ཕྱོགས་
དེར་ཞུགས་ཤིང་རྡོ་རྗེ་འཆང་དབང་མ་དྲོས་མཚོ་ལས་རྒྱུད་སྡེ་དུ་མའི་ཆུ་བོ་རབ་འབབ་རྣལ་
འབྱོར་ལ་སོགས་ཕྱི་ཡི་རྒྱུད་སྡེ་གང་གི་དཔལ་ནི་ཀུན་དགའ་སྙིང་བོ་སངས་རྒྱས་གསང་
སོགས་གླང་ཆེན་ཁ་ལས་དགོས་སོགས་ཆོས་བཞིའི་དངུལ་གྱི་བྱེ་མ་རྣམ་པར་འདྲེན་བྱེད་
གྲུབ་པའི་གཞུང་གི་ཆུ་བྲན་དང་བཅས་བུ་སྟོན་ཤར་ཕྱོགས་ཀླུང་ལ་རབ་བརྟེན་ཁྱོད་ཀྱི་
ཐུགས་མཚོར་ཀུན་ཏུ་འབབ། །ཐབས་ཀྱི་མཆོག་སྟོན་དཔལ་ལྡན་གསང་བ་འདུས་པ་ཞེས་
གྲགས་རྣལ་འབྱོར་ཕ་རྒྱུད་སིན་དྷུའི་ཆུ་བོ་ཀླུ་སྒྲུབ་ཞལ་གྱི་ཁྱུ་མཆོག་དཔལ་ལས་མངོན་པར་
ཐོན་གྱུར་མཐའ་དྲུག་ཚུལ་བཞིའི་བཻ་ཌཱུརྱ་ཡི་བྱེ་མའི་ཕྲེང་བ་ཅི་ཡང་འདྲེན་ཞིང་འཕགས་པ་
ལྷ་དང་ཀླུ་ཡི་བྱང་ཆུབ་དཔལ་ལྡན་ཟླ་བའི་ཞབས་སོགས་གྲུབ་པའི་ཚོགས་ཀྱི་གཞུང་གི་ཆུ་
བྲན་དུ་མས་རབ་བསྐོར་རིན་ཆེན་གྲུབ་པའི་ལྷ་ཡི་ངོགས་ལ་རབ་ཏུ་བརྟེན་ནས་སླར་ཡང་
ཁྱོད་ཐུགས་ཆུ་ཡི་འཁོར་མོར་ཞུགས། །ཤེས་རབ་གཙོ་བྱེད་འཁོར་ལོའི་དབང་ཕྱུག་བདེ་
བའི་མཆོག་སྦྱིན་མ་རྒྱུད་པག་ཤུ་དཔལ་གྱི་མགོན་པོ་ས་ར་ཧ་ཡི་རྟ་མཆོག་ཁ་ལས་རྟག་པར་
འབབ་ལྡན་མན་ངག་དྲུག་གི་ཤེལ་གྱི་བྱེ་མ་ཀུན་ཏུ་རྣམ་འདྲེན་རི་ཁྲོད་ཞབས་དང་ལོ་ནག་
དྲིལ་སོགས་དཔའ་བོའི་རྣལ་འབྱོར་དབང་ཕྱུག་རྣམས་ཀྱི་རྣམ་བཤད་ཆུ་བྲན་འཁོར་གྱི་རྗེས་
འབྲངས་ས་སྐྱའི་འཇམ་དབྱངས་རིམ་པ་བརྒྱུད་པའི་ནུབ་ཕྱོགས་ཀླུང་ལྷ་ཀུན་ཏུ་རྒྱུ་བས་
རྟག་ཏུ་འབབ་ལྡན་ཁྱོད་ཀྱི་བློ་མཚོ་མཆོག་ཏུ་གང་། །ཟབ་དང་རྒྱ་ཆེ་གཉིས་སུ་མེད་པའི་
བརྟག་གཉིས་དང་ནི་དུས་ཀྱི་འཁོར་ལོའི་རྒྱུད་ཀྱི་ཆུ་བོ་སུ་ཏའི་ཕྲེང་བ་བི་ར་ཝ་བ་དང་དུས་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
འཁོར་ཞབས་ཀྱི་སེངྒེའི་ཁ་སྒོ་རྣམ་པར་བཀྲ་ལས་དགེ་ལེགས་ཕུང་བོ་རྟག་ཏུ་འབབ་ལྡན་ཕྱི་
ནང་གཞན་གསུམ་བཤད་པའི་གསེར་གྱི་ཕྱེ་མ་འདྲེན་བྱེད་སེམས་འགྲེལ་སྐོར་གསུམ་ཆུ་
བྲན་གྱིས་བསྐོར་རྡོ་རྗེ་རྒྱལ་མཚན་རྗེས་འབྲངས་བཅས་པའི་སྐལ་བ་མཆོག་གི་བྱང་ཕྱོགས་
ཀླུང་ལ་རབ་ཏུ་བརྟེན་ནས་ཁྱོད་ཐུགས་རིན་ཆེན་འབྱུང་གནས་འཕེལ། །
དེ་ལ་ལྔ་བའི་སྡོམ་ནི། སྨིན་པར་བྱེད་པ་དབང་སྐུར་མཆོག་ཐོབ་ཅིང་། །དཔལ་ལྡན་
རྒྱུད་སྡེ་རྣམ་བཞིའི་བཤད་ལུང་ནོད། །མཁའ་འགྲོའི་གསང་མཛོད་མན་ངག་རྒྱ་ཆེར་གསན། །
དཀྱིལ་འཁོར་ཆེན་པོའི་རྡོ་རྗེ་སློབ་དཔོན་གྱུར། །ཅེས་མཆོག་གི་དགའ་སྟོན་ཆེན་པོ་གསུམ་
ནི་འདི་ལྟར། །
དེ་ལ་དང་བོ་ནི། དེ་ཡང་དེང་སང་བོད་ན་གྲགས་གྱུར་པའི། །རྒྱ་བོད་མཁས་གྲུབ་
རིམ་པར་བརྒྱུད་པའི་ཕྲེང་། །རིམ་པ་ལས་འོངས་རྒྱུད་སྡེའི་གཙོ་བོ་ཆེ། །ལམ་གྱི་ཐོག་མར་
མེད་མི་རུང་བ་ཡིན། །རྒྱུད་ཀྱི་རིམ་པའི་སྨིན་བྱེད་དབང་གི་ཆུ། །དེང་སང་བོད་ན་ཡོངས་སུ་
གྲགས་གྱུར་པ། །ས་སྐྱའི་འཇམ་དབྱངས་སྲས་དང་བཅས་པ་དང་། །བུ་སྟོན་ཉིད་ཀྱིས་
མགྲིན་པར་མ་བྱས་པ། །རྣམ་དག་ས་ཆེན་འདི་ན་ཡོད་མ་ཡིན། །ལུགས་གཉིས་དང་བོ་ཨ་
ཝ་དྷུ་ཏི་དང་། །གཉིས་པ་མཁྱེན་རབ་དབང་ཕྱུག་ཞལ་གཉིས་ལས། །གྲུབ་མཆོག་བྱང་ཆུབ་
རྩེ་མོས་དགྱེས་པར་རོལ། །དེ་ལས་ཡོངས་རྫོགས་བདུད་རྩིའི་ཆུ་རྒྱུན་གྱིས། །དཔལ་ལྡན་
གྲགས་པའི་ཐུགས་ཀྱི་བུམ་པ་གང་། །དེ་ཡིས་ཁྱོད་ལ་དགྱེས་བཞིན་རྫོགས་པར་སྣང་། །
ཞེས་བྱ་བ་ནི། དེ་ལ་རྡོ་རྗེ་ཐེག་པ་གང་གི་ལམ་གྱི་ཐོག་མ་ཉིད་དུ་མེད་དུ་མི་རུང་བའི་སྒོ་དམ་
པ་ནི་དབང་སྐུར་བ་ཡིན་ལ། དེ་ཡང་དེང་སང་བོད་ན་ཡོངས་སུ་གྲགས་ཤིང་གཙོ་ཆེ་བའི་
རྒྱུད་སྡེ་རིན་པོ་ཆེ་བཞིའི་དབང་གི་ཆུ་བོ་རྣམས་ཡོངས་སུ་རྫོགས་པར་སྣང་བ་ནི། སྙིགས་
དུས་ཀྱི་རྒྱལ་བ་གཉིས་པ་རྗེ་བཙུན་ས་སྐྱ་པ་ཆེན་པོ་ཡབ་སྲས་དང༌། ཐམས་ཅད་མཁྱེན་པ་
བུ་སྟོན་རིན་པོ་ཆེ་ལས་མ་བརྒྱུད་པ་ཕལ་ཆེར་མེད་ཅེས་བྱ་བར་ནུས་ལ། ལུགས་དེ་དག་གི་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དང་བོ་ཆོས་རྗེ་དཔལ་ལྡན་བླ་མ་དམ་པ་བསོད་ནམས་རྒྱལ་མཚན་དཔལ་བཟང་བོ་དང་།
ཕྱི་མ་བུ་སྟོན་རིན་པོ་ཆེ་ཉིད་ལས་གསན་ནས་རྡོ་རྗེ་ཐེག་པའི་བོད་ཀྱི་ཤིང་རྟའི་སྲོལ་ཆེན་པོ་
གཉིས་ཀྱི་ཆོས་ཀྱི་ཆུ་བོ་མ་ལུས་པ་མངོན་པར་འདུས་པའི་རྒྱ་མཚོ་ཆེན་པོ་ནི་དཔལ་ལྡན་
བྱང་ཆུབ་རྩེ་མོ་ཡིན་ལ། དེའི་ཞལ་ལས་བུམ་པ་གང་བྱོའི་ཚུལ་གྱིས་ལོ་ཆེན་གྲགས་པ་རྒྱལ་
མཚན་གྱིས་གསན་ནས་རྡོ་རྗེ་སློབ་དཔོན་གྱི་ཐམས་ཅད་ཀྱི་ཕ་རོལ་ཏུ་སོན་པའི་དཀྱིལ་
འཁོར་ཆེན་པོའི་བདག་པོར་གྱུར་པ་གང་གིས་ཐུགས་དགྱེས་བཞིན་དུ་བདག་ཉིད་ཆེན་པོ་
ལ་གནས་སྐབས་ནས་གནས་སྐབས་སུ་ཐེག་པ་ཆེན་པོ་བྱ་བ་དང་། སྤྱོད་པ་དང་། བླ་ན་མེད་
པའི་དཀྱིལ་འཁོར་ཆེན་པོ་རྣམས་སུ་བཅུག་སྟེ། དབང་གི་བྱིན་བརླབས་ཀྱིས་སྨིན་པར་
མཛད་ཅིང་། ཆོས་ཀྱི་རྗེ་ལོ་ཙཱ་བ་ཆེན་པོ་པཎྜ་ཏའི་མཛད་པ་རྒྱ་ཆེན་པོས་ཐུགས་འཕྲོགས་ཏེ།
ཡོ་གའི་བཀའ་ཕལ་ཆེར་གནང་བར་མ་སྐབས་ནས། ཧོར་བཀའ་བཞི་བ་སེངྒེ་རྒྱལ་མཚན་
པ་ལ། འདི་ལོ་ཆེན་གྲུབ་པའི་སྲས་ཀྱི་ཐུ་བོ་མཆེད་གྲོགས་སྐྱེས་བུ་དམ་པ་ཡིན། ཁོ་བོ་ལ་
ཉན་པ་དང་ཁྱད་པར་མེད་ན། ཁོང་བ་ལ་ཡོ་གའི་དབང་སྐུར་རྣམས་ཞུས་ཤིག་གསུངས་པ་
ལ་བརྟེན་ནས་བླ་མ་བཀའ་བཞི་བ་ལ་དེ་ལྟར་དུ་གསོལ་བ་བཏབ་ཅིང་། དེ་ཡང་ལུང་ཙམ་
དུ་མ་གྱུར་པའི་དབང་གི་བརྡ་དོན་ལེགས་པར་འཕྲོད་པ་ཞིག་ཐུགས་ལ་འདོགས་དགོས་
ཞེས་ཞུས་པས། སེམས་དཔའ་ཆེན་པོ་དེ་ཡང་ཁེངས་སྐྱུངས་ཏེ། རང་ཉིད་དམ་པའི་རིང་
ལུགས་མི་འདོར་བའི་སླད་དུ། དམན་པ་བདག་ལ་ཐེག་དམན་གྱི། །ལམ་གྱི་མུར་སོན་ཡོད་
མིན་ན། །སྔགས་ཀྱིས་གཞན་དག་སྨིན་འདོད་པ། །དེ་ནི་གད་མོའི་གནས་སུ་རིག །ཅེས་
པའི་ཚིགས་སུ་བཅད་པ་ཕུལ་ནས། དཔལ་ལྡན་འཇིགས་བྲལ་ཞབས་ཀྱི་སྤྱི་བོ་ལ་ཕྱག་
གིས་འཁྱུད་པར་མ་སྤོབས་སོ། །
དེ་ནས་སླར་ཡང་རང་གི་མཁན་པོ་ཆེན་པོ་ཉིད་ལ་གསོལ་བ་བཏབ་ནས། ཡོ་གའི་
བཀའ་ཡོངས་སུ་རྫོགས་པར་གསན་ཅིང་། གཞན་ཡང་ཆོས་ཀྱི་རྒྱལ་བོ་གྲགས་པ་ལ་གང་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
བཞུགས་པའི་དབང་སྐུར་བ་དང་། རྗེས་སུ་གནང་བ་དང་། རིགས་གཏད་ལ་སོགས་པ་མ་
ལུས་པར་གསན་པར་མཛད་དོ། །
མཁོན་རིགས་བསོད་ནམས་ཡོན་ཏན་དང་། །བློ་བཟང་གྲུབ་པའི་ཇོ་བོ་ལ། །ས་ཕུར་
ཀྱེ་རྡོར་ལུགས་བཞི་སོགས། །ཐོས་པ་ཡིན་ནི་དཔལ་དུ་མཛད། །ཅེས་བྱ་བ་ནི། འཁོན་གྱི་
སྣག་གི་དབོན་པོ་བདག་པོ་བསོད་ནམས་ཡོན་ཏན་པ་ལས་ས་ཕུར་གྱི་དབང་སྐུར་གསན་
ཅིང་། རིན་པོ་ཆེ་ལམ་འབྲས་པ་བློ་བཟང་དཀར་བོ་ལས། ཀྱེ་རྡོ་རྗེ་མན་ངག་ལུགས། ཌོམ་
བི་ལུགས། མཚོ་སྐྱེས་ལུགས། ནག་པོ་དམ་ཚིག་རྡོ་རྗེའི་ལུགས་རྣམས་གསན་པ་ཡིན་ནོ། །
གཉིས་པ་ནི། སླར་ཡང་མཚུངས་མེད་དམ་པ་ལྔའི། །ཞལ་ལས་རྒྱུད་སྡེ་རྣམ་པ་བཞིའི། །
ཡོངས་སུ་རྫོགས་པའི་བཤད་ལུང་ནི། །སྐལ་པ་དམ་པས་ལེགས་པར་གསན། །ཞེས་བྱ་བ་ནི།
དཔལ་ལྡན་གྲགས་པ་ལ་བཞུགས་པའི་རྒྱུད་ཀྱི་རྒྱལ་བོ་རྣམས་ཀྱི་ལུང་མཐའ་དག་རྫོགས་
པར་གསན་ཅིང་རིན་པོ་ཆེ་ཉིད་ལ་མི་བཞུགས་པ་རྣམས་ཀྱང་བླ་མ་དམ་པ་གཞན་ལས་རིམ་
པར་གསན་པ་ནི། ལམ་འབྲས་པ་ཆེན་པོ་ལས་ཟླ་གསང་ཐིག་ལེ། ཐིག་ལེ་སྐོར་གསུམ་
སླར་ཡང་རྟག་གཉིས་ཀྱི་སྐོར་ཐམས་ཅད་གསན་ནོ། །
དེའི་འོག་ཏུ་གཉག་ཕུ་བ་བྱང་ཆུབ་མགོན་པོ་ལས་དོན་ཞགས་ཀྱི་སྐོར་རྣམས་དང༌།
མཁའ་འགྲོ་རྒྱ་མཚོ། གདན་བཞི། ཕུར་བ་རྩ་དུམ། སྔ་འགྱུར་གྱི་གསང་བ་སྙིང་བོ་རྣམས་
གསན་ནོ། །
དེའི་འོག་ཏུ་ལོ་ཆེན་ནམ་མཁའ་བཟང་བོ་ལས་འོད་ཟེར་ཅན་གྱི་རྟོག་པ། གཟུངས་
ཆེན་གྲྭ་ལྔ། འཇམ་དཔལ་དཔའ་བོ་གཅིག་སྒྲུབ། མིག་ཡོ་བ་རྟུལ་ཕོད། ཁྲོ་བོ་རྣམ་རྒྱལ།
གནོད་གནས་ཀྱི་དབང་པོའི་རྟོག་པ། གར་མཁན་མཆོག །སླར་ཡང་གསང་བ་འདུས་པ་
དང་། གཤིན་རྗེ་གཤེད་ཀྱི་སྐོར་རྣམས་གསན་ནོ། །
དེའི་འོག་ཏུ་རྒྱ་མ་བ་ཡོན་ཏན་འོད་ལས་གཙུག་ཏོར་རྣམ་རྒྱལ་རྣམ་འཇོམས།



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
གཟུངས་ཕྲན་མང་བོ། རི་རབ་ཆེན་པོ། ཁང་བ་བརྩེགས་པ། རྡོ་རྗེ་མཆུ། རིག་པ་མཆོག །
འཇམ་དཔལ་རྩ་རྒྱུད། སླར་ཡང་རྣམ་སྣང་མངོན་བྱང་རྣམས་གསན་ནོ། །
དེ་ལ་སླར་ཡང་ཞེས་པ་ནི། དཔལ་ལྡན་གྲགས་པ་ལ་གསན་པ་བལྡབས་པ་ལ་ཡིན་
ཞིང་། དེ་ལྟར་ན་རྒྱུད་ཀྱི་རྒྱལ་བོ་རྣམས་ཀྱི་ལུང་ཡོངས་སུ་གང་བར་གསན་པར་མཛད་དོ། །
དེ་ནས་ཐབས་དང་ཤེས་རབ་དང་། །གཉིས་སུ་མེད་པའི་རྒྱུད་རྒྱལ་གྱི། །ཟབ་དང་རྒྱ་ཆེ་མན་
ངག་བཅུད། །ཁྱབ་བདག་གྲགས་པའི་ཞལ་ལས་ཐོབ། །དེ་ཚེ་གཞན་གྱིས་ཁྱོད་དང་ནི། །
ལྷན་ཅིག་སྒོམ་ལ་འཇུག་གོ་ཞེས། །དམ་པ་ལ་ནི་གསོལ་བཏབ་པས། །ཞལ་ནི་རབ་ཏུ་
བཞད་པ་ཉིད། །ཅིའི་ཕྱིར་ཞུས་པ་དཔའ་བོ་འདི། །མངལ་གྱི་རྒྱ་ནི་གྲོལ་མ་ཐག །ཟབ་མོའི་
ཏིང་འཛིན་ལྷུར་མཛད་ཅིང་། །ངོ་མཚར་ཀུན་གྱི་མཛོད་དུ་གྱུར། །དེང་ནི་ཉི་མ་རེ་རེ་བཞིན། །
ལམ་གྱི་རིམ་པ་མ་ལུས་པ། །རྫོགས་པའི་རྟགས་དང་ལྷན་ཅིག་ཏུ། །ཉམས་ཁྲིད་ཤིན་ཏུ་
བྲེལ་པ་འཛིན། །དེས་ན་སྟག་གིས་མཆོངས་པ་ཡི། །རྗེས་ལ་ཝ་ནི་ཇི་ལྟར་རྒྱུ། །ཞེས་བརྗོད་
སྲས་ལ་དམ་པའི་མགོན། །མཆོག་གི་ཐལ་མོ་གཉིས་པ་ཐོབ། །ཅེས་བྱ་བ་ནི། རིན་པོ་ཆེ་
གྲགས་པའི་དྲུང་དུ་གསང་ཆེན་བླ་ན་མེད་པའི་མན་ངག་གི་རིམ་པ་གསང་འདུས་རིམ་ལྔ།
ན་རོ་ཆོས་དྲུག །བདེ་མཆོག་རིམ་ལྔ། ལམ་འབྲས་སྦྱོར་བ་ཡན་ལག་དྲུག་པ་རྣམས་གསན་ཏེ།
དེ་དག་གི་གནས་སྐབས་སུ་ཡང་ཉི་མ་རེ་རེ་ལ་ཡང་དམིགས་པ་དུ་མ་སྤོ་དགོས་པ་དང་།
ལམ་གྱི་རྟགས་སོ་སོར་ཤར་བར་གྱུར་ནས། དེའི་དུས་སུ་མཁན་ཆེན་གྲགས་པ་བཤེས་
གཉེན་པས། རིན་པོ་ཆེ་གྲགས་པའི་དྲུང་དུ་བདག་ཅག་ཀྱང་སྦྱོར་དྲུག་ལ་སོགས་པའི་ཁྲིད་
རྣམས་ཉན་པར་འཚལ་ན། ཁོང་བའི་ཟླ་ལ་འཇུག་པར་མཁྱེན་ཞུས་པ་ན། རིན་པོ་ཆེ་
གྲགས་པ་ཡུན་རིང་པོར་བཞད་ཅིང་ཁྱེད་ཀྱིས་རང་ཁོང་ཁྲིད་ཉན་པའི་ཟླ་མི་ཕེར་འདྲ་
གསུངས། དེ་ཇི་ལྟར་ལགས་ཞུས་པས། སྐྱེས་མ་ཐག་ཏུ་ཏིང་ངེ་འཛིན་གྱི་སྒོ་དུ་མ་ལ་མཉམ་
པར་འཇོག་ནུས་པ་འདི་ལ་ནི་དེང་གི་ཚེ་ཡང་ཉི་མ་རེ་རེ་ལ་ཏིང་འཛིན་དུ་མ་རྫོགས་པའི་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ལམ་གྱི་རྟགས་མང་བོ་ཞིག་འབྱུང་བར་མཐོང་ལ། དེ་འདྲ་བ་ཁྱེད་ལ་ཡོང་བར་ནུས་སམ་
གསུངས་པ་ཡིན་ནོ། ། །
དེ་ནས་གསུང་ངག་བདུད་རྩི་ནི། །སྐལ་བཟང་ཀུན་ལ་སྦྱིན་མཁས་པ། །བློ་བཟང་
གྲུབ་པའི་དབང་ཕྱུག་གི །ཞབས་ལ་གུས་པའི་ཐལ་མོ་སྦྱར། །ལམ་དང་འབྲས་བུའི་སྙན་
བརྒྱུད་ནི། །ཆ་ལག་དང་བཅས་དགྱེས་བཞིན་དུ། །ཡོངས་སུ་རྫོགས་པར་གནང་བ་བསྩལ། །
ངོ་མཚར་ལས་བརྩམས་མཆོག་ཏུ་བསྔགས། །ཞེས་བྱ་བ་ནི། སྔོན་རིན་པོ་ཆེ་གྲགས་པའི་
དྲུང་དུ་ལམ་འབྲས་གསན་ནའང་། དུས་དེའི་ཚེ་གསུང་ངག་རིན་པོ་ཆེ་འཆད་པ་ལ་འགྲན་
ཟླ་དང་བྲལ་ཞིང་མཁས་པ་ཐམས་ཅད་ཀྱི་གཙུག་གི་ནོར་བུར་ཞབས་པད་བཀོད་པ། ལམ་
འབྲས་པ་ཆེན་པོ་བློ་བཟང་དཀར་བོ་ལ་སླར་ཡང་གསན་པར་བཞེད་དོ། ། །
དེ་ལ་རིན་པོ་ཆེ་ལམ་འབྲས་པ་ཆེན་པོ་དེ་ནི་མཆོག་གི་སྐལ་བ་དམ་པས་རིགས་
ལེགས་པར་སད་དེ། ཆུང་ངུ་ནས་བླ་མ་དང་ཆོས་ལ་ལྷག་པར་དད་པས། བདག་ཉིད་ཆེན་
པོ་ཡེ་ཤེས་དཔལ་གྱིས་རྗེས་སུ་བཟུང་ཞིང་བླ་མ་ལ་རྡོ་རྗེ་འཆང་གི་བསམ་པས་གང་གི་
དགོངས་པ་མ་ལུས་པ་བསྐོང་བ་ལ་བརྩོན་པར་ཞུགས་ཏེ། བླ་མ་དམ་པའི་ཐུགས་ཀྱི་སྲས་
སུ་གྱུར་ནས་གསུང་ངག་གི་རིན་པོ་ཆེ་ཆ་ལག་དང་བཅས་པ་ཡོངས་སུ་རྫོགས་པར་ཐོབ་སྟེ་
སྒྲུབ་པའི་རྒྱལ་མཚན་བཟུང་ནས། བཅོམ་ལྡན་འདས་དགྱེས་པ་རྡོ་རྗེ་ཡུམ་དང་བཅས་པ་
དང་གུར་གྱི་མགོན་པོའི་ཞལ་གཟིགས་ཤིང་བྱིན་གྱིས་བརླབས་ཏེ། ཏིང་ངེ་འཛིན་དུ་མ་
དབང་འབྱོར་ཅིང་མངོན་པར་རྟོགས་པ་རྒྱ་ཆེན་པོ་མངའ་བ་ལྷན་ཅིག་སྐྱེས་པའི་ཆང་གི་
བདུད་རྩིས་མྱོས་ཏེ། མཆོག་གི་སྒྱུ་མའི་གར་གྱིས་ཀུན་ཏུ་དགྱེས་པའི་རྣལ་འབྱོར་གྱི་དབང་
ཕྱུག་ཆེན་པོ་ཡིན་ནོ། ། །
དེ་ཉིད་བསེ་མཁར་ཆུང་ཞེས་པའི་གྲུབ་རིག་འཛིན་པའི་རི་ལ་བཞུགས་པ་གང་གི་
དྲུང་དུ་བྱོན་ནས། བདག་གསུང་ངག་རིན་པོ་ཆེ་ཉན་པར་འཚལ་ན། ལྷོ་མངའ་བོ་དོང་དང་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བཅས་པའི་སྐྱ་བོ་དུ་མའི་རེ་བ་བསྐོང་བ་ལ་རིངས་པར་བརྩོན་པས་འཇུག་དགོས་ན། ཞག་
ཉི་ཤུ་རྩ་གསུམ་ཙམ་ལས་གསུང་ངག་ཆ་ལག་དང་བཅས་པ་གྲུབ་པ་གཅིག་ཞུས་པས། རིན་
པོ་ཆེ་ལམ་འབྲས་པའི་གསུང་གིས། བདག་ཉིད་ཆེན་པོ་ཁྱོད་ལ་འཆད་པ་ཅི་ནས་སྤྲོ་མོད།
དེ་ལྟ་བུ་མྱུར་བར་བགྱིས་ན་མཁའ་འགྲོ་མའི་བཀའ་རྒྱ་དམ་པས་བར་ཆད་ཀྱི་དབང་དུ་འགྲོ་
ངེས། སྔོན་ཟླ་རེ་ཙམ་བྱས་པ་ལ་ཡང་ངེད་རང་གི་ཁམས་མི་བདེ་བའམ། སློབ་བུའི་ཚེའི་
བར་ཆད་དུ་སོང་བ་དུ་མ་བྱུང་ཞེས་དེ་དག་གི་ལོ་རྒྱུས་དང་བཅས་པ་གསུངས་པ་ན། བདག་
ཉིད་ཆེན་པོས་དེ་ལྟ་བུའི་བར་ཆད་མི་འོང་བའི་ཁག་བདག་རང་གིས་ཁུར་ལགས་པས་ཅི་
ནའང་མྱུར་བ་ཅིག་ཞུ་གསུངས། དེ་ནས་ཡོངས་སུ་རྫོགས་པའི་པཎྜི་ཏ་ཆེན་པོ་གང་གི་
གསུང་མ་བཟློགས་ཏེ། ཉིད་ཀྱི་དགོངས་པ་དང་སྦྱར་ནས་གསུངས་བ་ལ་ཞུགས་པའི་ཐོག་
མར་འབུལ་བ་ལ་མདའ་དར་ནེ་ཚོ་བ་ཞིག ། དངུལ་དམ་བདུད་རྩིས་གང་བ་གཅིག་རྣམས་
ཕུལ། ཁྲིད་མ་རྫོགས་ཀྱི་བར་དུ་འདི་ཕྱག་ཏུ་བཞེས་པ་ཞུ་གསུངས་དངུལ་གྱི་གདུ་བུ་འཕྲ་
དང་བཅས་པ་གཅིག །རིན་པོ་ཆེ་ལམ་འབྲས་པའི་ཕྱག་གིས་སོར་མོར་ཞུས། དཔལ་
ཐམས་ཅད་མཁྱེན་པ་ཉིད་ཀྱི་ཕྱག་གི་ཡལ་ཁར་ཡང་དེ་ལྟ་བུ་ཞིག་བཞེས་ནས་ཞག་ཉི་ཤུ་རྩ་
གསུམ་ལ་ཆ་ལག་དང་བཅས་པ་ཡོངས་སུ་རྫོགས་པར་གྲུབ་པ་མཛད་དེ། བར་ཆད་ཀྱི་རྣམ་
པ་ཅུང་ཟད་ཙམ་ཡང་མེད་ཅིང་ལམ་གྱི་རྟོགས་པ་ཁྱད་པར་ཅན་མང་དུ་འཁྲུངས་པ་ལ། ལམ་
འབྲས་པ་ཆེན་པོས་རྗེ་བཙུན་འདི་ནི་བླ་ན་མེད་པའི་ཡོན་ཏན་གྱི་ཕུང་བོར་གཟིགས་ནས་
མཆོག་ཏུ་དད་པས་ཀུན་ནས་བསྔགས་པར་མཛད།
དེ་ནས་བརྩམས་ཏེ་ཁྲིད་ཤིན་ཏུ་མྱུར་བར་བགྱིས་ཀྱང་བར་ཆད་ཀྱི་རྣམ་པ་གང་ཡང་
མ་བྱུང་སྟེ། བདག་ཉིད་ཆེན་པོ་དེས་ཆོས་ཀྱི་སྒོ་ཕྱེ་བ་ལྟ་བུ་ཞིག་བྱུང་ཞེས་རྣལ་འབྱོར་གྱི་
དབང་ཕྱུག་ལམ་འབྲས་པ་ཆེན་པོས་ཡང་དང་ཡང་དུ་གསུངས་སོ་ཞེས་ཚད་ལྡན་ལས་ངེས་
པར་ཐོས་སོ། །



པར་
དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
སླར་ཡང་རྗེ་བཙུན་གཉག་ཕུ་བ། །བྱང་ཆུབ་མགོན་པོའི་ཞབས་པད་ནི། །བསྟེན་ལས་
མཁའ་འགྲོ་ནི་གུ་མའི། །ཆོས་དྲུག་ཆ་ལག་རྫོགས་པར་གསན། །ཞེས་བྱ་བ་ནི། མཉམ་
མེད་གཉག་ཕུ་བ་བྱང་ཆུབ་མགོན་པོ་ལས་ཡེ་ཤེས་ཀྱི་མཁའ་འགྲོ་མ་ནི་གུ་མ་ལས་འོངས་
པའི་ཤངས་པ་བཀའ་བརྒྱུད་ཀྱི་ཆོས་དྲུག་ཆ་ལག་དང་བཅས་པ་ཡོངས་སུ་རྫོགས་པར་
གསན་པ་ཡིན་ནོ། །
བཀྲ་ཤིས་དཔལ་ནི་རབ་བརྩེགས་པ། །ནཱ་རོ་ཆོས་དྲུག་དོ་ཧ་སོགས། །ཐོབ་ཅིང་དམ་
པ་ལས་འོངས་པའི། །མན་ངག་བྲི་བར་དགོངས་པ་ན། །སྲས་བཅས་རྒྱལ་བས་རབ་བསྐུལ་
ནས། །དེ་ལས་ཟློག་པའི་ཐབས་ནི་བཤད། །བཟོད་པར་གསོལ་ཞིང་མི་ཕམ་པ། །ཉིད་ཀྱི་
དགོངས་པ་སྐྱོང་བཞེད་པས། །དེ་ཕྱིར་སེངྒེ་བཟང་བོ་ཞེས། །ཆོས་འདི་ལ་ནི་ཚད་གྱུར་པའི། །
བླ་མའི་ཞལ་ལས་འཐོབ་བྱ་རྣམས། །གསན་ནས་གྲུབ་པའི་དགོངས་པ་བཀྲལ། །ངེས་པར་
སྣང་ཡང་རྒྱལ་བ་ཡིས། །ཁྱོད་ལ་ཚུལ་འདི་འདོམས་མཛད་ན། །ཉིད་ཀྱི་མཛད་པ་རྒྱ་མཚོ་ལ། །
སུ་ཞིག་གིས་ནི་གླགས་རྙེད་འགྱུར། །ཞེས་བྱ་བ་ནི། དང་པོར་གྲྭ་སྐོར་ལ་ཕེབས་དུས་དཔལ་
ལྡན་སྟག་ལུང་ཐང་བ་ཆེན་པོ་བཀྲ་ཤིས་དཔལ་བརྩེགས་པ་ལ་ནཱ་རོ་ཆོས་དྲུག་དང་དོ་ཧ་སྐོར་
གསུམ་ལ་སོགས་པ་གསན་ཅིང་། དེ་ནས་དུས་རེ་ཞིག་ན། ཏའི་སི་ཏུ་ལྷ་བཙན་སྐྱབས་ཀྱིས་
གསོལ་བ་བཏབ་ནས། རྗེ་བཙུན་དམ་པ་སངས་རྒྱས་ཀྱི་གདན་ས་དཔལ་བླ་འཁོར་གྱི་
སེངྒེའི་ཁྲི་ལ་ཕེབས་ཏེ། ཞི་བྱེད་ཀྱི་གླེགས་བམ་རྣམས་ལ་གཟིགས་པ་ཙམ་ལ། བཤད་སྲོལ་
རྣམས་ཡོངས་སུ་རྫོགས་པའི་མདོ་སྔགས་ཀྱི་གསུང་རབ་ཐམས་ཅད་དང་བརྡ་ཆད་ཡེ་མི་
འདྲ་བའི་ཚུལ་དུ་གཟིགས་ཤིང་། འདི་ནི་རྗེ་དམ་པ་རྒྱ་གར་བཞེད་པའི་སྐབས་མི་སྲིད་ཀྱི།
གཞན་ཞིག་གིས་རང་དགར་བྱས་སོ་དགོངས་ནས། རྒྱལ་བ་བཅོམ་ལྡན་འདས་ཀྱི་བསྟན་
པ་རིན་པོ་ཆེ་ལ་བྱི་དོར་མཛད་པར་བཞེད་པ་དང་། ལྷག་པར་རྗེ་དམ་པའི་དགོངས་པ་ལོག་
པར་བྱེད་པ་སུན་འབྱིན་པའི་སླད་དུ་ཞི་བྱེད་འགོག་པ་ལ་ཞུགས་ཏེ། དགག་ཡིག་ཤོག་བུ་ཁ་
83



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཡར་གྱི་དབུ་བཙུགས་པ་ན། མཚན་མ་ངན་པ་དང་། སྐུའི་མགྲིན་པ་གཉེལ་བ་སྙམ་པའི་ཆ་
གཟིགས་ནས། འདི་ལྟར་བརྩམས་པའི་ཆོས་བདག་གི་འབྱུང་བོ་མཐུ་བོ་ཆེ་ཞིག་གི་ཕྲག་
དོག་ཡིན་ནོ་དགོངས་ནས། དེ་བཟློག་པའི་ཐུགས་དམ་གྱི་རྣམ་པ་དེ་དང་དེ་མཛད་པ་ན།
རྐྱེན་ཟློག་གི་གཉེན་མོ་ཕྱིས་ཟབ་ཟབ་ཏུ་བཏང་བ་ཙམ་གྱིས། རྙེད་ཀྱང་སྟོབས་སུ་འཕེལ་
ནས་ཇི་ཞིག་ལྟར་ན་ཞལ་གྱི་ནང་ཐམས་ཅད་བསྐངས་ཏེ་གསུང་འབྱོན་མི་མཁྱེན་པ་ཙམ་དུ་
གྱུར་ནས། དེ་ནས་སྔོན་རྗེ་ས་སྐྱ་བ་པཎྜི་ཏ་ཆེན་པོས་ཞི་བྱེད་ལ་དགག་པ་མཛད་པས་ཡི་
དམ་གྱི་ལྷས་དེ་ལོག་པའི་ཐབས་ཀྱིས་རྗེས་སུ་བཟུང་བའི་གཏམ་རྒྱུད་ཐུགས་ལ་དྲན་ནས།
འདི་ནི་དགག་པར་བྱེད་མི་ནུས་ཤིང་རིགས་པ་མ་ཡིན་པ་འདྲ་ན། ད་ནི་བཏང་སྙོམས་སུ་མི་
འཇོག་པར་རྗེ་དམ་པ་སངས་རྒྱས་ཀྱི་དགོངས་པ་དཔྱིས་ཕྱིན་པའི་གོ་བ་རྙེད་པ་གཅིག་
མཛད་སྙམ་ནས། དགག་ཡིག་བྲི་བ་བཤོལ་ཏེ། ཞི་བྱེད་ཀྱི་གླེགས་བམ་མཐའ་དག་ལ་
གཟིགས་ཤིང་དཔྱད་པས་མདོ་སྔགས་ཀྱི་གཞུང་ཆེན་མོ་རྣམས་ཀྱི་ཤུགས་བསྟན་གྱི་དགོངས་
པ་ཟབ་མོ་ཆེས་མཆོག་ཏུ་གྱུར་ཅིང་། ལྷག་པར་མགོན་པོ་མི་ཕམ་ཉིད་ཀྱིས་ཐ་སྙད་དུ་དབང་
བོ་རྟུལ་བོ་རྗེས་སུ་བཟུང་བ་ལ་དགོངས་པའི་རྟོགས་སླ་ཞིང་། དོན་གྱི་ཆ་དབང་རྣོན་རྗེས་སུ་
བཟུང་བའི་ཟབ་ལམ་མཆོག་ཏུ་དགོངས་ནས། དམ་པ་རྒྱ་གར་གྱི་དགོངས་པ་ཇི་ལྟ་བ་
བཞིན་དུ་རྙེད་དེ། དགག་ཡིག་འཕྲོ་བཤོལ་བ་ཙམ་གྱིས་སྙུང་བ་མ་ལུས་པར་གྲོལ་ཅིང་།
སྔར་དོགས་པའི་གནས་ལ་བཟོད་པར་གསོལ་བའི་སླད་དུ་བླ་འཁོར་སྤྱི་མཆོད་ཀྱི་གཙུག་
ལག་ཁང་ཆེན་པོར་ཕེབས་ནས། དམ་པ་སངས་རྒྱས་ཀྱི་སྐུ་འདྲའི་དྲུང་དུ་མཇལ་ཏེ་དད་པའི་
ཤུགས་ཀྱིས་ཤིན་ཏུ་འདར་ཞིང་གཡོ་ལ་སྐུ་ལ་བརྡེབས་ཏེ་ཕྱག་ཕུལ་ཞིང་སྤྱན་ཆབ་ཟློག་མེད་
དུ་བཏང་ནས་བཤགས་པ་མཛད་དེ། ཕ་བླ་མ་མཁྱེན་ཞེས་གསུངས་ཤིང་དད་པའི་ངང་དུ་
རྒྱལ་བ་ལྟར་གྱུར་ལ། དེ་ནས་ཆོས་འདི་ཉིད་ཚད་མར་གྱུར་པའི་ཆོས་རྗེ་བཀའ་བཞི་བ་
ནམ༼རྒྱུད་པ་ཕྱི་མ་གསན་པའི་ཆོས་རྗེ་བཀའ་བཞི་བ་སེངྒེ་བཟང་བོ་འདི་ཉིད། རྒྱལ་སྲས་ཐོགས་མེད་པ་དང་། བཀའ་དང་
34



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
ནམ་མཁའ་འོད་ཟེར་གྱི་དངོས་སློབ་དང་། བུ་ཆེན་རྗེ་རང་གི་ཡང་དགེ་ཚུལ་མཛད་དུས་ཀྱི་སློབ་དཔོན་ཡིན་ཞིང་བླ་འཁོར་ན་
ཕྱག་དཔེ་གདན་དྲངས་ཏེ་མངའ་རིས་སུ་ཕེབས་ནས་ཁོང་བའི་དྲུང་དུ་གསན་པའོ༽འོད་ཟེར་ལ་ཞི་བྱེད་ཀྱི་ཆོས་
སྐོར་མ་ལུས་པ་གསན་ཅིང་། ལུགས་འདི་མཆོག་ཏུ་གཟིགས་ནས། དཔལ་དེ་ཉིད་འདུས་པར་
ཡང་མགོན་པོ་མི་ཕམ་པའི་གཞུང་ཡོངས་སུ་རྫོགས་པར་གསལ་བར་མཛད་པ་ཡིན་ནོ། །
དེ་ལྟར་བདག་ཉིད་ཆེན་པོ་གང་ལ་ཉེས་པར་སྣང་བ་སྲིད་པ་ཙམ་ན་ཡང་། རྒྱལ་བའི་
བྱིན་གྱིས་རླབས་ཀྱི་མཐུ་ལས་འདི་ལྟར་དུ་ཟློག་སྟེ་ཀུན་དགེ་བར་སྤྱོད་ན། འདིའི་མཛད་པ་
ཕྲ་རགས་ཐམས་ཅད་ལ་འཁྲུལ་བའི་ཆ་ཙམ་ཡང་རབ་ཏུ་སྤངས་པ་ཡིན་ནོ། ། །
ཡངས་པའི་རྒྱལ་ཁམས་ཆེན་པོ་ཡི། །ས་སྤྱོད་མགོ་ལ་ཞབས་བཞག་པའི། །གྲུབ་
མཆོག་ཀུན་དགའ་བཀྲ་ཤིས་ལས། །ཟབ་མོའི་གདམས་པ་མང་ཞིང་གསན། །ཅེས་བྱ་བ་ནི། །
དུས་ནམ་ཞིག་ན་ཐེག་ཆེན་ཆོས་ཀྱི་རྒྱལ་བོ་ལ་ས་སྐྱ་བའི་ཐུན་མོང་མ་ཡིན་པའི་མན་ངག་
མང་དུ་གསན་ནོ། །ཞེས་བདག་གིས་ཐོས་ནས་རྗེ་བཙུན་ཉིད་ལ་ཚུལ་དེ་བཞིན་དུ་ཡིན་
ལགས་སམ་ཞེས་པས། ཞལ་སྔ་ནས་འུ་ཅག་ས་སྐྱ་བའི་སློབ་རྒྱུད་ཡིན། དེའི་དོན་གྱིས་ཐེག་
ཆེན་པ་ཉིད་འཁོན་གྱི་གདུང་རྒྱུད་དེ་དུས་ན་བཞུགས་པ་རྣམས་ཀྱི་གཙུག་གི་ནོར་བུ་ཡིན་
པས་མན་ངག་ཐུན་མོང་མ་ཡིན་པ་འགའ་ཐོབ་ཅེས་གསུངས་སོ། །
འཇིགས་བྲལ་གྱི་སློབ་དཔོན་ཐམས་ཅད་མཁྱེན་པའི་ཞབས་ཀྱི་རྟོགས་པ་བརྗོད་པ་
ངོ་མཚར་གྱི་དགའ་སྟོན་ལས། རྒྱུད་སྡེ་རིན་པོ་ཆེ་ལ་གཙོ་བོར་ཐོས་པ་བཙལ་བའི་རིམ་པ་
ཕྱེ་བ་སྟེ་ལྔ་བའོ།། །།



རིས་མེད་ཆོས་རིག་གཏེར་མཛོད་ལས།
བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
མཁས་པ་གཙོ་བོར་གྱུར་པའི་རིམ་པ་བཤད་པ།
རྒྱ་ཆེན་གསུང་རབ་རིན་ཆེན་སྐྱེད་ཚལ་མང་དུ་གསན་པའི་འོ་མའི་ཆུ་གཏེར་ཕ་
མཐའ་མི་མངོན་དགེ་ལེགས་རྦ་རླབས་ཀུན་ཏུ་གཡོ་བའི་འཇུག་ངོགས་ལ་བརྟེན་བྱིས་པ་
དགའ་བྱེད་འདབ་རྒྱའི་དཔལ་གཡོ་ལུས་ཀྱི་བསླབ་པ་དྲི་བཟང་དབུས་ན་ངག་གི་རིག་བྱེད་
བུང་བའི་གླུ་གར་སྔོན་མེད་སྒྱུར་མཁས་སེམས་ཀྱི་རིག་གནས་ཆུ་བྱའི་འཕུར་ལྡིང་ཀུན་ཏུ་
གཡོ། །བཟོ་རིག་པད་སྡོང་གཙོ་བོའི་ཡལ་ཁ་ཕྱོགས་ཀྱི་མཐར་འགྲོ་ཕལ་བའི་ཆུ་བ་ཀུན་ཏུ་
རྒྱས་པའི་རྩེ་མོར་གསོ་བ་རིག་པའི་པདྨ་དཀར་བོ་ཡན་ལག་བརྒྱད་ཀྱི་འདབ་མ་རབ་བཞད་
མན་ངག་དྲི་བཟང་རིང་དུ་འཕྲོས་ལས་བཞི་བརྒྱ་རྩ་བཞིའི་ནད་ཀྱི་གདུང་སེལ་སྐལ་བཟང་
བུང་བའི་བསོད་ནམས་གཏེར་ཁྱིམ་སྒྲ་རིག་དཔལ་ལྡན་ཟླ་བའི་དཀྱིལ་འཁོར་ནི། །ཀཱ་ལ་
བ་ཡི་བདུད་རྩི་ཀུན་སྤྲོ་ཙཎྜའི་རི་དྭགས་རྣམ་པར་བཀྲ་ཞིང་སློབ་མ་ལ་ཕན་འོད་ཀྱི་སྣང་བ་
ཀུན་ཏུ་འདེགས་པས་དྲང་སྲོང་ཕུར་བུའི་མགྲིན་པའི་སྐར་མ་འོད་མེད་རབ་སྟེར་གང་གི་སྟེང་
དུ་མུ་སྟེགས་སྨྲ་ངན་འཁྱོག་པོར་སྒྲུབ་མཁས་ཚད་མའི་རྗེ་བཙུན་འཇམ་པའི་རྡོ་རྗེ་ཚིག་དོན་
རྒྱན་གྱི་ལང་ཚོའི་དཔལ་ནི་རབ་ཏུ་རྫོགས། །ནང་རིག་མཚན་དཔེའི་ཕུན་ཚོགས་དཔལ་
འཛིན་ལེགས་བཤད་གཡས་ཀྱི་མཆོག་སྦྱིན་ལ་མཁས་གདུལ་བྱའི་རྟོགས་པ་གཡོན་གྱི་པད་
དཀར་གྱེན་དུ་མངོན་ཕྱོགས་ཛཱ་ཏི་བྲྀཏྟའི་ཞབས་ཀྱི་རྣམ་འགྱུར་སྡེབ་སྦྱོར་སེམས་དཔའི་
དཀྱིལ་ཀྲུང་ལ་དགྱེས་མངོན་བརྗོད་སྟོད་གཡོགས་ཚིག་རྒྱན་རིན་ཆེན་བརྒྱན་གྱིས་རབ་
མཛེས་རྩིས་ཀྱི་བཅུ་དྲུག་ལོ་ལོན་ཟློས་གར་གཞོན་ནུར་གྱུར་པའི་དཔལ་ནི་འཛིན། །
དེ་ལ་དྲུག་པའི་སྡོམ་ནི། བྱིས་པའི་ལུས་ངག་ཡིད་གསུམ་བསླབ་བྱར་མཁས། །སྒྲ་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཚད་བཟོ་དང་གསོ་བ་ནང་དོན་རིག །སྡེབ་སྦྱོར་མངོན་བརྗོད་ཟློས་གར་ཚིག་གི་རྒྱན། །
རྩིས་ཏེ་རིག་གནས་ཀུན་གྱི་ཕ་རོལ་སོན། །ཞེས་ཏེ། ངོ་མཚར་བའི་གནས་བཅུ་གསུམ་ནི་
འདི་ལྟར། །
དེ་ལྟར་དང་བོ་དང་། གཉིས་པ་དང་། གསུམ་པ་རྣམས་ནི། ལུས་ཀྱི་སྒྱུ་རྩལ་རྒྱ་མཚོ་
ཀུན་ལ་མཁས། །སྣ་ཚོགས་ཡི་གེ་ཀློག་དང་བྲི་བར་མཁྱེན། །རྒྱལ་བློན་ཕལ་བའི་ལུགས་
ཀྱི་བསྟན་བཅོས་རིག །ཕྱི་ནང་རྟག་པ་མ་ལུས་ཡོངས་སུ་རྫོགས། །ཞེས་བྱ་བ་ནི། ཤེས་བྱ་
མ་ལུས་པ་མཁྱེན་རབ་ཀྱི་སྤྱན་གྱིས་གཟིགས་པས། སངས་རྒྱས་བཅོམ་ལྡན་འདས་ཀྱི་རྣམ་
པར་ཐར་པ་རྒྱ་མཚོའི་རྗེས་སུ་འཇུག་ཅིང་། བྱིས་པ་རྣམས་རྗེས་སུ་བཟུང་བ་ལ་དཔའ་བས་
རྟའི་བང་དང་། སེངྒེའི་མཆོངས་པ་དང་། གྱད་ཀྱི་འཛིངས་སྟངས་ལ་སོགས་པ་ལུས་ཀྱི་
བསླབ་པར་བྱ་བའི་སྒྱུ་རྩལ་གྱི་གནས་ལ་མཁས་པ་དང་། ལཉྫདང་། ཝརྟུ་ཎ་དང་། ན་ག་ར་
དང་། ཀ་སྨི་ར་དང་། བལ་བོ་དང་། མོང་གོར་རྣམས་ཀྱི་ཡི་གེ་དང་། བོད་ཀྱི་དབུ་ཆེན་དང་།
འབྲུ་མ་དང་། ཡིག་སྣ་ལ་སོགས་པ་ཡི་གེའི་ཕྲེང་བ་ཀློག་པ་དང་བྲི་བ་ཕུལ་དུ་གྱུར་པས།
ངག་གི་བསླབ་པར་བྱ་བ་མཐའ་དག་རིག་ནས། གཞོན་ནུར་གྱུར་པའི་དུས་ཉིད་དུ་བོད་ཀྱི་
སྡེབ་ཀྱི་བསྟན་བཅོས་མཛད་ཅིང་། སྔོན་འབྲུ་མའི་ཡི་གེ་མཁན་པོ་ཞིག་དང་། བདག་ཉིད་
ཆེན་པོ་ཡི་གེ་ལ་འགྲན་པ་ན། བྲམ་ཟེ་རིན་ཆེན་རྡོ་རྗེས་མཛད་པའི་སེམས་ཙམ་གྱི་གཞུང་
ཆུང་གི་འགྲེལ་བ་ཕྱག་བྲིས་སུ་མཛད་པས་ཟིལ་གྱིས་མནན་ཏེ། ཡི་གེ་མཁན་པོའི་སྤོབས་
པ་བྲི་བར་གྱུར་པ་ཡིན་ནོ། ། །
གཞན་ཡང་བཅོམ་ལྡན་འདས་ཀྱི་མདོ་སྡེ་ལས་བྱུང་བའི་འཇིག་རྟེན་གྱི་ལུགས་ཀྱི་
ཚུལ་མཐའ་དག་ཁོང་དུ་ཆུད་ཅིང་། ཀླུ་སྒྲུབ་ཀྱིས་མཛད་པའི་རིན་ཆེན་ཕྲེང་བ། ཤེས་རབ་
བརྒྱ་བ་དང་། སྐྱེ་བོ་གསོ་ཐིགས། ཤེས་རབ་སྡོང་བུ། ཉི་མ་སྦས་པས་མཛད་པའི་ཚིགས་སུ་
བཅད་པའི་མཛོད། བྲམ་ཟེ་མཆོག་སྲེད་ཀྱིས་མཛད་པའི་ཚིགས་སུ་བཅད་པ་བརྒྱ་བ། དོན་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
ཡོད་འཆར་གྱིས་མཛད་པའི་དྲི་མ་མེད་པའི་དྲིས་ལན་རིན་པོ་ཆེ་ཕྲེང་བ། ཙ་ན་ཀའི་རྒྱལ་
བོའི་ལུགས་ཀྱི་བསྟན་བཅོས། མ་སུ་རཀྟའི་ལུགས་ཀྱི་བསྟན་བཅོས་རྣམས་གཟིགས་ཤིང་
དོན་ཆུབ་པར་མཛད་པས། རྒྱལ་བོ་དང་། བློན་པོ་དང་། ཕལ་བ་དང་། བླང་དོར་གྱི་གནས་
ལ་མཁས་པར་གྱུར་ནས། སེམས་ཀྱི་བསླབ་པ་རྒྱ་མཚོའི་ཕ་རོལ་ཏུ་བྱོན་པ་ཡིན་ལ། ཉིད་
ཀྱི་ཞལ་སྔ་ནས་ལུགས་ཀྱི་བསྟན་བཅོས་མཆོག་ཏུ་གྱུར་པ་ཡང་མཛད་དོ། །
སླར་ཡང་མདོ་རྒྱུད་བསྟན་བཅོས་ལས་གསུངས་པའི་ཕྱི་ནང་གི་བརྟག་པ་དུ་མ་ལ་
མཁས་པས་མིའི་སྤྱོད་པ་བརྟག་པ་དང་། སྐྱེ་བ་དང་འཆི་བ་བརྟག་པ་དང་། རྟེན་ཅིང་འབྲེལ་
བར་འབྱུང་བ་བཅུ་གཉིས་ཀྱི་བརྟག་པ་དང་། ཉི་མ་དང་ཟླ་བ་བརྟག་པ་དང་། སྐར་མདའ་
དང་སྤྲིན་བརྟག་པ་དང་། གློག་དང་འཇའ་འོད་བརྟག་པ་དང་། འབྲུག་གི་སྒྲ་དང་རླུང་
བརྟག་པ་ལ་སོགས་པ། བར་སྣང་ལས་བྱུང་བའི་ལྟས་བརྟག་པ་དང་། ཕྱི་རོལ་འབྱུང་བ་
ཆེན་པོའི་ལྟས་བརྟག་པ་དང་། སྲོག་ཆགས་ཀྱི་ཚིག་ཏུ་སྨྲ་བ་ཀུན་གྱི་ལྟས་བརྟག་པ་དང་།
ཆར་གྱི་ལྟས་བརྟག་པ་དང་། ཐུན་མཚམས་འོད་ཆགས་པའི་ལྟས་བརྟག་པ་དང་། དྲི་ཟའི་
གྲོང་ཁྱེར་ཆགས་པའི་ལྟས་བརྟག་པ་དང་། ལྷ་རྟེན་དང་གཟུགས་འགྱུར་བའི་ལྟས་བརྟག་པ་
དང་། ལམ་དུ་འཇུག་པའི་ལྟས་བརྟག་པ་དང་། དེ་དག་ལས་ངན་པར་བརྗོད་པ་རྣམས་
བཟློག་པར་བྱ་བའི་ཆོ་ག་ལ་མཁས་ཤིང་། བཅོམ་ལྡན་འདས་ཀྱི་མདོ་རྒྱུད་དང་། ཞི་བ་ལྷ་
དང་། མི་ཕམ་མགོན་པོས་མཛད་པ་ལ་སོགས་པ་བསྟན་བཅོས་ལས་དྲི་མ་མེད་པར་བཤད་
པའི་འཇུག་ལྡོག་གི་བྱ་བ་ལུང་སྟོན་པའི་མོའི་ཚུལ་དུ་མ་ཡང་མཁྱེན་པ་ཡིན་ནོ། །
བཞི་བ་ནི། འདི་ན་བརྡ་སྤྲོད་གཞུང་ལུགས་ཀུན་གྱི་མིག །དཔལ་ལྡན་ཀཱ་ལ་བ་དང་
ཙནྡྲ་བ། །ཉི་མ་ཟླ་བ་ལྟ་བུར་ཀུན་ཏུ་གྲགས། །དེ་ཉིད་སྨྲ་བ་འགྲན་པའི་ཟླ་བྲལ་ཞིང་། །
མིང་བྱིངས་ཏི་དང་དེ་ཕན་སི་སོགས་ཏེ། །སྒྲ་རིག་གཞུང་ལུགས་ཀུན་ལ་མཁས་པར་མཛད། །
ཅེས་བྱ་བ་ནི། རིག་པའི་གནས་ཆེན་ལྔ་ལས། ཐོག་མར་ཚར་གཅོད་པར་བྱེད་པའི་རིག་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
པའི་གནས་དང་བོ་ཚིག་ལ་ལོག་རྟོག་བསལ་བ་གཙོ་བོར་སྟོན་པ་བརྡ་སྤྲོད་པར་བྱེད་པའི་
གཞུང་ལུགས་ཆེན་པོ་རྣམས་ཀྱི་གཙུག་གི་ནོར་བུ་ཀཱ་ལ་བ་དང་། ཙནྡྲ་བ་དང་དེ་དག་གི་ཆ་
ལག་ཏུ་གྱུར་པའི་མིང་གི་མདོ་དང༌། བྱིངས་ཀྱི་མདོ་དང་། ཏི་སོགས་དང་སི་སོགས་དང་།
དེ་ཕན་ལ་སོགས་རང་བཞིན་རྐྱེན་དང་རྣམ་འགྱུར་ལ་སོགས་པ་སྟོན་པར་བྱེད་པའི་སྒྲའི་
གཞུང་ལུགས་རྒྱ་མཚོ་ལྟ་བུ་གཟིགས་ཤིང་མཁྱེན་པས་ཚིག་རྣམ་པར་དབྱེ་བ་དང་བསྡུ་བ་ལ་
མཁས་ཤིང་། བརྡ་སྤྲོད་པའི་གནས་ལ་འཇིགས་པ་མེད་པའི་སྤོབས་པ་མཆོག་ཏུ་གྱུར་ཏོ། །
དེ་ཡང་སྔོན་རབས་ཀྱི་སྒྲ་བ་རྣམས་ཀྱི་ས་རིས་དང་བརྡ་ཆད་གཏོང་ཚུལ་ནི་ཤིན་ཏུ་
དཀའ་ཞིང་ཡུན་རིང་མོར་ཤེས་དཀའ་བར་གྱུར་པ་ལ། བདག་ཉིད་ཆེན་པོ་འདིས་ནི་ལེགས་
པར་དཔྱད་པ་ལས་བྱུང་བའི་བློ་གྲོས་ཀྱི་རྣམ་འགྱུར་ཆེས་མཆོག་ཏུ་གྱུར་པས་ཕྱི་རབས་ཀྱི་
སྐྱེ་བོ་བརྡ་སྤྲོད་པའི་གཞུང་དོན་དུ་གཉེར་བ་རྣམས་ལ་ཚེགས་ཆུང་ངུར་ཤེས་པའི་ཁྲིད་ཚུལ་
ཀུན་ཏུ་འཇུག་བདེ་བའི་ཤིང་རྟའི་སྲོལ་ཕྱེ་སྟེ། སྔོན་མེད་པའི་ལེགས་བཤད་ཤིན་ཏུ་གསལ་
ཞིང་ཟབ་པའི་མཆོད་སྦྱིན་ཆེན་པོས་གང་བར་མཛད་པས་ཚུལ་འདི་ཉིད་ཙམ་གྱིས་ཀྱང་
བསྟན་པ་ལ་བྱ་བ་ལྷག་པར་མཛད་ཅིང་། ཕྱི་རབས་ཀྱི་སྐྱེ་བོ་ཚུལ་འདིར་འཇུག་པ་རྣམས་ལ་
བཀའ་དྲིན་དཔག་པར་དཀའ་བ་ཡིན་ནོ། །
ལྷ་དང་ཁ་ཆེ་བལ་བོ་ཟུར་ཆགས་དང་། །འཕྲལ་དུ་མི་གཅིག་སྐད་རིགས་དུ་མའི་
ཚོགས། །མཁྱེན་ཅིང་སྨྲ་ལ་འཇིགས་པ་མ་མཆིས་པས། །སྒྲ་སྒྱུར་ཞུ་ཆེན་ལོ་ཙཱ་ཆེན་པོར་
གྱུར། །ཅེས་བྱ་བ་ནི། དེ་ལྟར་སྨྲ་བ་ལ་མི་འཇིགས་པ་ཐོབ་པས་རྒྱལ་བའི་བཀའ་དང་དེའི་
དགོངས་འགྲེལ་དུ་གྱུར་པའི་མདོ་སྔགས་ཀྱི་བསྟན་བཅོས་རབ་འབྱམས་ཚད་ལྡན་དུ་གྱུར་
པ་རྣམས་ཀྱི་འགྱུར་གྱི་དྲི་མ་བསལ་བ་ལ་རིངས་པར་ཆས་ཏེ། གསང་འདུས་བཤད་རྒྱུད་རྡོ་
རྗེ་ཕྲེང་བ་དང་། དཔལ་ཡང་དག་པར་སྦྱོར་བ་གཉིས་ཀྱི་གླེགས་བམ་ཕལ་ཆེ་བ་དང་།
གཞན་ཡང་མདོ་རྒྱུད་བསྟན་བཅོས་ཕལ་མོ་ཆེའི་དཀའ་བའི་གནས་སྔོན་གྱི་ལོ་ཙཱ་བ་ཆེན་པོ་
89



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
རྣམས་ཀྱིས་ཀྱང་དཔྱོད་པར་མ་ནུས་པའི་གནས་རྣམས་ལ་ཆེས་ཕུལ་དུ་གྱུར་པའི་འགྱུར་
མཛད་ཅིང་། དེ་ལ་ཡང་དཀའ་བ་དང་བཅས་པས་ཡུན་དུ་འགོར་བ་ནི་མ་ཡིན་ཏེ། ཕྱིས་ཉང་
སྟོད་དུ་ཕེབས་དུས་རྩེ་ཆེན་དུ་གདན་འདྲེན་ཞུས། དེར་རྩེ་ཆེན་ཆོས་རྗེ་དང་མཇལ། རྗེ་
བཙུན་གུས་པ་དང་བསྔགས་པ་ཆེན་པོ་ཕུལ། དྲི་བ་ཅི་རིགས་པ་ཡང་ཞུས། ཁྱད་པར་དུ་
ཕྱག་ན་རྡོ་རྗེ་གོས་སྔོན་ཅན་གྱི་སྔགས་རིང་འདི་བོད་དུ་འགྱུར་བ་ཞིག་བྱུང་ན་སྙམ། རྒྱ་གར་
ལྷོ་ཕྱོགས་ཀྱི་པཎྜི་ཏ་ཤ་རི་པཱུ་ཏྲ་ལ་སྒྱུར་པར་ཞུས་པས་ཀྱང་མ་བསྒྱུར། རྗེས་སུ་རྒྱ་གར་ཤར་
ཕྱོགས་ཀྱི་པཎྜི་ཏ་དཔལ་ནགས་ཀྱི་རིན་ཆེན་ལ་སྒྱུར་པར་ཞུས་པས་ཀྱང་མ་འགྱུར་བྱུང་བ།
དྲུང་བ་ལོ་ཆེན་བསམ་གྱིས་མི་ཁྱབ་པ་ཡིན་པས། འདི་ལ་འགྱུར་ཞིག་མཛད་དགོས་ཞུས་
པས། རྗེ་བཙུན་གྱི་གསུང་གིས་དེ་བསྒྱུར་པས་ཆོག་ལེགས། དེ་ལ་དེ་ཙམ་གྱི་ངལ་བ་མི་
དགོས་གསུངས། གསོལ་བྱའི་གྲལ་དེ་ཉིད་དུ་འགྱུར་མཛད་པས། ཇ་ཡུན་གཉིས་ཙམ་གྱི་
བར་དུ་ལེགས་པར་གྲུབ་སྟེ། རྩེ་ཆེན་ཆོས་རྗེའི་ཞལ་ནས། སྔོན་ནས་དེང་གི་བར་དུ་རྒྱ་གར་
ལྷོའི་པཎ་ཆེན་གྱིས་ཀྱང་རེ་བ་མ་གྲུབ་པ་ལ། ཅུང་ཟད་ཙམ་གྱིས་སྐལ་བ་མཆོག་ཏུ་མཛད་དོ། །
ཞེས་བསྔགས་པར་མཛད་པ་ཡིན་ནོ། །ཚུལ་དེ་དང་དེས་འགྱུར་མཛད་པ་ཐམས་ཅད་ཀྱང་
དེ་བཞིན་དུ་ཤེས་པར་བྱོས་ཤིག ། །
ལྔ་བ་ནི། ཚངས་པ་ཁྱབ་འཇུག་དབང་ཕྱུག་གྲོག་མཁར་དང་། །སེར་སྐྱ་རྐང་མིག་
ཚོགས་གོས་འུག་པའི་བུ། །མུ་སྟེགས་གྲུབ་མཐའ་ཀུན་ལའང་མཁས་གྱུར་པས། །ལྟར་སྣང་
སྨྲ་བའི་མཚང་རྣམས་ཁྱོད་ཀྱིས་རིག །ཅེས་བྱ་བ་ནི། བདག་ཉིད་ཆེན་པོ་བློ་གྲོས་ཆེན་པོ་
ལས་ནམ་དུ་ཡང་མི་འདའ་བས་ཕྱི་རོལ་མུ་སྟེགས་བྱེད་ཀྱི་ལྷ་དང་གྲུབ་མཐའ་འཛིན་པས་
བྱས་པའི་གཞུང་ཐམས་ཅད་ལ་ཡང་ཀུན་ཏུ་མཁས་པས། རིག་བྱེད་པ་དང༌། བྱེ་བྲག་པ་
དང་། གྲངས་ཅན་པ་དང༌། དཔྱོད་པ་ཞེས་བྱ་བའི་རྩ་བའི་སྡེ་བཞི་ལ་བརྟེན་པའི་གཞུང་
ལུགས་མང་བོ་མཁྱེན་པས། རིགས་པ་ལྟར་སྣང་དུ་སྨྲ་བའི་མཚང་མ་ལུས་པ་རྟོགས་པའི་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
རྣམ་དཔྱོད་ཀྱི་མཐུ་ཆེན་པོ་མངའ་བ་ཡིན་ནོ། །
མ་རྟོགས་ལོག་རྟོག་ཐེ་ཚོམ་རབ་བཅད་ནས། །ཡང་དག་རིགས་པས་ཐར་ལམ་
གསལ་མཛད་པ། །རྒྱལ་བའི་དགོངས་པ་ཚད་མ་འབུམ་ཕྲག་གསུམ། །རྣམ་པར་འགྲེལ་
མཁས་ཕྱོགས་གླང་ཡབ་སྲས་ཀྱི། །མདོ་དང་སྡེ་བདུན་དེ་ཡི་དགོངས་འགྲེལ་སོགས། །
མཁྱེན་ཅིང་གཞུང་གི་དགོངས་པ་ལྷུར་མཛད་ནས། །སྨྲ་ངན་ཕམ་པ་སྒྲུབ་པའི་ཆོས་གྲགས་ཀྱི། །
རྒོལ་བའི་རྒྱལ་སྲིད་ཆེན་པོ་ཁྱོད་ཀྱིས་ཐོབ། །ཅེས་བྱ་བ་ནི། གཞན་ཚར་གཅོད་པར་བྱེད་
པའི་རིག་པའི་གནས་གཉིས་པ། དོན་ལ་ལོག་རྟོག་བསལ་བ་གཙོ་བོར་སྟོན་ཅིང་དོན་གྱི་
འགལ་འབྲེལ་གཅོད་པའི་བཅོམ་ལྡན་འདས་ཀྱི་ཚད་མ་འབུམ་ཕྲག་གསུམ་གྱི་དགོངས་པ་
འགྲེལ་བར་བྱེད་པ། བདག་ཉིད་ཆེན་པོ་ཕྱོགས་ཀྱི་གླང་བོས་མཛད་པའི་ཚད་མ་ཀུན་ལས་
བཏུས་དང་། དེའི་དོན་གྱི་དགོངས་པ་འགྲེལ་བ་ལ་གཅིག་ཏུ་དཔའ་བ་དཔལ་ལྡན་ཆོས་ཀྱི་
གྲགས་པའི་ཚད་མ་སྡེ་བདུན་དང་། དེ་དག་གི་འགྲེལ་བ་སོ་སོ་ལ་སོགས་པ་ཕྱོགས་དེའི་
བསྟན་བཅོས་མ་ལུས་པ་ཐུགས་སུ་ཆུད་པར་མཛད་ཅིང་། རིག་གནས་ཆེན་པོ་འདི་ལ་ལྷག་
པར་མཁས་པས་རང་དང་གཞན་གྱི་སྡེ་བ་རིགས་མ་ཡིན་པའི་ང་རྒྱལ་གྱིས་མངོན་པར་མཐོ་
བ་དག་རྩོད་པར་གྱུར་པ་ན་ཡང་རྒོལ་བ་དང་། ཕྱིར་རྒོལ་བ་དང་། དཔང་བོ་དང་། དུས་
ཚིགས་ཀྱི་གནས་ཡོངས་སུ་འཕྲོད་ན། ཕས་ཀྱི་རྒོལ་བ་གང་གི་གཟི་བྱིན་ཉམས་པར་བྱེད་པ་
ལ་ཀུན་ཏུ་མཐུ་དང་ལྡན་པ་ཡིན་ཏེ། ཉིད་ཀྱིས་ཕྱོགས་འདིར་རྩོད་པ་ལས་མ་ཕམ་རྒྱལ་རྔ་
བསྒྲོགས་པར་མཛད་པའི་ཚུལ་ནི་འོག་ཏུ་འཆད་པར་འགྱུར་རོ། །
དྲུག་པ་ནི། ལུགས་དང་ལྡེར་སྐུ་བརྐོས་དང་རི་མོར་བྱེད། །སྲས་བཅས་རྒྱལ་བའི་སྐུ་
ཡི་བཀོད་པ་རྣམས། །དབུས་སུ་བྱོན་པ་ལྟ་བུའི་ཆོ་ག་རྣམས། །མཁྱེན་ཅིང་ཕྱོགས་དེའི་མདོ་
རྒྱུད་བསྟན་བཅོས་དགོངས། །ཞེས་བྱ་བ་ནི། གཞན་རྗེས་སུ་བཟུང་བའི་གནས་དང་བོ།
བཟོ་རིག་པ་ལ་མཁས་པ་ཡིན་ཏེ། དེ་ཡང་གཙོ་བའི་བཟོ་གནས་དང་ཕལ་བའི་བཟོ་གནས་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
གཉིས་ལས། ཐོག་མར་སྐུ་གསུང་ཐུགས་ཀྱི་རྟེན་ལུགས་སུ་བྱ་བ་དང༌། ལྡེར་བཟོར་བྱ་བ་
དང་རི་མོར་བྱ་བ་རྣམས་ཀྱི་ཆོ་ག་རང་རང་ལ་མཁས་ཤིང་། ལྷག་པར་སྐུ་གཟུགས་ཀྱི་ཕྱག་
ཚད་ལ་དཔལ་དུས་ཀྱི་འཁོར་ལོ་དང་། བདེ་མཆོག་སྡོམ་འབྱུང་ལ་སོགས་པ་རྒྱུད་སྡེ་ནས་
གསུངས་པ་དང་། བཅོམ་ལྡན་འདས་ཀྱིས་གསུངས་པའི་སྐུ་གཟུགས་ཀྱི་མཚན་ཉིད་རྣམ་
འགྲེལ་ལ་སོགས་པ་མདོ་སྡེ་ནས་ཇི་སྐད་བཤད་པ་དང་། ཤཱ་རིའི་བུ་ཆེན་པོ་དང་དྲང་སྲོང་ཨ་
ཊའི་བུས་བྱས་པ་ལ་སོགས་པའི་བསྟན་བཅོས་རྣམས་ལ་མཁས་པས། རྒྱལ་ཡུམ་སྲས་དང་
བཅས་པའི་སྐུ་ཇི་སྙེད་པ་དངོས་སུ་བྱོན་པ་ལྟ་བུར་འགྲོ་བའི་བསོད་ནམས་ཀྱི་ཞིང་དུ་སྒྲུབ་པ་
ལ་མཁས་པ་ཡིན་ནོ། །
ཁྱད་པར་རང་གི་ཕྱག་གཡས་རབ་བརྐྱངས་ནས། །རི་མོར་བྲིས་ལས་རྒྱལ་ཡུམ་གྲུབ་
པའི་སྐུ། །སྐལ་བཟང་མིག་གི་བདུད་རྩི་རབ་འཁྲུངས་ཤིང་། །རྒྱན་མེད་བརྒྱན་བཅས་གྲུབ་
པའི་ཕྱི་མོར་བསྩལ། །ཅེས་བྱ་བ་ནི། འཇིག་རྟེན་ཐམས་ཅད་ཀྱི་བསོད་ནམས་ཀྱི་དགའ་
སྟོན་དུ་དེ་བཞིན་གཤེགས་པའི་སྐུ་གཟུགས་བཞེངས་པ་དག་གི་ཕྱི་མོར་འགྱུར་སྙམ་དུ་
དགོངས་ནས། ཇི་ལྟར་རིགས་པའི་གཞི་དག་ལ་ཉིད་ཀྱི་ཕྱག་གཡས་པ་རིན་པོ་ཆེ་རྣམ་པར་
བརྐྱངས་ཏེ། རི་མོའི་འདུ་བ་མངོན་པར་མདུ་མཛད་དེ། རྒྱན་མེད་ཚངས་པར་སྤྱོད་པའི་
མཚན་གྱི་དཔེར། སྟོན་པ་བཅོམ་ལྡན་འདས་ཀྱི་སྐུ་དང་། སྣ་ཚོགས་པའི་རྒྱན་དང་། གོས་
ཀྱིས་བཀླུབས་པ་དག་གི་དཔེར། བཅོམ་ལྡན་འདས་མ་དབྱངས་ཅན་དཀར་མོའི་སྐུ་དང་།
རྣལ་འབྱོར་དབང་ཕྱུག་རྣམས་ཀྱི་དཔེར། སླར་ཡང་དཔལ་ལྡན་ས་སྐྱར་གྲུབ་པའི་དབང་
ཕྱུག་ཆེན་པོ་ས་ར་ཧའི་སྐུ་རྣམས་ལྟ་བས་ཆོག་མི་ཤེས་པ་དཔྱོད་ལྡན་དག་གི་མིག་གི་བདུད་
རྩིར་ཆགས་པ་འཕགས་ཡུལ་གྱི་ལུགས་སུ་བྲི་བར་མཛད་ཅིང་། གཞན་ཡང་སྲིན་པོ་མི་ཟ་
བ་དང་། དྲང་སྲོང་བསམ་གཏན་ལ་མཉམ་པར་བཞག་པ་ལ་སྤྲེའུས་རྩེད་མོ་བྱེད་པ་དང་།
ལྗོན་ཤིང་གི་ཡལ་ཁའི་ཁྲོད་ནས་རྨ་བྱས་སྐད་འབྱིན་པ་དང་། ཕུག་རོན་ལྷགས་པས་ཉེན་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ནས་བར་སྣང་དུ་འགྲོ་བའི་ཚུལ་ལ་སོགས་པ། རྒྱ་ནག་གི་རི་མོའི་ལུགས་སུ་རྣམ་འགྱུར་
ཆེས་མཆོག་ཏུ་བཀྲ་བ་དག་བྲིས་ཏེ། ཚེ་གང་དུ་རི་མོ་སྦྱང་བ་བྱས་པ་དག་གིས་ཀྱང་འདི་ལྟ་
བུའི་རི་མོའི་མདོངས་དང་རྣམ་འགྱུར་ནི་སུག་རིས་སུ་ཐོན་པ་མ་ཡིན་ནོ། །
ཕལ་བའི་བཟོ་གནས་གང་དང་གང་ཡིན་པ། །དེ་དང་དེ་ལ་ཐུགས་ཀྱི་དཔྱད་པ་དག །
ཞུགས་ནས་དཔེར་བྱ་ཀུན་ལས་འདས་བྱེད་པའི། །ངོ་མཚར་བཀོད་པ་སྤྲོ་བར་བྱེད་པ་ཡིན། །
ཞེས་བྱ་བ་ནི། ཕལ་པའི་བཟོ་གནས་དག་ལ་ཀུན་ཏུ་ཐུགས་ཕྱོགས་པར་མ་གྱུར་མོད། གལ་
ཏེ་དེ་དག་ལ་དཔྱད་ཅིང་གཟིགས་པ་བསྩལ་ན་གང་དང་གང་ལ་དཔེར་བྱ་ཐམས་ཅད་ལས་
འདས་པ་ཁོ་ན་འབྱུང་བ་ཡིན་ཏེ། ཡིད་ཀྱི་ཤིང་རྟ་ལ་སོགས་པའི་སྙན་དངགས་ཀྱི་བསྟན་
བཅོས་ཆེན་པོ་རྣམས་སུ་འཇིག་རྟེན་པ་ལ་ཇི་ལྟར་འདོད་པའི་བཀོད་པ་དག་ནི་གཞན་གྱིས་
བསམ་བློར་ཡང་མ་བྱས་པའི་རྣམ་པར་བཀྲ་བ་འཆར་ན། ཚུལ་དེས་གཞན་དག་ལ་སྦྱངས་
པར་ཤེས་ཤིང་། རྗེ་བཙུན་ཉིད་ཀྱི་ཞལ་སྔ་ནས་ཀྱང་ཁོ་བོས་གསུང་རབ་རྒྱ་མཚོ་ལ་བློ་ཁ་
ཕྱོགས་པའི་རྣམ་དཔྱོད་ཀྱི་ཚུལ་འདི་འཇིག་རྟེན་ཕྱོགས་ལ་ཁ་བསྒྱུར་ན་རང་ཅི་འདྲ་ཞེས་ཀུ་
རེའི་ཚུལ་གྱིས་གསུངས་པ་ཡིན་ནོ། །
བདུན་པ་ནི། རྒྱལ་དང་དེ་སྲས་རྗེས་འབྲང་བཅས་པ་ཡི། །གསོ་དཔྱད་གཞུང་བརྒྱའི་
ཕ་མཐར་ཡང་དག་བྱོན། །ལྷག་པར་མ་གོལ་གྱིས་བཤད་ཡན་ལག་བརྒྱད། །ཀུན་ཏུ་སྨྲ་
བའི་འཇིགས་མེད་སྤོབས་པར་ལྡན། །འདི་ན་རིགས་ལམ་བྲལ་བའི་སྨན་པ་རྣམས། །སྟེས་
དབང་སྐྱབས་སུ་གྱུར་པ་ནད་པའི་མགོན། །ལྷུར་བྱེད་དེ་དག་ལས་ནི་རྒྱབ་ཕྱོགས་པའི། །
འཚོ་བྱེད་ཀུན་གྱི་ཁྱུ་ཡི་མགོན་པོར་གྱུར། །ཞེས་བྱ་བ་ནི། གཞན་རྗེས་སུ་འཛིན་པའི་གནས་
གཉིས་པ་གསོ་བ་རིག་པ་དྲང་སྲོང་ཆེན་པོ་རྒྱུན་ཤེས་ལྟར་ཕུལ་དུ་གྱུར་པ་ཡིན་ཏེ། དེ་ཡང་
རྒྱལ་བས་མདོར་བསྡུས་ཏེ། གསེར་འོད་དམ་པར་སྨན་གསུངས་པ་དང་། ལྷག་པར་རྒྱལ་
བའི་སྨན་གཞུང་མཐའ་དག་ལྷུར་བྱེད་པ་སྨན་པ་ཆེན་པོ་དགེ་འདུན་གསང་བའི་བུ་མ་ཏི་ཙི་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཏྲས་མཛད་པའི་ཡན་ལག་བརྒྱད་པ་འགྲེལ་བ་དང་བཅས་པ་ལེགས་པར་གཟིགས་ཤིང་།
གཞན་ཡང་འཕགས་པའི་ཡུལ་ནས་འོངས་པའི་སྨན་གཞུང་སོ་སོ་དང་། བོད་ཀྱི་སྨན་པ་
ཆེན་པོ་དག་གིས་སྦྱར་བའི་གཞུང་དག་ལ་ཡང་གཟིགས་པ་བཙལ་པས། ཕྱོགས་དེའི་
གནས་ཐམས་ཅད་ཁོང་དུ་ཆུད་ནས་ཉིན་མཚན་རེ་རེར་དཔྱད་ལ་སོགས་པའི་ཆོ་ག་དང་།
ནད་ཀྱི་མཚན་ཉིད་ཀྱི་དེ་མཐོང་བ་དང་འདྲི་བ་དང་། རེག་པས་བརྟག་པར་བྱ་བའི་ཐབས་
དང་། དེ་གསོ་བ་ལ་ཡང་། ཞི་བྱེད་དང་། སྦྱོང་གི་སྨན་དང་། དཔྱད་ཀྱི་བྱེ་བྲག་རྣམས་དང་།
ནད་རྐྱང་བ་དང་། འདུས་པའི་མཚན་ཉིད་ཅན་དང་། རྐྱང་འཕེལ་དང་། མཆོག་ཏུ་འཕེལ་
དང༌། རབ་མཆོག་ཏུ་འཕེལ་དང་། སོ་སོར་ཟད་དང་། རབ་ཏུ་ཟད་དང་། རབ་མཆོག་ཏུ་
ཟད་པ་ལ་སོགས་པའི་དབྱེ་བས་འཕེལ་ཟད་ཀྱི་འགྲོས་དང་། སྟོད་སྨད་དུ་དྲང་ཞིང་འདོན་
པ་ལས་རྣམ་པ་ལྔའི་འཇུག་སྒོ་དང་། དང་བོ་མི་འབྱུང་བར་བྱ་བ་དང་། བྱུང་བ་ཕྱིར་བཅོས་
ནས་སླར་མི་ལྡོག་པའི་ཐབས་སྟོན་པར་བྱེད་པའི་ཆོ་ག་རྒྱ་མཚོ་ལ་མཁས་པ་ཡིན་ལ། དེང་
སང་བོད་ཀྱི་སྨན་པ་ཕལ་མོ་ཆེ་དག་ནི་ཡན་ལག་བརྒྱད་པའི་གླེགས་བམ་གྱི་གཟུགས་ཙམ་
གྱིས་ཆོག་པར་འཛིན་ཅིང་། ནོར་གྱི་འདུ་ཤེས་ཀྱིས་མགུ་བ་ཙམ་དུ་ཟད་ནས། འདི་ནི་
བཀླགས་ཀྱང་མི་གོ་ཞེས་དོན་དུ་མི་གཉེར་ལ། རྗེ་བཙུན་འདི་ཉིད་ཀྱིས་ནི་དཔྱིས་ཕྱིན་པར་
ཁོང་དུ་ཆུད་པས། དེ་ནས་བཤད་པའི་སྨན་གྱི་རྣམ་པ་ཤིང་དང་། མེ་ཏོག་དང་། འབྲས་བུ་
དང༌། ཁུ་བ་དང་། སྲོག་ཆགས་ལས་གྱུར་པ་ཇི་སྙེད་པ་དག་ལ་རེ་རེ་བཞིན་གྱི་མིང་གི་རྣམ་
གྲངས་ཕན་གནོད་ཀྱི་བྱེ་བྲག་ཡུལ་སོ་སོ་ན་ཡོད་པའི་རབ་འབྲིང་ཁྱད་པར་སོགས་ལ་དཔེར་
བརྗོད་ན། ལྷོ་ཕྱོགས་ཀྱི་ཡུལ་ཨེ་ཌོ་བྷེ་ཥཱ་ཞེས་བྱ་བ་ལྟ་བུའི་ནགས་རི་ལ་སྐྱེ་བ། རྩ་བ་དང་།
སྡོང་བུ་དང་། ལོ་མ་དང་། མེ་ཏོག་དང་། འབྲས་བུ་འདི་དང་འདི་འདྲ་བ་ཡོད་པ་ཞེས་བགྲང་
བར་དཀའ་བའི་ལེགས་པར་བཤད་པ་ལྷུར་མཛད་པ་ཡིན། དེ་ཡང་རྗེ་བཙུན་གྱི་དྲུང་དུ་
གངས་རིའི་ཁྲོད་ཀྱི་སྨན་པ་ཆེན་པོ་ཆག་དགེ་བསྙེན་ཞེས་ས་ལ་གྲགས་པ་གསལ་བ་གང་
04



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
གིས་སྨན་གྱི་འབེལ་གཏམ་ཞུས་པ་ན། བཤད་པའི་ཕྲེང་བ་ཟབ་ཅིང་མཐའ་ཀླས་པ་དག་
གིས་དེའི་བློ་གྲོས་ཀྱིས་གཟུང་བར་མ་ནུས་ནས་ཧ་ལས་ཏེ་ཀུན་ཏུ་དང་བར་བྱེད་ཅིང་རྗེས་
སུ་དེ་ཉིད་ཀྱི་གཏམ་ལས་ནད་པ་ཞིག་གི་གམ་དུ་གཏར་ཁ་བྱེད་པ་ལ་བཙའུ་ཁྱེར་ནས་
བཤམས་ན་བདག་གིས་རྔོ་ཐོགས་པར་འགྱུར་རམ། གཞན་ནི་སྨྲ་བ་ཡང་ནུས་པ་ཉིད་དོ་
ཞེས་སྒྲོག་པར་བྱེད་ལ། དེ་ལྟར་ན་རིག་གནས་ཆེན་པོ་འདི་ཁོ་ན་ལ་ཡང་འགྲན་པའི་ཟླ་
ཐམས་ཅད་དང་བྲལ་ཞིང་འགྲོ་བ་ཀུན་གྱི་ནད་འཕྲོག་པ་ལ་གཅིག་ཏུ་དཔའ་བའི་སྨན་པ་
ཐམས་ཅད་ཀྱི་ཁྱུ་མཆོག་གི་གནས་ཐོབ་པ་ཡིན་ནོ། །
བརྒྱད་པ་ནི། མགོན་པོ་ཁྱོད་ཀྱི་མགྲིན་ལས་བྱས་པ་ནི། །ནང་རིག་གཞུང་ལུགས་
འཕགས་པའི་ཡུལ་ནའང་དཀོན། །དེའི་ཕྱིར་ཕྱོགས་འདིར་གང་འགྱུར་ཡོངས་རྫོགས་པ། །
མཁྱེན་ཅེས་ཉིད་ཀྱིས་གསུང་རབ་དེ་སྐད་གླེང་། །ཞེས་བྱ་བ་ནི། སྡེ་སྣོད་རིན་པོ་ཆེ་རྣམ་པ་
གསུམ་དང་རྒྱུད་སྡེ་རིན་པོ་ཆེ་རྣམ་པ་བཞི་སྟེ། ནང་རིག་པའི་གནས་ཀྱི་ཟབ་པ་དང་རྒྱ་ཆེ་བ་
སྟོན་པའི་རྒྱལ་བའི་གསུང་རབ་དེའི་དགོངས་འགྲེལ་དང་བཅས་པ་ཉིད་ཐུགས་སུ་ཆུད་པ་
ལས་གཞན་པ་དག་ནི། འཕགས་ཡུལ་ནའང་དཀོན་པ་ཙམ་དུ་སེམས་ལ། དེ་ཡང་ཕྱོགས་
འདིར་རྒྱལ་བློན་སེམས་དཔའ་ཆེན་པོ་རྣམས་ཀྱི་བཀའ་དྲིན་གྱིས་པཎྜི་ཏ་མཁས་གྲུབ་ཆེན་
པོ་རྣམས་ཀྱིས་རྒྱ་གར་ཤར་ནུབ་ཁ་ཆེ་བལ་བོ་རྒྱ་ནག་ཨོ་རྒྱན་ལ་སོགས་པ་ཡུལ་སོ་སོ་ནས་
སྤྱན་དྲངས་པར་གྱུར་པའི་བཀའ་དང་བསྟན་བཅོས་འགྱུར་རོ་འཚལ་གྱི་གླེགས་བམ་ཕྱོགས་
གཅིག་ཏུ་དབུ་སྔས་སུ་མཛད་ནས་དྲི་མ་མེད་པའི་མཁྱེན་པའི་སྤྱན་རས་ཀྱིས་གཟིགས་པ་
བཙལ་པས། དོན་བདེ་བླག་ཏུ་རྟོགས་པ་ཡིན་ལ། ཡུལ་དེ་དག་རང་རང་ན་ནི་གསུང་རབ་
ཉི་ཚེ་བ་བཞུགས་པ་དང་། དེ་དག་ཀྱང་ཇི་ལྟར་འདོད་འདོད་དུ་ལྟར་མེད་པའི་གཏམ་རྒྱུད་
ཀྱང་ཐོས་ཤིང་ཕྱོགས་འདིར་གང་བྱོན་པ་དག་ནི་ཉིད་ཀྱིས་ཡོངས་སུ་རྫོགས་པར་གྱུར་ཉིད་
ཀྱིས་ཡོངས་སུ་རྫོགས་པར་ཐུགས་སུ་ཆུད་དོ་ཞེས་སྔོན་དུ་བརྗོད་ཟིན་ལ། ལྷག་པར་བདག་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཉིད་ཆེན་པོ་ཉིད་ཀྱི་གསུང་རབ་རྒྱ་མཚོ་འཆད་པར་འགྱུར་བ་ཡིན་ནོ། །དོན་དེ་དག་གི་སླད་
དུ་ན་ཉིད་ཀྱི་མཚན་དུ་འབུམ་ཕྲག་བརྒྱ་བ་ཞེས་ཀྱང་ཞལ་གྱིས་བཞེས་པ་ཡིན་ནོ། ། །
དགུ་བ་ནི། སྡེབ་སྦྱོར་ཁྲིམས་གཉིས་སྤྱན་དང་མི་ལྡན་ན། །བསྟན་བཅོས་རྒྱལ་སྲིད་
ཆེན་པོ་ཇི་ལྟར་མཛེས། །དེ་ཕྱིར་ཕྱོགས་འདིར་མཁྱེན་པ་ཡོངས་རྫོགས་པས། །ཚིགས་སུ་
བཅད་པ་དག་ལའང་རྨོངས་པ་མིན། །ཞེས་བྱ་བ་ནི། རིག་པའི་གནས་ཆུང་ངུ་ལྔའི་ཐོག་
མར་སྡེབ་སྦྱོར་ལ་མཁས་པས། ཚིགས་སུ་བཅད་པ་ལ་མི་རྨོངས་པར་གྱུར་པ་ནི། དམར་
སེར་ཅན་དང༌། རྒྱལ་བའི་སྡེའི་གཞུང་དང་། ལྷག་པར་རིན་ཆེན་འབྱུང་གནས་ཞེས་པའི་
སྡེབ་སྦྱོར་གྱི་གཞུང་ཆེན་པོ་རིན་ཆེན་འབྱུང་ལྡན་དང་། སྡེབ་སྦྱོར་གྱི་དཔེར་བརྗོད་བསྟན་པ་
སློབ་དཔོན་ཡེ་ཤེས་དཔལ་བཤེས་གཉེན་གྱིས་མཛད་པའི་སྡེབ་སྦྱོར་གྱི་ཕྲེང་བའི་བསྟོད་པ་
ལ་སོགས་པ་རྣམས་གཟིགས་ཤིང་ཆུབ་པར་མཛད་པས་ཚིགས་སུ་བཅད་པ་ལས་རྣམ་པར་
དབྱེ་བའི་རྒྱུད་འཕེལ་བ་དང་། སྐྱེད་པ་གཉིས་དང་། །
དང་བོ་ཡང་མཉམ་པ་དང་། ཕྱེད་མཉམ་པ་དང་། མི་མཉམ་པ་སྟེ་གསུམ་ལས། དེ་
དག་སོ་སོའི་རྣམ་པར་བཞག་པ་ལ་ཡང་སྤྱིའི་མཚན་ཉིད་དང་། སྤྱི་ལ་ཡང་དབྱངས་སྒྲོག་
དང༌། རབ་དགའ་དང་། རྗེས་སུ་བསྔགས་པ་ལ་སོགས་པ་དང་། སོ་སོའི་དབྱེ་བ་དབུས་ཕྲ་
དང་། གཞོན་ནུ་རོལ་པ་དང་། རྐང་བཀྲ་དང་། ཤོལ་མདའ་གདོང་དང་། རྨ་བྱའི་འགྲོས་
དང་། དབང་བོ་རྡོ་རྗེ་དང་། ཉེ་དབང་རྡོ་རྗེ་དང་། ཉེ་བར་སྐྱོད་དང་། འཇོ་བ་པ་ལི་ནི་ལ་
སོགས་པ་དང་། དེ་བཞིན་དུ་སྟག་རྣམ་པར་རྩེན་པ་དང་། སེངྒེ་རྣམ་པར་སྒྱིང་བ་དང་། མེ་
ཏོག་ཕྲེང་འཛིན་ལ་སོགས་པ་དང་།
གཉིས་པ། སྐྱེད་པ་ལ་དབྱེ་ན་འཕགས་པ་དང་། རོ་ལངས་ཅན་དང་། ཕྱི་མོ་མཉམ་
པ་སྟེ་གསུམ་དང་།དེ་དག་སོ་སོའི་རྣམ་པར་བཞག་པ་ཡང་ཕན་བྱེད་དང་། ཡངས་མ་དང་།
འཕགས་པའི་དབྱངས་ལ་སོགས་པ་ཕྱི་མོ་བགྲང་བའི་སྦྱོར་བ་རྣམས་དང་། དེ་དག་གི་ཡི་



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
གེའི་སྦྱོར་བ་ལ་ཡང་རིང་དང་། ཐུང་བ་དང་། མཐུག་པ་དང་། སྲབ་པ་དང་། རྐྱང་བ་དང་།
བརྩེགས་པ་རྣམས་དང༌། ལྕི་བ་ལ་ཡང་ངལ་གསོའི་གནས་ཕྱེ་བའི་སྡེབ་སྦྱོར་ཏེ་འདི་དག་
ལེགས་པར་མཁྱེན་པས། རྗེ་བཙུན་ཉིད་ཀྱི་ཞལ་སྔ་ནས་མཛད་པའི་ལྷག་པའི་ལྷའི་བསྟོད་
པ་ལ་སོགས་པ་རྣམས་ནི་བླ་ན་མེད་པའི་སྡེབ་སྦྱོར་གྱི་བྱིངས་དང་ལྡན་པ་ཡིན་ནོ། ། །
བཅུ་བ་ནི། ལ་ལ་འཆད་པར་འདོད་ཀྱང་རྩོམ་པས་རྨོངས། །འགའ་ཞིག་རྩོམ་པར་
སྤྲོ་ཡང་གཏིང་མ་རྙེད། །འཆད་རྩོམ་ཕུལ་དུ་བྱུང་བའི་ཚིག་རྒྱན་གྱིས། །འདི་ན་སྙན་
དངགས་སྨྲ་ལ་འཇིགས་པ་མེད། །ཅེས་བྱ་བ་ནི། བདག་ཉིད་ཆེན་པོ་གཞོན་ནུ་སྤྱན་གྱི་པདྨོ་
ཁ་ཕྱེ་མ་ཐག་པ་ནས་རྒྱལ་བའི་སྙན་དངགས་ཟབ་རྒྱས་རང་སྟོབས་ཀྱིས་ལྷུར་མཛད་པ་ལ་
མི་འཇིགས་པའི་སྤོབས་པ་དང་ལྡན་པར་སྔོན་དུ་བརྗོད་ཟིན་ལ། ཕྱོགས་འདི་ནི་སྙན་
དངགས་ཀྱི་མཁན་པོ་ཕལ་མོ་ཆེ་དག་ནི་ཀུན་ཏུ་འཆད་པ་ལ་ཞུགས་ཀྱང་། སྙུ་གུས་རི་མོར་
བགྱིད་པ་ན་རབ་ཏུ་ངལ་བས་ལྷོག་སྔགས་ལྟ་བུ་བྲི་བ་ལ་འཇུག་ཅིང་། ཁ་ཅིག་ནི་རྩོམ་པ་
ཕྱོགས་རེ་བ་ཅུང་ཟད་བྲི་བར་སྤོབས་ནའང་གཞུང་གི་བརྡ་ཆད་ལས་ཕྱི་རོལ་ཏུ་གྱུར་པ་ཤ་
སྟག་ཏུ་གྱུར་མོད། ཁྱོད་ནི་ཚིག་རྒྱན་གྱི་ཕྲེང་བར་རབ་ཏུ་མཁས་པས་སྙན་དངགས་ཀྱི་
གཞུང་ལུགས་རྒྱ་མཚོ་འཆད་པ་དང་རྩོམ་པ་ལ་མི་རྨོངས་ཏེ། སྙན་དངགས་ཀྱི་ལུས་དང་།
སྙན་དངགས་ཀྱི་རྒྱན་དང་། དེ་དག་གི་སྐྱོན་བསལ་བ་དང་། རྒྱན་ལ་ཡང་ཐུན་མོང་དང་ཐུན་
མོང་མ་ཡིན་པའི་རྒྱན་དང་། དང་བོ་ལ་ཡང་དོན་གྱི་རྒྱན་དང་། སྒྲའི་རྒྱན་དང་། གབ་ཚིག་
གི་རྒྱན་རྣམས་རང་རང་རྣམ་པར་མ་འདྲེས་པར་ཀུན་ཏུ་སྟོན་པ་ལ་མཐུ་དང་ལྡན་ཞིང་།
འཕགས་པའི་ཡུལ་གྱི་ཚིག་རྒྱན་གྱི་གཞུང་ཆེན་པོ་མཁས་པ་ཆེན་པོ་དཎྜིས་མཛད་པའི་སྙན་
དངགས་ཀྱི་གཟུགས་བརྙན་མ་ལུས་པ་གསལ་བར་སྣང་བའི་མེ་ལོང་དང་། བདག་ཉིད་
ཆེན་པོ་དཔའ་བོས་མཛད་པའི་སངས་རྒྱས་ཀྱི་སྐྱེས་པ་རབས་ཀྱི་ཕྲེང་བ་དང་། རྒྱལ་པོའི་བུ་
སེངྒེ་ཞབས་འབྲིང་གིས་མཛད་པའི་སྐྱེས་རབས། སྙན་དངགས་ཀྱི་མཁན་པོ་དགེ་བའི་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དབང་བོ་སྲས་དང་བཅས་པས་མཛད་པའི་རྒྱལ་བའི་རྟོགས་པ་བརྗོད་པ་དཔག་བསམ་གྱི་
འཁྲི་ཤིང་། ཤྲཱི་བཛྲ་དེ་བས་མཛད་པའི་འཇིག་རྟེན་དབང་ཕྱུག་གི་བསྟོད་པ་བརྒྱ་བ་དང་།
ནག་མོའི་ཁོལ་བོས་མཛད་པའི་སྤྲིན་གྱི་ཕོ་ཉ་ལ་སོགས་པའི་བསྟན་བཅོས་མཐའ་ཡས་པ་
དག་ནི་སྤྱན་ཟུར་ལྷུང་བ་ཙམ་གྱིས་དོན་བདེ་བླག་ཏུ་ཐུགས་སུ་ཆུད་ཅིང་། སྤྲིན་གྱི་ཕོ་ཉ་ཆོས་
ཀྱི་རྒྱལ་བོ་རྣམ་རྒྱལ་གྲགས་པས་གསོལ་བ་བཏབ་ནས་ཉིད་ཀྱིས་ཤིན་ཏུ་གསལ་བར་རྣམ་
པར་ཕྱེ་བའི་མཆན་བུ་ཡང་མཛད་དོ། ། །
གཞན་ཡང་ཉིད་ཀྱི་རྩོམ་པ་ལས་བྱུང་བའི་ལྷག་པའི་ལྷ་ལ་སོགས་པ་ཡུལ་དམ་པ་
རྣམས་ལ་བསྟོད་པ་དང་། རྒྱལ་བ་བཅོམ་ལྡན་འདས་ཀྱི་སྐྱེས་རབས་ལས་བྱུང་བའི་རྣམ་
པར་ཐར་པ་དང་། གནས་ཆེན་པོ་རྣམས་ལ་མངོན་པར་བསྔགས་པ་དང་། དགེ་བའི་གཤེས་
གཉེན་དང་རྒྱལ་བོ་གང་ལ་བསྔགས་པ་དང་། འཕྲིན་དུ་བྱ་བ་ལ་སོགས་པའི་གསུང་རབ་
སྙན་ངག་ཀྱི་ཕྲེང་བར་འཁོད་པ་གང་གི་ཆ་ཤས་ཙམ་གྱིས་ཀྱང་རྣམ་དཔྱོད་ཀྱི་མིག་རྣམ་པར་
བཀྲ་བའི་བློ་ལྡན་རྣམས་ཀྱི་དད་པའི་བང་མཛོད་ཀུན་ཏུ་འགེངས་པ་ལ་མཐུ་དང་ལྡན་པ་
ཡིན་ནོ། །
བཅུ་གཅིག་པ་ནི། གཙུག་ལག་མཛེས་མ་སྡེབ་སྦྱོར་ལང་ཚོའི་དཔྱིད། །སྙན་དངགས་
རྒྱན་གྱི་ཕྲེང་བས་མངོན་དགའ་ཡང་། །མངོན་བརྗོད་མིག་དང་བྲལ་ན་ཇི་ལྟར་མཛེས། །དེ་
ཕྱིར་མིང་གི་བསྟན་བཅོས་མཐའ་དག་རིག །ཅེས་བྱ་བ་ནི། སྙན་དངགས་ཀྱི་དོན་སོ་སོའི་
མིང་ཇི་སྙེད་པའི་རྣམ་གྲངས་གསལ་བར་བྱེད་པ། མངོན་བརྗོད་ཀྱི་བསྟན་བཅོས་འཆི་མེད་
མཛོད་དང་། སྣ་ཚོགས་གསལ་བ་ལ་སོགས་གཞུང་ཆེན་མོ་རྣམས་ལ་ཡང་དག་པར་མཁས་
པས། སངས་རྒྱས་དང་བྱང་ཆུབ་སེམས་དཔའ་དང་། ཉན་ཐོས་དང་རང་སངས་རྒྱས་ལ་
སོགས་པའི་མཚན་གྱི་རྣམ་གྲངས་དང་། ལྷ་དང་ཀླུ་དང་གནོད་སྦྱིན་དང་། དྲི་ཟ་དང་ལྷ་མ་
ཡིན་དང་། ནམ་མཁའ་ལྡིང་དང་མིའམ་ཅི་དང་། རིག་པ་འཛིན་པ་དང་དྲང་སྲོང་དང༌། །
8



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཕྱོགས་ཀྱི་གླང་བོ་བརྒྱད་དང་། ཕྱོགས་སྐྱོང་བ་བཅུ་དང་། གཟའ་དང་རྒྱུ་སྐར་དང་། སྤྲིན་ལ་
སོགས་པའི་མིང་དང་། འབྱུང་བ་བཞི་དང་། རིན་པོ་ཆེ་སྣ་ཚོགས་དང་ལྗོན་པ་དང་། མེ་ཏོག་
དང་འབྲས་བུ་དང་། སྨན་ཐམས་ཅད་ཀྱི་མིང་དང་། སྐད་ཅིག་ཡུད་ཙམ་ཐང་ཅིག་དང་།
ཐུན་བཞི་དང་། ཞག་དང་དེ་དག་གི་སྒྲུབ་པ་མིག་འཛུམ་པ་དང་། ཆུ་སྲང་དང་དབྱུ་གུ་འཕོ་
བ་དང་། ཟླ་ཕྱེད་ཟླ་བ་ལོ། རྫོགས་ལྡན་གསུམ་ལྡན་གཉིས་ལྡན་རྩོད་དུས། བར་བསྐལ་
བསྐལ་པ་ཆེན་པོ་ལ་སོགས་པ་སྤྱི་དང་བྱེ་བྲག་གི་མིང་དང་། རྒྱལ་བོ་དང་བློན་པོ་དང་། ཁྱེའུ་
དང་བུ་མོ་དང་མ་ནིང་དང་། ཁྲོམ་དང་དམག་དང་དཔུང་དང་། དཔུང་བུ་ཆུང་དང་དཔུང་
ཚོགས་དང་། མཚོན་ཆ་དང་གོ་ཆ་དང་། འཐབ་སྡུམ་ལ་སོགས་པའི་མིང་དང་། གླང་བོ་དང་
རྟ་དང་རྔ་མོ་དང་། བོང་བུ་དང་། ར་དང་ལུག་དང་། མ་ཧེ་དང༌། སེངྒེ་དང་། སྟག་དང་།
དོམ་དང་། དྲེད་དང་། བསེ་ཁ་སྒོ་དང་། ཤ་བཀྲ་ལ་སོགས་པའི་རི་དྭགས་ཀྱི་ཚོགས་དང་།
རྨ་བྱ་ལ་སོགས་པ་བྱའི་ཚོགས་དང་། སྦྲང་བུ་དང་བུང་བ་དང་། ཕྱེ་མ་ལེབ་དང་། སྤྲིན་བུའི་
ཚོགས་རྣམས་རྣམ་པ་སྣ་ཚོགས་པ་དང་། རོ་ཧི་ཏ་དང་མང་ཀུ་ར་དང་ཏི་མི་དང་། ཆུ་སྲིན་མ་
ཀ་ར་དང་། བྱིས་པ་བསོད་པ་དང་། འཛིན་ཁྲི་དང་། ན་ཀྲ་ལ་སོགས་པ་ཆུ་ལ་སྤྱོད་པ་སྣ་
ཚོགས་པ་དང་། ཡི་དྭགས་དང་དམྱལ་བའི་བར་འཁོར་བ་དང་མྱ་ངན་ལས་འདས་པས་
བསྡུས་པ་ཕོ་དང་མོ་དང་རྟགས་གསུམ་པའི་རྟགས་ཀྱི་ཕྱེ་བ་ཁམས་གསུམ་གྱི་ལུས་དང་
ལོངས་སྤྱོད་དང་། ཀུན་ཏུ་སྤྱོད་པས་མཁས་པ་རྣམས་ལ་ཉེ་བར་མཁོ་བའི་མིང་གི་རྣམ་
གྲངས་སྙན་ཞིང་འཇེབས་ལ། བླུན་པོ་རྣམས་ཀྱི་སྤྱོད་ཡུལ་མ་ཡིན་པའི་སོ་སོར་ཡང་དག་
པར་རིག་པ་བཞིའི་རྒྱུར་འགྱུར་བའི་མིང་གི་རྣམ་གྲངས་རྣམས་ཕྱིན་ཅི་མ་ལོག་པར་མཁྱེན་
པས། མངོན་བརྗོད་འཆད་པ་ལ་འགྲན་ཟླ་དང་བྲལ་བ་ཡིན་ནོ། ། །
བཅུ་གཉིས་པ་ནི། སྐད་རིགས་བཞི་ལས་དྲངས་པའི་སྙན་པའི་ངག །ཟློས་ཤིང་ལུས་
ཀྱི་གར་དང་ལྷན་ཅིག་པ། །རྣ་བ་མིག་ལ་བདུད་རྩི་སྟེར་བའི་སྒོ། །ཟློས་གར་གཞུང་ལུགས་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
རྒྱ་མཚོའི་དཔལ་ཡང་ཐོབ། །ཅེས་བྱ་བ་ནི། ཟློས་གར་གྱི་བསྟན་བཅོས་བྷ་ར་ཏ་དང་། ཀླུ་
རབ་ཏུ་དགའ་བར་བྱེད་པ་དང་། གཟུགས་ཀྱི་སྙེ་མ་ལ་སོགས་པ་རྣམས་ལ་མཁས་པར་གྱུར་
པས། དེ་དག་ལས་བྱུང་བའི་མདོ་འཛིན་པ་དང་། ཆས་སུ་འཇུག་པ་དང་། བཞད་གད་
མཁན་དང་། དེ་དག་གི་སིལ་སྙན་རྫ་རྔ་དང་། པ་ཏ་ཧ་དང་། ཀུ་མུ་ཏ་དང་། པི་ཝཱང་དང་།
ཀ་ན་ཌི་དང་། ཕེབ་རྡོབ་པ་དང་། ཀ་ཎ་བ་དང་། ཛྷ་ཛྷ་ཏི་ལ་སོགས་པ་དུ་མ་དང་། དེ་དག་
གི་མཚན་ཉིད་རྣམས་དང་ངག་གི་འདོན་སྦྱོར་དུ་མ་དང་། ལུས་ཀྱི་རྣམ་འགྱུར་སྣ་ཚོགས་པ་
དང༌། དབྱངས་ཀྱི་བྱེ་བྲག་ཐ་དད་པ་རྣམས་དང༌། ལྷའི་རྗེས་སུ་སྐྱེས་པ་དང་། དྲང་སྲོང་གི་
རྗེས་སུ་སྐྱེས་པ་དང་། བློ་གསལ་གྱི་དོན་དུ་སྐྱེས་པ་ལ་སོགས་པ་འདྲེན་པ་དཀྱུས་གཅིག་ཏུ་
སྦྱར་བ་དང༌། དཀྱུས་གཉིས་པ་དང༌། ཕྱེད་ཕྱི་མ་ལ་སོགས་པའི་མཚན་ཉིད་རྣམས་དང་ལྡན་
ཞིང་རྗོད་བྱེད་ཀྱི་དཀྱུས་ཕལ་ཆེ་བ་ལ་ལེགས་པར་སྦྱར་བ་སཾ་སྐྲ་ཏའི་སྐད་གླུར་བླང་བ་དང་།
བུད་མེད་ཀྱི་བརྗོད་པ་ཕལ་ཆེ་བ་ལ་རང་བཞིན་གྱི་སྐད་དང་པྲ་ཀྲི་ཏའི་སྐད་གླར་བླང་བ་དང་།
བྲན་ཕོ་དང་བྲན་མོ་དང་། བཞད་གད་མཁན་ལ་སོགས་པས་སྐབས་བཙལ་ཞིང་ཅོ་འདྲི་བ་
དང་གླེང་སླང་བ་ལ་སོགས་པ་ཕལ་ཆེ་བ་ནི་ཨ་བ་སྒྲམ་ཤ་ཟུར་ཆགས་ཀྱི་སྐད་དང་། འབྱུང་
བོ་དང་གནོད་སྦྱིན་དང་། རོ་ལངས་ལ་སོགས་པ་དང་། མི་དང་མི་མ་ཡིན་པ་འགའ་ཞིག་གི་
སྐབས་སུ་བབས་པ་ལ་མགོ་སྨོས་པའམ་ཡོངས་སུ་རྫོགས་པའི་ཚིག་ཁྲོ་བ་དང་དགོད་པ་
དང་ཆགས་པ་དང་རྡེག་ཚིག་དང་། མི་བཟོད་པ་དང་གཞོགས་འཆས་ལ་སོགས་པའི་ངག་
ཕལ་ཆེ་བ། པི་ཤ་ཙི་ཞེས་བྱ་བ་ཤ་ཟའི་སྐད་ཀྱིས་བརྗོད་པ་སྟེ། མདོར་ན་སྐད་རིགས་བཞིའི་
ཟློས་གར་གྱི་ཚོམས་གཅིག་བཤད་པས་ཀྱང་། མཁས་པ་ནས་བྱིས་པའི་བར་གྱི་ཡིད་འཕྲོག་
ཅིང་མགུ་བར་བྱེད་པའི་བསྟན་བཅོས་ཡང་དག་པར་ཁོང་དུ་ཆུད་ནས་ཟློས་གར་གྱི་ཚོགས་
ཀུན་ཏུ་འཆད་པ་ལ་མཁས་པས་སྐད་ཐམས་ཅད་ལ་མི་རྨོངས་པ་ཡིན་ཏེ། འདི་དག་གི་
ཕྱོགས་ཙམ་མཚོན་ན་བསྟན་བཅོས་ཉིད་ཀྱི་ཞལ་སྔ་ནས་དབྱངས་ཅན་གྱི་མགུལ་རྒྱན་ཞེས་
100



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བྱ་བ་དང་། རོལ་ཉིད་མའི་ཟློས་གར་རྣམས་དང་ཆེས་ཕུལ་བྱུང་བ་རྩོམ་པར་མཛད་པ་ཡིན་ནོ། །
བཅུ་གསུམ་པ་ནི། དཔལ་ལྡན་རྒྱུད་ཀྱི་རྒྱལ་བོ་དུས་འཁོར་ལས། །ལེགས་འོངས་
རྩིས་ཀྱི་ཕ་རོལ་སོན་གྱུར་ཅིང་། །འདི་ནི་ས་ཡི་རི་མོའི་ངལ་བའི་ཕྲེང་། །སྤངས་ཀྱང་འབྲས་
བུ་ཡང་དག་ཁྱོད་ཀྱིས་རིག །ཅེས་བྱ་བ་ནི །ཨང་ཀི་འཕྲི་སྣོན། བགོ་སྒྱུར་ཏེ། ཡི་གེའི་ཡན་
ལག་ལྔ་དང་། གཟའ་ཚེས་སྐར་མ་སྦྱོར་བར་བྱེད་པ་སྟེ། རྩིས་ཀྱི་ཡན་ལག་ལྔ་དང་། གཟའ་
སོ་སོའི་མྱུར་བ་དང་། བུལ་བ་དང་དྲང་བོ་དང༌། འཁྱོག་པོའི་རྐང་བ་གཉིས་བཙལ་བ་དང་།
ཁྱིམ་དང་ལོངས་སྤྱོད་དང་། དེ་དག་དགེ་ལེགས་ཀྱི་རྩིས་དང་། སྒྲ་གཅན་དང་། དུས་མེ་དང་།
དེ་དག་གི་ཉི་ཟླ་འཛིན་པ་དང་། དུ་བ་མཇུག་རིང་འཆར་བ་དང་ནུབ་པ་ལ་སོགས་པའི་ཕྱིའི་
ལས་མཐའི་རྩིས་དང་། ནང་གི་རྩ་རླུང་དང་། ཉི་མ་དང་ཟླ་བ་དང་། གཟའ་དང་རྒྱུ་སྐར་དང་།
དུས་སྦྱོར་དང་དབུགས་དང་ཆུ་སྲང་དང་དབྱུ་གུ་དང་འཕོ་བ་དང་ཐུན་ཚོད་དང་ཉིན་མཚན་
དང༌། ཉི་ཟླ་གཟས་འཛིན་དང་། དེ་དག་ལ་བརྟེན་པ་ཡེ་ཤེས་འཆར་བ་དང་ནུབ་པ་དང་
མངོན་པར་རྫོགས་པར་འཚང་རྒྱ་བའི་རྩིས་མཐའ་དག་ལེགས་པར་མཁྱེན་ཅིང་། དེ་ལ་
རྩིས་ལ་མངོན་པར་བྱང་ཆུབ་པས་དེང་སང་ཕྱིའི་རྩིས་མཛད་པ་རྣམས་ལ་ས་རིས་ལ་མ་
བརྟེན་པར་ཐུགས་ཀྱི་རི་མོས་འཇུག་པས། འབྲས་བུ་ཤིན་ཏུ་དག་པར་འགྱུར་ཏེ། སྐུ་མདུན་
དུ་ཉེ་བར་གནས་པ་རྣམས་ཀྱིས་མངོན་དུ་གྱུར་པ་ཡིན་ནོ། །
འཇིགས་བྲལ་གྱི་བློ་དཔོན་ཐམས་ཅད་མཁྱེན་པའི་ཞབས་ཀྱི་རྟོགས་པ་བརྗོད་པ་ངོ་
མཚར་གྱི་དགའ་སྟོན་ལས། མཁས་པ་གཙོ་བོར་གྱུར་པའི་རིམ་པར་ཕྱེ་བ་སྟེ་དྲུག་པའོ།། །།
101



རིས་མེད་ཆོས་རིག་གཏེར་མཛོད་ལས།
བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
མཆོག་ཏུ་བཙུན་པ་གཙོ་བོར་གྱུར་པའི་རིམ་པ་བཤད་པ།
འཛིན་མའི་གཞི་ལ་འགྲོ་ཀུན་ཇི་བཞིན་མཐའ་དག་ཡོན་ཏན་ཚུལ་ཁྲིམས་ཀྱིས་ནི་
འཛིན་པར་བྱེད། །དེ་ཕྱིར་རྒྱལ་བའི་བང་འཛོད་འདུལ་བ་འཛིན་ལ་ཁྱོད་ནི་གནས་བརྟན་
འོད་སྲུང་ཆེན་པོ་བཞིན། །ཐུབ་པའི་མྱུ་གུའི་བསླབ་ཀུན་རྩེར་སོན་ཞི་བ་ལྷ་བཞིན་སངས་
རྒྱས་སྲས་པོ་ཆེན་པོ་བ། །རིག་འཛིན་ཚུལ་ཁྲིམས་མངོན་པར་རྒྱས་གང་གྲུབ་རིག་འཛིན་པ་
དག་ནི་ཁྱོད་ཀྱི་དཔེར་བྱར་གྱུར། ། །
དེ་ལ་བདུན་པའི་སྡོམ་ནི། སོ་ཐར་སྡོམ་བརྩོན་ཉེས་པ་ཕྲ་མོའང་སྤངས། །བྱང་
སེམས་བསླབ་བྱ་མཆོག་གིས་གཞན་དོན་སྒྲུབ། །རིག་འཛིན་དམ་ཚིག་བདུད་རྩིས་རྟག་
དགྱེས་པ། །བསླབ་གསུམ་ཚུལ་ཁྲིམས་ཕུང་བོས་བརྒྱན་པར་གྱུར། །ཅེས་ཏེ། ཀུན་ཏུ་དགེ་
བའི་སྤྱོད་པ་ནི་འདི་ལྟར།
དེ་ལ་དང་བོ། ཁྱོད་ཀྱིས་ལུས་ཅན་ཐར་པར་ཁྲིད་པའི་ལམ། །རིམ་གྱིས་ཐར་པའི་
སྐས་ལ་བདེ་བླག་ཏུ། །བགྲོད་པ་མཚོན་ཕྱིར་འདུལ་བ་རྒྱ་མཚོ་ནས། །ཇི་སྐད་བཤད་པའི་
བསླབ་ཀུན་རྫོགས་པར་མཛད། །ཚངས་པར་སྤྱོད་པའི་རྟུལ་ཞུགས་མཆོག་ལ་གནས། །
དབང་བོའི་རྟ་ཐུལ་དགྲ་བཅོམ་རྟ་ཐུལ་ལྟར། །འོད་ལྡན་ཙན་དན་མཆོག་གི་དྲི་བཟང་སྤྲོ། །
གནས་བརྟན་འདུལ་བ་འཛིན་པ་ཉིད་དུ་གྱུར། །ཅེས་བྱ་བ་ནི། བཅོམ་ལྡན་འདས་ཀྱི་བསྟན་
པ་རིན་པོ་ཆེའི་ཁང་བརྩེགས་ལ་རིམ་པར་འཛེགས་པའི་སྐས་དང་བོ་ཉན་ཐོས་ཀྱི་སྐོར་སྔོན་
དུ་ཇི་སྐད་སྨྲས་པ་བཞིན་དུ་རབ་ཏུ་ཞུགས་ཏེ། དེ་ནས་བརྩམས་ཏེ་རྒྱལ་བའི་བང་མཛོད་
ཆོས་འདུལ་བ་ལས་ཇི་སྐད་བཤད་པའི་བསླབ་བྱ་མཐའ་དག་རྔ་རྩིད་ལ་ཆགས་པའི་གཡག་
102



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
རྒོད་ཀུན་ཏུ་བག་དང་ལྡན་པ་དེ་བཞིན་དུ་གཅེས་པར་བཟུང་ནས་གསེར་དང་དངུལ་ལ་
སོགས་པའི་ཡོལ་སྒོ་དོར་ཏེ། སྣོད་ཀྱི་དམ་པ་ལྷུང་བཟེད་བསྣམས་ཤིང་དགེ་འདུན་དང་སྦྱིན་
བདག་གི་སྟན་རྣམ་པར་བཀྲ་བ་བཟང་བོ་ཁོ་ན་ལ་མི་གནས་པར་ཆོས་གོས་ཀྱི་གདིང་བ་
ལོངས་སྤྱོད་པར་མཛད་ཅིང་། གཞན་ཡང་དགེ་སྦྱོང་གི་རྟགས་དང་ཆ་ལུགས་ཁོ་ནས་དགེ་
བ་སྤྱོད་ཅིང་། བསླབ་པའི་གཞི་ཕྲ་མོ་གཅིག་ཡན་ཆད་ལ་ནན་ཏན་དུ་མཛད་དེ། དེ་ལྟ་བུའི་
དགེ་སྦྱོང་གི་ཚུལ་དང་མཐུན་པར་གྱུར་པའི་བཤེས་གཉེན་མང་བོའི་འཁོར་གྱིས་བསྐོར་ཏེ།
ཚངས་པར་སྤྱོད་པའི་གནས་བརྟན་འདུལ་བ་འཛིན་པ་ཆེན་པོ་དགྲ་བཅོམ་པ་རྟ་ཐུལ་ལྟ་བུ་
ལྷ་དང་བཅས་པའི་འཇིག་རྟེན་ཐམས་ཅད་ཀྱི་མཆོད་གནས་ཆེན་པོར་གྱུར་ཅིང་། དེ་ལྟར་
མཆོག་གི་ཚུལ་ཁྲིམས་ཀྱི་ཕུང་བོ་ཡོངས་སུ་རྫོགས་ཤིང་། གང་གི་སྐུ་ལྟ་བས་ངོམས་པ་མེད་
པས་གཟི་བརྗིད་ཀྱི་འོད་དང་ལྡན་ཞིང་། ཧ་རི་ཙན་དན་གྱི་དྲི་ལས་ཀྱང་ཕུལ་དུ་གྱུར་པའི་
སྐུའི་དྲི་བཟང་བོས། རྗེ་བཙུན་གང་ན་བཞུགས་པའི་འཁོར་གྱི་ཁང་བ་ཀྲུ་བཞི་མ་ཙམ་གྱི་
ནང་གང་བར་མཛད་ཅིང་། ཉིད་ཀྱི་སྐུ་ལ་ཡུན་ཅུང་ཟད་རེག་པར་གྱུར་པའི་དངོས་པོ་གང་
ཡིན་པ་དེ་ལ་ཡང་དེ་ལྟ་བུའི་དྲིས་བསྒོས་ཤིང་ཁྱབ་པར་གྱུར་པ་དག་ནི་ཞབས་དྲུང་དུ་འཁོད་
ཅིང་སོན་པ་ཐམས་ཅད་ལ་ཐུན་མོང་དུ་གྱུར་པ་ཡིན་ནོ། །
གཉིས་པ་ནི། སྙིགས་མའི་དུས་འདིར་ཆགས་བྲལ་ལམ་ཉིད་ཀྱིས། །བགྲོད་པ་རྒྱལ་
བའི་དགོངས་ལས་ཕྱི་རོལ་ཏུ། །གཟིགས་ཤིང་གདུལ་བྱའི་བློ་དང་རབ་འཚམ་པར། །
ཐབས་མཁས་སྤྱོད་པས་རྒྱལ་བ་དགྱེས་པར་མཛོད། །དེ་ཕྱིར་ཟག་བཅས་འཁོར་བའི་བློ་
གང་ལ། །རྒྱབ་ཀྱིས་ཕྱོགས་ཤིང་འདོད་པའི་ཡོན་ཏན་གྱིས། །ཆེད་དུ་ཕྲ་མོའི་སྡིག་པའང་
རབ་སྤངས་ནས། །མཆོག་གི་རབ་བྱུང་སྙིང་བོ་ཉམས་སུ་བསྟར། །ཅེས་བྱ་བ་ནི། བདག་
ཉིད་ཆེན་པོ་གང་གི་ཐུགས་ལ་ཕྱི་རོལ་ཏུ་ཉན་ཐོས་ཀྱི་སྤྱོད་པ་ལ་གཙོ་བོར་བྱེད་ཅིང་། ནང་
དུ་གསང་སྔགས་མཆོག་གི་སྤྱོད་པ་ཉམས་སུ་ལེན་པར་བཞེད་ནས། ཤེལ་དཀར་ལ་སོགས་
103



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
པར་དགེ་བའི་གཤེས་གཉེན་ཐམས་ཅད་ཀྱང་འདུལ་བ་ལས་ཇི་སྐད་བཤད་པའི་བསླབ་
ཚུལ་ལྷུར་ལེན་པ་ལ་བསྐུལ་བ་ན། དེ་དག་གིས་འདི་སྐད་དུ་གསོལ་ཏེ། སའི་ཁྱོན་འདི་ནི་
ཤིན་ཏུ་དྲང་ཞིང་ཆང་གི་བཏུང་བ་ལ་ལྷའི་བདུད་རྩི་ལྟ་བུར་འཛིན་པས་ཆེད་དུ་བཅོས་མ་
འབའ་ཞིག་གི་བསླབ་ཚུགས་སུ་མཐོང་བར་འགྱུར་ལ། དེ་ལ་བློ་ཁ་ཀུན་ཏུ་ཕྱོགས་པར་
དཀའ་ན། ཐེག་པ་ཆེན་པོ་བྱ་བ་ཕྱི་རོལ་གྱི་ཀུན་སྤྱོད་མཛེས་པ་ལས་ཀྱང་ནང་གི་སེམས་
འདུལ་བ་མཆོག་ཏུ་ལྟ་ཞེས་གླེང་ན། གསུང་རབ་ཐམས་ཅད་ལ་ཚད་མར་གྱུར་པ་ཁྱོད་ཀྱིས་
ཚུལ་འདི་ཉིད་ཀྱི་སྒོ་ནས་གདུལ་བྱ་རྣམས་རྗེས་སུ་བཟུང་སྟེ། རིན་པོ་ཆེ་ཉིད་ཀྱང་གསེར་
དངུལ་ལ་སོགས་པའི་སྣོད་དུ་ཀྲུམ་དང་ཕུད་ཅུང་ཟད་རེ་བཞེས་པ་གནང་ན་ཕྱོགས་འདིར་
འཁོད་པའི་སྐྱེ་བོ་ཐམས་ཅད་ལ་ཐུགས་རྗེས་བཟུང་ཞིང་ཕན་པར་འགྱུར་རོ་ཞེས་ཞུ་བ་བྱེད་ལ།
ཕལ་ཆེ་བ་དག་སྔོན་དུ་བྱོན་པའི་ལོ་ཆེན་ཡབ་སྲས་མཁས་པ་ལ་གྲུབ་པས་ཁྱད་པར་དུ་བྱས་
པ་དེ་དག་ནི། ན་བཟའ་བེར་ཐུལ་གྱི་སྦུབས་ནས་གསེར་དངུལ་གྱི་ཡོ་བྱད་ལ་ལོངས་སྤྱོད་
བཞིན་དུ་གྲོལ་བ་ཐོབ་པ་ཤ་སྟག་ཡིན་ལ། བདག་ཅག་གི་མཁན་པོ་ཆེན་པོ་ནི་ན་བཟའ་
མཇུག་རྡུམ་པ་དང་། སྣོད་ཁྲུ་བ་ཁ་བཅད་པ་འདི་ལྟ་བུ་ནས་ཕལ་བའི་ཟས་ཀྱིས་ཚིམ་པར་
མཛད་པ་ཞེས་སྐུར་པ་འདེབས་པ་ཡང་མང་དུ་བྱུང་བ་ན། དེ་རྣམས་ལ་འབད་པ་ཇི་ལྟར་
མཛད་ཀྱང་ཕྱོགས་དེས་གདུལ་དཀའ་བར་དགོངས་ཤིང་། ལྷག་པར་བདག་ཉིད་ཆེན་པོ་
རང་ཉིད་ཀྱིས་ཆོས་རྗེ་སངས་རྒྱས་བཅོམ་ལྡན་འདས་ཀྱི་གསུང་རབ་རྒྱ་མཚོ་དང་ཤིང་རྟ་
ཆེན་པོ་གྲུབ་པའི་དབང་ཕྱུག་ཚད་ལྡན་རྣམས་ཀྱི་གཞུང་ལ་དཔྱད་པས་དེ་དག་གི་དགོངས་
པ་ཆུ་མ་རྙོག་ན་དྭངས་པ་དཔེར་མཛད་པའི་ཆགས་བྲལ་གྱི་ལམ་གྱིས། དེང་སང་སྙིགས་མ་
ལ་སྤྱོད་པའི་དུས་འདིར་དབང་བོ་ཡོངས་སུ་ཚར་གཅོད་པའི་ཕྱིར་ན། མཆོག་གི་དོན་ཆེན་པོ་
མི་འགྲུབ་པར་གཟིགས་ཏེ་གསང་ཆེན་ཐབས་ལ་མཁས་པའི་སྤྱོད་པ་མཆོག་གིས། གཙོ་
བོར་སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱད་པ་སྤྱོད་པར་བཞེད་ཅིང་། རབ་བྱུང་གི་
104



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
སྙིང་བོ་ཡང་འཁོར་བ་མཐའ་དག་སྡུག་བསྔལ་གྱི་རང་བཞིན་དུ་ཤེས་ནས་དེས་ཡིད་སྐྱོ་སྟེ།
སླར་རང་དོན་དུ་སྲིད་པར་སྐྱེ་བ་དོན་དུ་མི་གཉེར་ཞིང་། ཐར་པ་དང་ཐམས་ཅད་མཁྱེན་པ་
ཁོ་ན་ཐོབ་འདོད་ཀྱིས་ཀུན་ནས་བསླངས་ཏེ། རབ་བྱུང་བྱེད་དགོས་ཤིང་རབ་བྱུང་གི་སྐད་དུ་
པྲ་པྲི་ཏ་ཞེས་བྱ་བ་འབྱུང་། དེ་ལ་དོན་འགྱུར་བྱས་ན་ཟག་བཅས་འཁོར་པའི་དངོས་པོ་ལ་
རྒྱབ་ཀྱིས་ཕྱོགས་པ་ཞེས་བྱ་བ་ཡིན། དེའི་དོན་ཚེ་བློས་བཏང་ནས།ཅི་ལ་ཐུག་ཀྱང་སྡིག་པ་
མི་བྱེད་པ་ལ་ཟེར། ཚེ་བློས་བཏང་གི་དོན་ཡང་ཟས་གོས་ལ་སོགས་མི་བསྟེན་པར་རྒྱུན་
གཅོད་དང་གཅེར་བུ་ལ་སོགས་བྱས་ཏེ། སྡིག་པ་དང་ཉོན་མོངས་ཀྱི་གཉེན་པོར་འགྲོ་རྒྱུ་
ཙམ་མེད་ལ། ལུས་དང་སྲོག་གི་བར་ཆད་དུ་འགྱུར་བཤས་ཆེ་བའི་དཀའ་ཐུབ་ཀྱི་གདུང་བ་
བསྟེན་པ་དེ་ལྟ་བུ་ལ་མི་བྱེད་ཀྱི། འོ་ན་ཇི་ལྟར་ཡིན་ཞེ་ན། འཕྲལ་དུ་ཟས་གོས་ལ་སོགས་
པའི་འདོད་ཡོན་རྣམས་ལ་མཐའ་གཉིས་སྤངས་པའི་ཚུལ་གྱིས་ཇི་ལྟར་རིགས་པ་བསྟེན་
ཞིང་། དེ་ལ་བརྟེན་ནས་སྡིག་པ་མི་གསོག་པ་ཡིན་ཏེ། དཔེར་ན། རང་ལོངས་སྤྱོད་བཞིན་
པའི་ཁ་ཟས་ལྟ་བུ་གཅིག་གཞན་གྱིས་འཕྲོགས་པ་སོགས་གནོད་པ་བྱས་ན། འདོད་ཡོན་དེ་
ལ་ཆགས་པ་དང་། གནོད་བྱེད་དེ་ལ་ཞེ་སྡང་གི་སེམས་སྐད་ཅིག་དང་བོ་ལ་སྐྱེས་ཀྱང་
གཉིས་པ་ནས་གཉེན་པོས་ལེགས་པར་ཟློག་སྟེ། དེའི་ཚེ་རང་རྒྱུད་ལ་སྡིག་པས་ཡེ་མ་གོས་
པ་གཅིག་བྱེད་པ་ཡིན་དེ་འདྲ་བ་ལ་ཚེ་བློས་བཏང་པ་མཚན་ཉིད་པ་དང་། སྙིང་བོ་བླ་ན་མེད་
པའི་རང་བྱུང་དུ་དགོངས་ནས་སྙིང་བོའི་རབ་བྱུང་གི་སྤྱོད་པ་དམ་པོས་དགྱེས་པར་མཛད་དེ་
ཆེར་སྐུ་སྲོག་འཕྲོག་པ་དང་། དབེན་གནས་ཆོས་སྡིངས་འཇོམས་པ་ལ་དཔའ་བ་ནས། ཐ་ན་
སྐུར་འདེབས་ཕྲ་མོ་ཙམ་བགྱིས་པའི་བར་དུ་ཐུགས་ལ་གནག་པ་སྐད་ཅིག་གཉིས་སུ་མི་
འཛིན་ཅིང་། མཐར་དེ་དག་ལ་མཆོག་ཏུ་བརྩེ་བའི་སྤྱན་རས་ཀྱིས་གཟིགས་ཤིང་ཐུགས་རྗེ་
ཆེན་པོས་སྐྱོང་བ་ཡིན་ཏེ། བདུད་སྡིག་ཏོ་ཅན་གྱིས་མ་རུངས་པར་བྱས་པའི་སྐྱེ་བོ་དག་གིས་
གསོལ་ལན་གསུམ་གྱི་བར་དུ་ཞུས་ཏེ། སྐུ་ཤིན་ཏུ་སྙེལ་བར་གྱུར་པ་ན། འཕགས་པ་འཇིག་
15



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
རྟེན་དབང་ཕྱུག་སེངྒེ་སྒྲ་ལ་གསོལ་བ་བཏབ་ཅིང་། སྒྲུབ་པ་ལ་གཙོ་བོར་མཛད་པས་དུས་
གཅིག་གི་ཚེ་སྙུང་གཞི་ཐམས་ཅད་ཕྱག་གི་མཐེ་བོའི་རྩེ་ལ་ཁ་དོག་སྣ་ཚོགས་པའི་འོད་ཟེར་
གྱི་གོང་བུ་རླངས་པ་དང་བཅས་པ་ཐོན་ནས། འཕགས་པ་སྤྱན་རས་གཟིགས་ཀྱི་ཕྱག་གི་དྲི་
ཤུལ་ལ་མངོན་པར་འཁྱུད་པའི་སྦྲུལ་ཆེན་པོ་དེའི་མགྲིན་པ་རིང་བོར་བརྐྱངས་ཏེ། ཁར་མིད་
པས་སྙུང་གཞི་མ་ལུས་པ་ལས་གྲོལ་ཞིང་དེའི་ཚེ་མཆོག་ཏུ་གྱུར་པའི་བསྟོད་པ་ཡང་མཛད་དོ། ། །
དེ་ནས་གསོལ་ཞུས་མི་དེ་གཉིས་ཀྱང་གདོང་སྨད་དེ་ཞབས་དྲུང་ན་འདུག་པའི་
གཟིགས་སྣང་བྱུང་། སླར་དེ་ནས་བརྩམས་ཏེ། དེ་གཉིས་སྤྱན་ལམ་དུ་བབས་པ་ན་རང་
དབང་མེད་པའི་སྙིང་རྗེ་ཆེན་པོའི་རྒྱ་མཚོ་བརྡོལ་ཏེ། གྲངས་མེད་པའི་སྤྱན་ཆབ་གཏོང་བར་
གྱུར་པ་དང་། རྣམ་པ་གཅིག་ཏུ་ན་གད་མོའི་ཕྲེང་བ་རེ་ཞིག་རྒྱུན་མི་འཆད་པར་འོང་བ་ཡིན་
གསུང་རབས་ངེས་པ་དང་བཅས་ནས་ཐོས་ལ། དབེན་གནས་ཆོས་སྡིངས་ལ་དམག་ཇག་
བྱས་ནས་རྐུན་མའི་བར་གྱི་མ་རུངས་པའི་ལག་ས་ཁོ་ནར་སོང་ཡང་གཏིང་ཐག་པ་ནས་
ཐུགས་འཁྲུགས་པར་གྱུར་པ་རྣམ་པ་ཀུན་ཏུ་མ་ཡིན་པའི། སྐུ་དྲུང་ན་བཞུགས་པ་རྣམས་ཀྱི་
ཐུགས་ཀྱིས་མ་བཟོད་དེ། དཔལ་སྟག་ལུང་ཐང་བ་ཆེན་པོ་ངག་དབང་གྲགས་པའི་ཞལ་སྔ་
ནས་འདི་ལྟར་བུའི་སྙན་རྩེར་གནས་འདི་ལས་གཞན་པ་ཞིག་ཏུ་བཞུགས་པར་གསོལ་པས།
ཞལ་སྔ་ནས་ཐེག་ཆེན་བློ་སྦྱོང་སྒོམ་པ་ལ་འདི་ལྟར་བུའི་ཚུབ་ཁྱིལ་ལེ་བ་ཞིག་གི་ནང་དུ་
འདུག་དགོས་པ་ཡིན་གསུངས་ཤིང་། གཞན་དག་གིས་ཇག་པ་ལ་སོགས་པའི་རྗེས་སུ་
ཐུགས་དམ་གཏོར་མ་བརྡག་པར་གནང་བར་ཞུས་ནའང་། ཀུ་རེ་དང་དེ་དག་ལ་གཏིང་ལྷག་
པར་ཐུགས་བརྩེ་བས་ཕྱིས་བག་དང་ལྡན་པར་འགྱུར་རམ་དགོངས་ནས། འཇིགས་
འཇིགས་ཀྱི་ཆེད་དུ་ད་མན་འདི་འདྲ་བྱུང་ན། དམ་ཅན་རྒྱ་མཚོ་ར་མདར་འབོད་པ་ཡིན་ནོ་
གསུངས་པ་ཙམ་ལས་གཞན་པའི་རྣམ་པ་གང་ཡང་མི་མཛད་ན། དེ་ལས་གཞན་དུ་གྱུར་
པའི་འཁོན་དུ་འཛིན་ཅིང་ཐུགས་མ་རུངས་པར་འགྱུར་བ་ནི་ལྟ་ག་ལ་ཞིག་སྟེ། འདིས་མཚོན་
1O6



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ནས་སྙིང་བོའི་རབ་ཏུ་བྱུང་བ་ལ་འགྲན་པའི་ཟླ་ཐམས་ཅད་དང་བྲལ་བས། བསམ་པར་
དཀའ་བའི་མཆོག་གི་སྤྱོད་པ་མང་བ་ཡིན་ནོ། །
དེ་ནས་རྫོགས་པའི་སངས་རྒྱས་ཀྱིས། །སྲས་ཀྱི་སྤྱོད་པ་ཡོངས་རྫོགས་ཤིང་། །མཛད་
པ་ཐམས་ཅད་སེམས་ཅན་གྱི། །དོན་ལས་གཞན་དུ་མ་གྱུར་ཏོ། །ཞེས་བྱ་བ་ནི། བདག་ཉིད་
ཆེན་པོ་བྱིས་པ་ནུ་མས་འཚོ་བ་ཉིད་ནས་བྱང་ཆུབ་ཀྱི་ཐུགས་ཀྱིས་ཡོངས་སུ་མ་བཏང་ཞིང་
སྙིང་རྗེ་ཆེན་པོའི་སྤྱོད་པས་ཀུན་ཏུ་དགྱེས་པར་གྱུར་པའི་གཏམ་ཆེན་པོ་ནི་སྔོན་དུ་བརྗོད་
ཟིན་ལ། སླར་བྱང་ཆུབ་སེམས་དཔའི་ཐེག་པའི་སྒོར་ཞུགས་ནས་གཞན་ལ་ཕན་པ་རྒྱང་དུ་
བསྲུངས་ཤིང་། རང་གི་དོན་ལ་བརྩོན་པར་ལྷུར་ལེན་པའི་བགྱི་བ་དག་ནི་ཤིན་ཏུ་ཐ་ཆད་
ཅིང་། དུག་དང་འདྲ་བའི་གནས་སུ་དགོངས་ནས་ལྷག་པའི་བསམ་པ་རྣམ་པར་དག་པའི་
སྙིང་རྗེ་ཆེན་པོས་རབ་ཏུ་གདུང་བས། སྐྱེ་བོ་ཀུན་གྱི་དོན་ལ་གཅིག་ཏུ་གཞོལ་བའི་བྱང་ཆུབ་
ཀྱི་ཐུགས་ཀྱིས་འགྲོ་བ་མ་ལུས་པའི་ཐུགས་ལ་བྱམས་པའི་བདུད་རྩི་ཆེན་པོ་སྨིན་ཏེ། སྙིང་
རྗེ་ཆེན་པོ་གཟུགས་སུ་གྱུར་པ་བཞིན་དུ་སྣང་བར་མཛད་ཅིང་། བླ་ན་མེད་པའི་བྱང་ཆུབ་
ནས་བཟུང་སྟེ། ཐ་ན་མ་ཎི་རྡོག་པོ་གཅིག་གི་བར་གྱི་མཛད་པའི་ཕྲེང་བ་ཐམས་ཅད་སེམས་
ཅན་མཁའ་ཁྱབ་ཀྱི་དོན་དུ་དམིགས་པའི་སྤྱོད་པ་དམ་པ་བྱམས་པ་དང་སྙིང་རྗེ་ཚིག་ཙམ་ལ་
ཆགས་པ་མ་ཡིན་པ་ལྷུར་མཛད་ནས། བྱབ་ཆུབ་སེམས་དཔའ་ཆེན་པོའི་སྤྱོད་རླབས་རྒྱ་
མཚོ་ལྟ་བུའི་དགག་པར་བྱ་བའི་གནས་ཤིན་ཏུ་ཕྲ་ཞིང་ཕྲ་བ་རྣམས་ནི་མི་གཙང་བའི་ཕུང་བོ་
ལྟར་རྒྱང་རིང་དུ་དོར། ཐུབ་པའི་སྐྱེས་བུ་མཆོག་གི་བསླབ་པར་བཅས་པའི་བསྒྲུབ་པར་བྱ་
བའི་གནས་ཇི་སྙེད་པ་དག་ནི་ཉམས་སུ་བཞེས་ཏེ། དུས་ནམ་ཞིག་གི་ཚེ་ན།མཁའ་ཁྱབ་ཀྱི་
སྙིང་རྗེ་ཆེན་པོ་ལ་མཉམ་པར་བཞག་པའི་མདུན་གྱི་ནམ་མཁའ་ལ་འཕགས་པ་ཐུགས་རྗེ་
ཆེན་པོ་འཇིག་རྟེན་དབང་ཕྱུག་མངོན་སུམ་དུ་བྱོན་ནས་བུ་ལེགས་སོ་ཞེས་བྱ་བའི་གསུང་
གིས་བསྔགས་པར་མཛད་ཅིང་ཉིད་ཀྱི་ཐུགས་ལ་གཞན་ཕན་ལས་ཉམས་པར་འགྱུར་བ་
17



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
ཅུང་ཟད་ཙམ་ཡང་ས་བཅུའི་དབང་ཕྱུག་རྣམས་ཀྱིས་ཀྱང་གཟིགས་པར་འགྱུར་བ་མ་ཡིན་ན།
བྱང་ཆུབ་སེམས་དཔའི་ཚུལ་ཁྲིམས་ཀྱི་ཕུང་བོ་བླ་ན་མེད་པ་ཡོངས་སུ་རྫོགས་པར་མཛད་དོ་
ཞེས་པའི་གཏམ་དུ་བྱ་བ་ལ་སྤོབས་པ་དང་ལྡན་པར་གྱུར་པ་ཡིན་ནོ། །
གསུམ་པ་ནི། དེ་ནས་རྒྱུད་སྡེ་རྣམ་པ་བཞིའི། །བསླབ་པ་ཀུན་ལ་མཁས་གྱུར་པས། །
རྒྱལ་བ་དགྱེས་པའི་སྔགས་འཆང་གི །སྤྱོད་པ་རྒྱ་མཚོ་རྣམ་པར་བསྟེན། །ཀུན་ཏུ་རྒྱལ་བ་
སྲས་བཅས་ཀྱི། །སྐུ་གསུང་ཐུགས་དང་མཉམ་སྦྱོར་ཞིང་། །སྣོད་བཅུད་དག་པའི་དཀྱིལ་
འཁོར་དུ། །གཟིགས་ནས་ཐ་མ་ལས་རྒྱང་བསྲིངས། །ཞེས་པ་ནི། བདག་ཉིད་ཆེན་པོ་རིག་
སྔགས་ཀྱི་སྒོར་ཞུགས་ནས་རྡོ་རྗེ་ཐེག་པ་ལས་ཇི་སྐད་བཤད་པའི་བསླབ་པར་བྱ་བ་མཐའ་
དག་གི་ཕ་རོལ་ཏུ་སོན་པ་ཡིན་ཏེ། དེ་ལས་སྐྱོབ་པ་ཐོགས་མེད་ཞབས་ཀྱིས་ལྟུང་བ་འབྱུང་
བའི་སྒོ་བཞིར་གསུངས་ཏེ། མི་ཤེས་པ་དང༌། མ་གུས་པ་དང་། བག་མེད་པ་དང་། ཉོན་
མོངས་པ་མང་བ་སྟེ། སྒོ་དེ་དག་ལས་ལྟུང་བ་རྣམས་འབྱུང་བར་འགྱུར་ལ། དེ་ལྟར་ན་
ལེགས་སུ་འདོད་པའི་སྐྱེས་བུའི་རྩལ་ཇི་སྙེད་ཡོད་པས་སྒོ་དེ་དག་དགག་པར་བྱ་བ་ལ་ནན་
ཏན་གྱིས་འཇུག་དགོས་པ་ཡིན་པས། ཐོག་མར་བྱ་བ་གང་ལས་ལྟུང་བར་འགྱུར་བ་དང་།
ལྟུང་བར་མི་འགྱུར་བའི་ཚུལ་མི་ཤེས་ན། མི་ཤེས་པ་ལྟུང་བ་འབྱུང་བའི་སྒོ་ཡིན་པས། སྒོ་དེ་
འགེགས་པའི་གཡུལ་ངོའི་ཐོག་མ་ལ་རབ་ཏུ་དཔའ་བ་ཡིན་ཏེ། དེ་ལ་གངས་རིའི་ཁྲོད་པ་ཁ་
ཅིག་གིས་གཏམ་ཏུ་གླེང་བ་ལ་ནི། སྔགས་ཀྱི་ཐེག་པར་དམ་ཚིག་ས་མ་ཡ་འབུམ་སྡེ་ཞེས་
མིང་ཚིག་ཙམ་དུ་བརྗོད་ནས་བསླབ་པར་བྱ་བའི་གནས་རེ་རེ་བཞིན་དུ་ཉམས་སུ་ལེན་པ་ལ་
ཀུན་ཏུ་ངལ་བ་དང་། ཁ་ཅིག་ནི་དེ་ལྟར་བསླབ་བྱའི་གནས་ཤེས་པ་མ་ཡིན་ན། ཚུལ་བཞིན་
ཉམས་སུ་ལེན་པ་ལྟ་ག་ལ་ཞེས་མཆོག་གི་ཐེག་པ་ལ་འཇུག་པ་རྣམས་ཐབས་ཀྱིས་འགོག་
པར་བྱེད་པ་དང་། ཁ་ཅིག་ནི་རྒྱུད་སྡེ་གོང་མའི་བསླབ་བྱ་རྣམས་རྒྱུད་སྡེ་འོག་མའི་བསླབ་
བྱར་བྱེད་ཅིང་། མདོར་ན་རྒྱུད་སྡེ་བཞིའི་རྣམ་པར་དབྱེ་བ་རེ་རེའི་མཚན་ཉིད་འཇོག་པ་ལ་
108



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཡང་ཀུན་ཏུ་ངལ་བ་འཛིན་ཅིང་། དེ་དག་གི་བསླབ་བྱ་སོ་སོར་འཆད་པ་ལ། ལོང་བ་ཉམ་ང་
བའི་གཡང་གི་ངོགས་སུ་བསླེབས་པ་ལྟ་བུར་གྱུར་པ་ན། བདག་ཉིད་ཆེན་པོ་འདི་ནི་བླ་ན་
མེད་པའི་མོས་དགེ་ཕུན་སུམ་ཚོགས་པའི་སྐལ་བ་དམ་པས་རྒྱལ་བ་སྲས་དང་བཅས་པ་
ཐམས་ཅད་ཀྱི་བྱིན་གྱིས་བརླབས་ཀྱི་མཐུ་ལས་མདོ་རྒྱུད་རྒྱམཚོ་མཁྱེན་པའི་སྤྱན་རས་
གཟིགས་ཀྱིས་གཟིགས་པ་དྲི་མ་མེད་པ་ཐོབ་པ་ལས་རྒྱུད་ཀྱི་རྒྱལ་བོ་རྣམ་པ་བཞིའི་བསླབ་
པར་བྱ་བའི་གནས་ཕྲ་རགས་ཐམས་ཅད་སོ་སོར་མ་འདྲེས་ཤིང་གསལ་བར་རྡོ་རྗེ་འཛིན་པ་
ཆེན་པོའི་དགོངས་པ་ཇི་ལྟ་བ་བཞིན་དུ་གནང་བཀག་ལ་མཁས་པས། རིག་པ་འཛིན་པ་
ཐམས་ཅད་ཀྱི་ཁྱུ་མཆོག་གི་གནས་ཐོབ་པ་ཡིན་ནོ། །
ལྟུང་བ་འབྱུང་བའི་སྒོ་གཉིས་པ་ནི། བླ་མ་དང་གྲོགས་དང་བསླབ་པ་ལ་མ་གུས་པ་
ཡིན་ལ། སྒོ་དེ་ཀུན་ཏུ་འགེག་པའི་སྒོ་གླེགས་དམ་པར་གྱུར་པའང་ཡིན་ཏེ། དེ་ལ་བདག་
ཉིད་ཆེན་པོ་འདི་སྤྱིར་རྒྱལ་བའི་འཇུག་ངོགས་དད་པའི་སྒྲོན་མེ་ཆེན་པོ་ཀུན་ཏུ་འབར་བ་ནི་
སྐྱེ་བས་ཐོབ་པའི་ལྷན་སྐྱེས་སུ་གྱུར་པས། རྒྱལ་བ་སྲས་དང་བཅས་པའི་རྣམ་པར་ཐར་པ་ཆ་
ཙམ་དྲན་པས་ཀྱང་བླ་མ་མེད་པའི་དད་པ་ཆེན་པོ་འཁྲུངས་པར་གྱུར་པ་ཡིན་ཏེ། རྒྱལ་བ་
བཅོམ་ལྡན་འདས་ཀྱིས་མཚན་ཙམ་གསན་པ་ན་ཡང་སྐུ་གསུང་ཐུགས་ཀྱི་རྣམ་པ་གཞན་དུ་
གྱུར་ནས། མཉམ་མེད་ཤཱཀྱའི་རྒྱལ་བོ་མཁྱེན་ཅེས་གསུངས་ཤིང་དད་པས་ཀུན་ཏུ་འཚོ་བར་
མཛད་ལ། གཞན་ཡང་སྐྱིད་གྲོང་གི་འཕགས་པ་ཝ་ཏི། ངུར་སྨྲིག་གི་རྗེ་བཙུན་མ། དགེ་
སྡིངས་ཀྱི་མགོན་པོ་བིར་ཝ་བ། བླ་འཁོར་གྱི་དམ་པ་སངས་རྒྱས། དཔལ་ཨེའི་རྗེ་བཙུན་
སྤྱན་རས་གཟིགས་སོགས་རྟེན་ཁྱད་པར་ཅན་རྣམས་དང་གནས་ཁྱད་པར་ཅན་རྣམས་
གཟིགས་ཤིང་། མཇལ་བ་ན་ཡང་ཀུན་ཏུ་དད་པའི་སྐུ་གསུང་ཐུགས་ཀྱི་རྣམ་པར་དཔེར་བྱ་
བ་གང་ལས་ཀྱང་འདས་པའི་མོས་དགེ་ཆེན་པོས་གསོལ་བ་འདེབས་པར་མཛད་པ་ནི།
ཐུགས་དམ་གྱི་སྙིང་བོ་དད་པ་ཁོ་ན་ཡིན་སྙམ་པ་བྱེད་ཅིང་། ལྷག་པར་ལོ་ཆེན་གྲགས་པ་
19



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
རྒྱལ་མཚན་གྱི་ཞབས་དྲུང་ལ་བླ་ན་མེད་པའི་རྒྱུ་དང་འབྲས་བུའི་གསུང་རབ་མཐའ་དག་
ཐོབ་པར་མཛད་པས་མཆོག་ཏུ་མི་མཉམ་པའི་བཀའ་དྲིན་དྲན་ནས་བླ་མ་དམ་པའི་བཀའི་ཆ་
ཤས་ཅུང་ཟད་ཙམ་ཡང་མི་འདའ་བར་གང་གིས་དགོངས་པ་སྐྱོང་བ་ལ་འཇུག་སྟེ། སྐུ་ན་ཕྲ་
བའི་སློབ་གཉེར་གྱི་གནས་སྐབས་ན་ཡང་གསོལ་དང་ན་བཟའ་ལ་སོགས་གཞན་ལས་ལྷག་
པར་གྱུར་པ་མ་ཡིན་པས། རྩམ་པ་ཅུང་ཟད་རེ་ན་བཟའི་གྲྭར་འཐུམ་ཞིང་། དེ་ལ་བརྟེན་
ནས་གཟིགས་རྟོག་མཛད་པས། རྗེ་ལོ་ཆེན་གྱི་སྐུ་མདུན་དུ་གཞན་གྱིས་ཁུར་ཏེ་གྲལ་གྱི་
མགོ་བོ་ལ་བཞུགས་པ་ལ་དེ་ལ་བཀའ་བཀྱོན་ཏེ། དེང་སང་ཁྱེད་རྣམས་ཀྱིས་ཁུར་མི་དགོས་
ཡོན་ཏན་གྱི་གེགས་སུ་འགྱུར་བ་ཡིན། ང་ཞག་ཙམ་ན་དབང་མེད་དུ་ཁུར་དགོས་པ་གཅིག་
འོང་གིས་གསུངས་ཤིང་། འཕྲལ་དུ་ནན་ཏན་ལ་འཇུག་པའི་སླད་དུ་ནོན་ཆེན་པོ་མཛད་པ་
ཞིག་ཡོད་འདུག་པས་དེ་རྣམས་ཀྱང་གཏིང་ཐུགས་ལྷག་པར་བརྩེ་བའི་མཛད་པར་སྣང་ན་
ཡང་གཞོན་ནུ་ན་ཚོད་མ་རྫོགས་པའི་བསམ་པ་མེད་པ་ཞིག་ལ་ནི། དེ་འདྲ་བ་ལ་བརྟེན་ནས་
གུས་པ་འདོར་བར་མཐོང་མོད་བདག་ཉིད་ཆེན་པོ་འདི་ནི་མཆོག་གི་སྐལ་པ་དམ་པ་དང་
ལྡན་པས་དཔལ་ལྡན་གྲགས་པའི་དགོངས་པ་ཟབ་མོའི་རྗེས་སུ་འགྲོ་བའི་ཀུན་ཏུ་སྤྱོད་པ་
དག་གིས་ཡོངས་སུ་མ་བཏང་བར་དགྱེས་པར་མཛད་དེ། དེ་ཡང་ཉིད་ཀྱི་དགོངས་པ་ལ་
བསྙེན་པར་རྫོགས་པའི་ལས་ཀྱི་སློབ་དཔོན་རྗེ་བཙུན་ཆེན་པོ་རེད་འདའ་བ་ལ་ཞུ་བར་
དགོངས་ནས། ལོ་ཆེན་ཆོས་ཀྱི་དབང་ཕྱུག་གི་དྲུང་དུ་གཞན་ཞིག་བརྒྱུད་ནས་དེ་ལྟར་ཞུས་
པས། དེའི་དུས་ན་བདག་ཉིད་ཆེན་པོ་འདིའི་དབུ་མའི་དགོངས་པ་ཟབ་མོ་བོད་འདིར་ཀླུ་
སྒྲུབ་ཀྱི་ལུགས་ཀུན་ཏུ་འཆད་པའི་ཤིང་རྟ་ཆེན་པོ་རྣམ་པར་འབྱེད་པའི་དབུ་དོད་པ་ཙམ་ཡོད་
པར་སྣང་བས། ལོ་ཆེན་གྱི་དགོངས་པ་ལ་འདིའི་གྲུབ་མཐའ་རྣམས་ཀྱི་རེད་མདའ་བའི་
ལུགས་སྐྱོང་བ་འདྲ་ཞིང་། ངེད་ལ་མ་དྲིས་པར་ཆོས་འབྲེལ་ཡང་བྱས་ཞེས་གཞན་ལས་ཐོས་ན།
འདི་ནི་རིགས་པ་མ་ཡིན་ནོ་དགོངས་ནས་ཁོ་ཀུན་རིགས་པ་ལྟར་སྣང་བ་ལ་བརྟེན་ནས་དུས་
11)



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཀྱི་འཁོར་ལོའི་གཞུང་ཆེན་མོ་འགོག་པ་ལ་ཞུགས་ན། དེ་ནི་ཀུན་ཏུ་རིགས་པ་མ་ཡིན་ཏེ། འུ་
ཅག་གི་མི་ག་འདྲ་འདི་ཡང་ཁོ་ཀུན་ལ་ཆོས་ཉན་ཚར་བ་འདྲ་ན། ངེད་ཀྱི་རྒྱུད་པ་འདི་གཅོད་
པར་གདའ། ད་ནི་ལས་ཀྱི་སློབ་དཔོན་གཞན་པ་ཞིག་ལ་ཞུ་བ་ཡིན་གསུངས། དེའི་ཚེ་
བདག་ཉིད་ཆེན་པོ་འདིའི་ཐུགས་ལ་བདག་གིས་རྗེ་བཙུན་ལ་མ་ཞུས་པར་གཞན་ལ་ཆོས་
འབྲེལ་ཇི་ལྟར་དུ་ཞུ་དགོངས་ཤིང་། དེ་འདྲ་བའི་ཞུ་བ་རྣོན་པོ་འབུལ་མི་གཞན་ཞིག་བྱུང་
མོད། ད་ནི་དེའི་དོགས་པ་སངས་པ་གཅིག་ངེས་པར་བགྱི་བར་དགོངས་སོ། །དེ་ནས་
སྐབས་ཤིག་ཚེ་ན། རྗེ་བཙུན་དམ་པ་ཀུ་མཱ་ར་མ་ཏི་ལོ་ཆེན་གྲགས་པའི་ཞབས་ཀྱི་དྲུང་དུ་
ཕྱུག་འབུལ་བ་ལ་ཕེབས་ཏེ། དེའི་སྔོན་ཙམ་ལ་སྒྲོས་པ་གསན་པ་ན། ལོ་ཆེན་གྱི་གསུང་
གིས། འུ་ཅག་གི་དབོན་པོ་ག་འདྲ་དེ་ལ་ཁོང་བའི་བསུ་བ་ལ་སྤོས་སྣོད་ཐོགས་ཏེ་སོང་ཞེས་
གསུངས་པ་ཞིག་བྱུང་། ད་ནི་བདག་གི་དོགས་པ་སོང་བའི་སྐབས་ཡིན་པར་དགོངས་ནས།
བདག་ནི་བགྱི་བ་གཞན་ཞིག་ཡོད་པས་ཉེ་གནས་རྣམ་པས་སྤོས་སྣོད་ཀྱི་ལས་མཛད་པར་ཞུ་
གསུངས་ཏེ། དེའི་འཕྲོས་གསན་པ་ནས་དེ་རིང་གི་བྱ་བའི་མཐར་མ་སོན་གྱི་བར་དུ་ལོ་ཆེན་
སྤྱན་གྱིས་མ་བཏང་བའི་མདུན་ས་དེ་ཉིད་དུ་བཞུགས་ཤིང་དེའི་མོད་ལ་རྗེ་བཙུན་ཆེན་པོ་
ཕེབས་ཏེ། ལོ་ཆེན་གྱི་དྲུང་དུ་ཕྱག་གིས་བཀུར་སྟི་ཕུལ་ནས། བཞུགས་གདན་སོ་སོ་ལ་
འཁོད་པ་ན། བདག་ཉིད་ཆེན་པོའི་ཞབས་ཀྱིས་རྗེ་བཙུན་ཆེན་པོ་ལ་དབུ་ཞྭ་ཙམ་ཕུད་ཅིང་
དབུ་བཏུད་པའི་བྱིན་རླབས་ཞུས་པ་ན། ལོ་ཆེན་གྱིས་གཟིགས་ཏེ། གཞན་གྱི་ཟེར་བ་རྣམས་
ནི་རྫུ་ན་གྱི་ཅོལ་སྒྲོག་ཏུ་དགོངས་ནས། བདག་ཉིད་ཆེན་པོ་ལ་སྤྱན་ཆེར་གཟིགས་ཞལ་
འཛུམ་པ་མཛད་ཅིང་། དེ་ནས་སྐབས་རྙེད་དེ་ཅུང་ཟད་སྙན་དུ་གསོལ་པ་ཙམ་གྱིས་ད་ལན་
སྐབས་འགྲིག་པོ་གཅིག་བྱུང་བས། ལས་ཀྱི་སློབ་དཔོན་ཁོང་ལ་ཞུས་པས་རུང་ངོ་ཞེས་
གནང་བ་ཐོབ་ནས་དེ་བཞིན་དུ་མཛད་དོ། །
མདོར་ན་ལོ་ཆེན་གྱི་བཀས་གནང་མ་ཐོབ་པའི་དམ་པ་གཞན་ལ་ཆོས་འབྲེལ་ཙམ་
111



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཡང་མི་གསན་པ་དང་། གང་གི་དགོངས་པ་སྐོང་བ་ལ་གཅིག་ཏུ་བརྩོན་པའི་མཛད་པ་
ཐམས་ཅད་ཀྱི་ཕ་རོལ་ཏུ་སོན་པས་དཔལ་ལྡན་གྲགས་པའི་སྤྱན་གྱི་འབྲས་བུར་གྱུར་ཅིང་བླ་
ན་མེད་པའི་བྱིན་བརླབས་ཐམས་ཅད་རང་བབས་སུ་ཞུགས་ནས། དཔལ་ལྡན་བླ་མ་དམ་
པ་དགྱེས་པ་སྐྱེད་པའི་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་སྤྲིན་ཆེན་པོས་ཀུན་ཏུ་མཆོད་
པ་ལ་བརྩོན་ཞིང་། རྡོ་རྗེ་འཆང་ཆེན་པོ་ཉིད་དུ་གཟིགས་ནས་ཀུན་ཏུ་མོས་པར་མཛད་པས།
ཆོས་སྐྱོང་གི་དགུ་གཏོར་དང་གཞན་ལ་རྗེས་སུ་གནང་བ་མཛད་པའི་བཀའ་སྒོའི་དུས་སུ་
བརྒྱུད་པའི་བླ་མ་རྣམས་ཀྱི་མཚན་བརྗོད་ཅིང་། རིན་པོ་ཆེ་ལོ་ཆེན་གྱི་སྐབས་སུ་ཁམས་
གསུམ་ཆོས་ཀྱི་རྒྱལ་བོ་གྲགས་པའི་ཞབས་ཞེས་གསུང་གི་གསང་མཐོན་པོ་དང་དད་པས་
སྤྱན་བཙུམ་མཛད་པ་ན་ཟིལ་ཆེན་པོས་ཀྱེ་འབོད་བྱེད་ཅིང་ལུས་སྦྲིད་པ་ལྟ་བུར་འགྱུར་བ་ནི་
བདག་ལྟ་བུའི་ཐ་ཆད་ལ་ཡང་འོང་བར་འགྱུར་བ་ཡིན་ལ། གཞན་ཡང་བླ་མ་དམ་པ་ཆོས་
ཀྱིས་འབྲེལ་ཙམ་ཡན་ལ་བླ་ན་མེད་པའི་དད་པ་ཆེན་པོས་གུས་པར་མཛད་པས། རྗེ་བཙུན་
ཆེན་པོ་རེད་འདའ་བ་ལ་ཇི་ལྟར་མངའ་བས་སྤྱོད་པ་རྒྱ་མཚོ་ལས་བརྩམས་ཏེ། རྣམ་པར་
ཐར་པའི་སྒོ་ནས་བསྟོད་པ་འདོད་པ་འཇོ་བ་ཞེས་བྱ་བ་རྒྱ་བོད་དུ་བླ་མའི་བསྟོད་པ་གཅིག་
ལ་འདི་ཡ་མཚན་ནོ་ཞེས་མཁས་པ་རྣམས་ལ་ཡོངས་སུ་གྲགས་པ་དེ་ཡང་རྩོམ་པར་མཛད་ལ།
བསྟོད་པ་འདི་དང་ལྷན་ཅིག་པར་བླ་མ་རིན་པོ་ཆེ་བློ་བཟང་གྲགས་པས་མཛད་པའི་བླ་མ་
རྗེའི་བསྟོད་པ་དེ་ཡང་རྗེ་བཙུན་རེད་འདའ་བས་གཟིགས་པ་ན། ཁོ་བོ་ལ་འདི་ལྟ་བུའི་ཡོན་
ཏན་ཡོད་ན་དང་། དབོན་པོ་ཆོས་རྒྱལ་བས་མཛད་པའི་བསྟོད་པ་འདི་ལེགས་པ་ཡིན་ཞེས་
གསུངས་སོ་ཞེས་ཐོས་ཏེ། བླ་མའི་ཡོན་ཏན་ཆེན་པོ་འདིས་གཟིགས་པར་གྱུར་བ་ལྟ་ན།
གཞན་དག་གིས་གུས་པར་བྱེད་པའི་ཚུལ་ཙམ་ཡང་མི་ཤེས་པར་མཐོང་ཞིང་། རྗེ་ལམ་
འབྲས་པ་ཆེན་པོ་ཉིད་ནི་གྲུབ་པའི་རྣལ་འབྱོར་གྱི་དབང་ཕྱུག་ཆེན་པོར་གཟིགས་ནས་
མཆོག་ཏུ་དད་པ་མཛད་ལ། དེ་ཡང་བདག་གི་བླ་མ་ལམ་འབྲས་པ་ཆེན་པོའི་ཞལ་གཟིགས་
1 12



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
རྡོ་རྗེ་ནག་པོ་ཆེན་པོ་གུར་གྱི་མགོན་པོ་སྣ་ཚོགས་པའི་གོས་དང་དར་གྱི་ལྷབ་ལྷུབ་ཀྱིས་ཀུན་
ནས་བཀླུབས་པ་ཞིག་ཡིན་ནོ་ཞེས་གསུངས་པར་ཐོས་ལ། གཞན་ཡང་བླ་མ་དམ་པ་རང་
རང་གི་ཞལ་གྱིས་ཇི་ལྟར་མཆིས་པའི་རྣམ་པར་ཐར་པ་དེ་དང་དེ་ནི་དམ་པ་དེ་དག་ལ་ཡོངས་
སུ་མངའ་བ་ཡིན་ནོ་དགོངས་ནས་ཀུན་ནས་དད་པ་ལ་འཇུག་ཅིང་། གཞན་ཡང་རྒྱ་བོད་ཀྱི་
མཁས་གྲུབ་ཆེན་པོར་གྲགས་པ་རྣམས་རང་རང་གི་གདུལ་བྱའི་འཇུག་པ་དང་འཚམ་པར་
རྣམ་པར་ཐར་པ་ཆེན་པོས་ཡོངས་སུ་བཟུང་བར་མཛད་པའི་གཙོ་བོ་གང་ལ་ལྷག་པར་གཙོ་
བོར་བྱེད་པ་དེའི་ཡོན་ཏན་གྱི་ཕུང་བོ་གང་ཡིན་པ་དེ་ཉིད་ཀྱི་མཁྱེན་པ་དང་དད་པའི་སྤྱན་
གྱིས་གཟིགས་ནས། དེ་དག་ལ་དད་པའི་མཆོད་པ་མཆོག་གིས་དགྱེས་པར་མཛད་པ་དང་།
དེ་རྣམས་ཀྱི་གྲུབ་པའི་མཐའ་མདོ་རྒྱུད་ལས་གཞན་དུ་གྱུར་པ་སྙམ་པ་རྣམས་ལ་མི་འཐད་
པའི་ཆ་འགོག་པ་ལ་ཞུགས་པ་དེའི་ཚེ་ན་ཡང་རྣམ་པར་མ་དཔྱད་ཅིང་། ངན་དུ་སྨྲ་བ་རྒྱ་ཆེར་
གྱུར་པ་དག་ནི་རྒྱང་དུ་བསྲིངས་པས། ཁོ་ཀུན་ཡང་དག་པར་རྫོགས་པའི་སངས་རྒྱས་ཡིན་
པ་ཡང་སྲིད། གཞན་བཟུང་བའི་དོན་ཙམ་དུ་ཡིན་གྱི། མཐར་ཐུག་གི་ཞེ་འདོད་ཡིན་པ་ཡང་
དཀའ། སློབ་བུ་དག་གིས་ངག་མ་འཁྱོར་བ་ཡང་སྲིད། དེ་བཞིན་མ་ཡིན་པར་འདི་ཁོ་ན་
ལྟར་སྨྲ་ན། སྐྱོན་དུ་བྱ་བ་འདི་ལྟ་བུ་འཇུག་གོ །ཞེས་གསུངས་པར་མཛད་དེ། དཔེར་མཚོན་
ན་འགྲོ་བའི་མགོན་པོ་བསོད་ནམས་རྒྱལ་མཚན་པས་མཛད་པའི་ཡིག་ཆ་དག་གི་མི་འཐད་
པའི་ཆར་དགོངས་པ་རྣམས་ལ་གོང་དུ་སྨོས་པའི་གསུང་གི་ཀུན་ཏུ་འགོག་པ་ལ་མི་འཇིགས་
ཤིང་། བླ་མ་དམ་པ་ཉིད་ལ་འགྲོ་བའི་མགོན་པོ་བསོད་ནམས་རྒྱལ་མཚན་ཞེས་མཆོག་ཏུ་
གུས་ལྷུར་མཛད་དེ། ཐ་ན་བྱམས་ཆེན་གྱི་ཆོས་གྲྭ་ཆེན་པོར་ཆོས་ཀྱི་འཁོར་ལོ་བསྐོར་བར་
མཛད་པའི་ཚེ་གསུང་ཆོས་གྲོལ་བ་དག་གི་མཚམས་སུ་མཁར་སྦུག་གི་ཕྱོགས་སུ་ཞབས་
ཀྱིས་གཤེགས་ཏེ། དེའི་དམིག་གུ་ཞིག་ཏུ་རྗེ་བཙུན་ཨ་ཝ་དྷུ་ཏི་བ་བསོད་ནམས་རྒྱལ་མཚན་
སྐུ་འཁྲུངས་སར་སྣང་བས་ཕྱག་མཆོད་འབུལ་བ་ལ་ཕེབས་སོ། །དེ་དུས་ན་ཁང་བུ་དེ་ནི་མི་
1 13



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
ནག་པའི་སྤྱོད་པ་སྣ་ཚོགས་ཀྱིས་གང་བའི་དང་བ་འདྲེན་པོ་ནི་མེད་པ་འདུག་ནའང་། ཤིང་
རྩ་བ་ནས་བཅད་པ་ལྟ་བུའི་སྐུ་ས་ལ་བརྡབས་ཏེ། ཕྱག་མཛད་ཅིང་ཡན་ལག་བདུན་པ་ཕུལ་
སྤྱན་ཆབ་དང་བཅས་པས་སྨོན་ལམ་མང་བོ་མཛད་དོ། །དེ་ལྟར་ན་གང་ཟག་དེའི་གསུང་གི་
ཆ་ལ་དཔྱད་པར་མཛད་ནས་གྲུབ་མཐའ་འགོག་པ་དང་། དེའི་ཡོན་ཏན་གྱི་ཕུང་བོ་བླ་ན་
མེད་པ་ལ་དད་པར་མཛད་པ་གཉིས་ཐུགས་ཀྱིས་ཡངས་པའི་རྒྱལ་ཁམས་ཆེན་པོར་ཤོང་
བར་མཛད་པ་ནི་བསམ་པར་བཀའ་ཞིང་། དཔྱད་གཞི་ཤིན་ཏུ་ཆེ་བའི་རྣམ་པར་ཐར་པ་ཡིན་ཏེ།
འདིས་མཚོན་ནས་གང་ཟག་ཐམས་ཅད་ལ་མཐའ་གཉིས་སུ་མ་ལྷུང་བའི་མོས་དད་མཛད་
པ་ཡིན་ནོ། །
གཞན་ཡང་ལེགས་པར་གསུངས་པའི་དམ་པའི་ཆོས་ཀྱི་དགའ་སྟོན་བསྩལ་པར་
མཛད་པ་ན། རང་རང་གི་སྐབས་སུ་བབས་པའི་གནས་སྐབས་སུ་སྐྱེས་བུ་དམ་པ་རྣམས་ཀྱི་
གསུང་རྣམས་ལུང་འདྲེན་དུ་མཛད་དེ། ངེས་འབྱུང་གི་གདམས་པ་གསུངས་པའི་ཚེ་ན།
མཉམ་མེད་རྒྱལ་བ་ཡང་དགོན་པ་ཆེན་པོའི་གསུངས་ནས་ཞེས་དད་པའི་ཀུན་བརྗོད་ལྷུར་
མཛད་ནས་གསུངས་སོ། ། །
དཔལ་ལྡན་མངོན་དགའི་ཆོས་གྲྭ་ཆེན་པོར་དེ་ལྟ་བུ་གསུངས་པར་གྱུར་པ་ན། ཐེལ་
མཁན་ཆེན་ཀུན་དགའ་རྒྱལ་མཚན་པའི་དྲུང་གི་ཞལ་སྔ་ནས། བླ་མ་འདིའི་ཐུགས་ཚད་པ་
དང༌། དག་སྣང་མཛད་པ་ལ། ཡང་དགོན་ཆེན་པོའི་ལུང་འདྲེན་པར་མཛད་པ་འདི་ཁོ་ན་ལ་
བསམས་ན་ཡང་གཞན་དག་གིས་བསྐལ་པར་འབད་ཀྱང་བསྐྲུན་དཀའ་བ་ཡིན་ཏེ། དེང་
སང་དགེ་བའི་གཤེས་གཉེན་ཆེན་པོ་གཞན་ལ་ལ་ནི། འདི་ལྟ་བུ་ལུང་འདྲེན་དུ་བྱེད་པ་ལ།
ཁོང་རྣམ་པའི་མཁས་མཐོ་ལ་གནོད་ཀྱིས་དོགས་སུ་བྱེད་པར་འདུག་པ་གསུངས་པ་ཡང་།
དཔྱད་པ་མཛད་པའི་གསུང་དུ་འདུག་ཅིང་། ཐ་ན་གསུང་གང་ལ་ཡང་རང་རང་གི་ཡོན་ཏན་
གང་ཡོད་པ་དེའི་ངོས་ནས་དེ་དང་འཚམ་པའི་མཐོང་དང་བསྔགས་པ་མཛད་ཅིང་། ཆམ་
114



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
སྐྱུར་དང་མཚང་དུ་བརྗོད་པ་ནི་ནམ་དུ་ཡང་མི་མཛད་ལ། ཆོས་ཀྱི་ར་བར་ལྟ་ཅི་སྨོས། གང་
གི་ཞབས་ཀྱིས་ཡོངས་སུ་བཟུང་བའི་སའི་དཀྱིལ་འཁོར་གྱི་མདུན་ས་གང་ཡིན་པ་དེར་ཡང་
ཆོས་དང་མི་ལྡན་པའི་གཏམ་དུ་བྱ་བའི་ཕྲེང་བ་གཅིག་ནས་གཉིས་སུ་བརྒྱུད་པར་བྱེད་པ་ལ་
སྙན་མི་གཏོད་ཅིང་། ལན་དུ་བགྱི་བ་ཡང་གསུངས་པ་མ་ཡིན་ན། དགེ་བའི་བཤེས་གཉེན་
ཆེན་པོ་ནས་ཕྲ་མོ་གཅིག་གི་བར་ལ་ཡང་། ཆོས་འཇིག་རྟེན་པའི་ས་མཚམས་སུ་བཅད་ནས་
དེ་དང་དེའི་ཕྱོགས་སུ་འདོར་ལེན་གྱི་སྐྱོན་དུ་བྱ་བ་བརྗོད་པ་ཅུང་ཟད་ཙམ་ཡང་གསུང་བ་ག་
ལ་ཞིག་སྟེ། ཚུལ་འདི་ནི་གང་གི་མདུན་ས་མ་བཏང་བའི་སྐྱེ་བོ་ཐམས་ཅད་ཀྱི་ཐུན་མོང་དུ་
གྱུར་པ་ཡིན་ནོ། །
དེ་ལྟར་བདག་ཉིད་ཆེན་པོ་རང་གི་བླ་མ་དང་གྲོགས་དམ་པ་ལ་མ་དད་པར་འགྱུར་བ་
ནི་ནམ་དུ་ཡང་སྲིད་པ་མ་ཡིན་ཞིང་། གང་གི་མཛད་པ་རྒྱ་མཚོ་རྒྱལ་བ་དགྱེས་པ་སྐྱེད་པའི་
ཐབས་མཆོག་སྦྱོར་བ་མཛད་ན། བསླབ་པའི་གནས་ལ་མི་གུས་པ་ལྟ་ཅི་སྨོས་ཏེ། ཚུལ་འདི་
དག་གི་ཕྱིར་ན་ལྟུང་བ་འབྱུང་བའི་སྒོ་གཉིས་པ་འགོག་པའི་དགྲ་ཐབས་ལ་མཁས་པ་ཡིན་ནོ། །
ལྟུང་བ་འབྱུང་བའི་སྒོ་གསུམ་པ་དགག་པར་བྱ་བ་ལ་ཡང་ལེ་ལོར་གྱུར་པ་མ་ཡིན་ཏེ།
རྗེ་བཙུན་བདག་ཉིད་ཆེན་པོ་འདི་ནི་ཉིན་ཞག་ཕྲུགས་གཅིག་གི་ཚན་སྡེ་སྣོད་རིན་པོ་ཆེ་
གསུམ་དང་། རྒྱུད་སྡེ་ཆེན་པོ་བཞིའི་ཉམས་ལེན་དུ་བྱ་བ་ཁོ་ན་ལས་སྐད་ཅིག་ཙམ་གྱི་བར་
དུ་ཡང་ཀུན་ཏུ་ཡེངས་པར་ཞུགས་པ་མ་ཡིན་ན། བག་དང་བྲལ་བའི་ཉེས་པར་བྱ་བ་ནི་
མཆིལ་མའི་ཐལ་བ་བཞིན་དུ་དོར་བར་མཛད་པ་ཡིན་པས། ལྟུང་བ་འབྱུང་བའི་སྒོ་གསུམ་
པ་འགོག་པའི་གཡུལ་ངོའི་ཐོག་མ་ལ་རབ་ཏུ་དཔའ་བ་ཡིན་ནོ། །
ལྟུང་བ་འབྱུང་བའི་སྒོ་བཞི་བ་ཀུན་ཏུ་སྡོམ་པའི་སྒོ་འཕར་བརྟན་པོར་གྱུར་པ་ཡིན་ཏེ།
མཆོག་གི་སྐྱེས་བུ་ཆེན་པོ་འདི་ནི། ཐེག་ཆེན་པོའི་རིགས་ཅན་དབང་བོ་རྣོན་པོ་བླ་ན་མེད་པ་
ཞིག་ཏུ་འཁུམས་པས། ཡུམ་གྱི་ཁྱིམ་ན་རྒྱུ་ཞིང་དོང་བ་ཉིད་ནས་ཉོན་མོངས་པའི་ཚོགས་མ་
115



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ལུས་པར་ཞིག་གོ །ཞེས་བདག་ཉིད་ཀུན་ཏུ་སེམས་པར་བགྱི་ལ། ཚུལ་འདི་སྣོད་དུ་མ་གྱུར་
པ་ཞིག་གི་སླད་དུ། རྡོ་རྗེ་འཆང་ཆེན་པོའི་ལམ་ཟབ་མོ་ནོར་བུ་ཆུ་དྭངས་དཔེར་མཛད་པའི་
འདོད་པའི་ཡོན་ཏན་མཆོག་གི་རྣལ་འབྱོར་གྱིས་ཉོན་མོངས་པ་ལམ་དུ་སྒྱུར་བའི་སྤྱོད་པ་
ཆེན་པོ་བླ་ན་མེད་པའི་རྒྱུད་ཀྱི་དགོངས་པས་དགྱེས་པར་མཛད་ནས། ཀུན་ཏུ་རྡོ་རྗེ་སེམས་
དཔའི་སྐུ་གསུང་ཐུགས་དང་མཉམ་པར་སྦྱོར་བའི་དཀྱིལ་འཁོར་གྱི་བདག་པོའི་རྣམ་པར་
རོལ་པས་སྤྱོད་པར་མཛད་པ་ཡིན་ཏེ། ཚུལ་འདིའི་སླད་དུ་ན་ལྟུང་བ་འབྱུང་བའི་སྒོ་བཞི་བ་
རྣམ་པར་སྤྱོད་པའི་མཐུ་དང་ལྡན་པ་ཡིན་ནོ། །དེ་ལྟར་ན་རྡོ་རྗེ་ཐེག་པ་ལས་ཇི་སྐད་བཤད་
པའི་སྔགས་འཆང་གི་སྤྱོད་པ་མཆོག་གིས་རབ་ཏུ་དཔའ་བས། དཔའ་བོ་རྣལ་འབྱོར་མའི་
ཚོགས་ཀྱིས་ཞལ་མངོན་སུམ་དུ་བསྟན་ནས་བྱིན་གྱིས་བརླབས་པ་དང་། དམ་ཅན་རྒྱ་
མཚོའི་ཚོགས་ཀྱིས་གང་གི་དགོངས་པ་སྐོང་བ་ལ་གཅིག་ཏུ་འཇུག་པ་ཡིན་ནོ། །
འཇིགས་བྲལ་གྱི་སློབ་དཔོན་ཐམས་ཅད་མཁྱེན་པའི་ཞབས་ཀྱི་རྟོགས་པ་བརྗོད་པ་
ངོ་མཚར་གྱི་དགའ་སྟོན་ལས། མཆོག་ཏུ་བཙུན་པ་གཙོ་བོར་གྱུར་པའི་མཛད་པའི་རིམ་པར་
ཕྱེ་བ་སྟེ་བདུན་པའོ།། །།
1 16



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
སྐུ་ཆེ་བའི་ཡོན་ཏན་གཙོ་བོར་གྱུར་པའི་རིམ་པ་བཤད་པ།
བསྐལ་བར་འཚམ་པའི་མིག་གི་བསོད་ནམས་ཁོ་ནས་ཐོབ་པའི་མཆོག་གི་སྐུ་དང་སྣ་
ཚོགས་གདུལ་བྱའི་རྣ་བའི་བུམ་པ་འགེངས་ལ་དཔའ་བའི་གསུང་གི་བདུད་རྩི་ཕུལ་བྱུང་དང་། །
སྤྱོད་ལམ་ཀུན་ཏུ་རྟག་ཏུ་ཞི་བའི་ཐུགས་ནི་མིག་གཡོ་ཀུན་ཏུ་དྲག་པོའི་ཚེར་མ་ཅུང་ཟད་ཙམ་
ཡང་སྤངས་ཤིང་མཆོག་ཏུ་དུལ་བས་གཞན་གྱི་ཁྲོ་བའང་ཞི་བར་མཛོད། །གྲངས་མེད་ཡོན་
ཏན་མཐོན་པོར་འཛེགས་ཀྱང་ཁེངས་པའི་རླུང་གི་བ་དན་བསྙལ་ནས་མཐའ་ཡས་སེམས་
ཅན་སྤྱི་བོར་བླངས་ཏེ་ཀུན་གྱི་འབངས་སུ་རྟག་པར་བཞུགས། །ཟབ་རྒྱས་འཕྲིན་ལས་ངང་
གིས་ལྷུར་མཛད་ཆེད་དུ་གཟིགས་མིན་དེ་སླད་ཕྱིར་ན་ཁྱོད་ཀྱི་ཐུགས་ལ་ཉོན་མོངས་གོ་
སྐབས་སྐད་ཅིག་མ་ཡིན་ཚུལ་འདི་ཁོ་ནས་བ་སྤུ་གཡོ། ། །
དེ་ལ་བརྒྱད་པའི་སྡོམ་ནི། རྙེད་དང་མི་རྙེད་བདེ་དང་མི་བདེ་དང་། །སྙན་དང་མི་སྙན་
བསྟོད་དང་སྨད་གྱུར་པ། །དེ་དག་ཁྱོད་ཀྱིས་མགོ་སྙོམས་མཛད་གྱུར་པས། །མཐའ་དག་
འཁྲུལ་བའི་ཚོགས་གང་ཞིག་པར་གྱུར། །ཅེས་ཏེ། ཆོས་བརྒྱད་མགོ་བསྙམས་ཤིང་ཀུན་ཏུ་
བཟང་བོས་དགྱེས་པར་ཞུགས་པ་ནི་འདི་ལྟར། ཁྱོད་ནི་རྣམ་ཐོས་བུ་ཡི་དཔལ། །རྙེད་ཀྱང་
དགའ་བ་སྐྱེད་མིན་ཏེ། །མ་རྙེད་དེ་ལས་གཞན་པ་ནའང་། །དགའ་ལས་བཟློག་པ་བགྱིད་
མ་ལགས། །དེ་ཕྱིར་ཁྱོད་ཀྱིས་གསེར་དང་ནི། །བོང་བར་མཉམ་པའི་རྟུལ་ཞུགས་ཀྱིས། །
ཉིད་ཀྱི་དཔལ་གྱི་ཕྲེང་བ་རྣམས། །ཀུན་དང་ཐུན་མོང་གྱུར་པ་བཞིན། །ཞེས་བྱ་བ་ནི།
བདག་ཉིད་ཆེན་པོ་རྣམ་ཐོས་ཀྱི་བུའི་འབྱོར་པའི་དཔལ་གྱིས་ཀུན་ཏུ་སྒེག་པ་ཐོབ་པ་ལ་ཡང་
དགྱེས་པ་ཐོབ་པ་སྐྱེ་བ་མ་ཡིན་ཞིང་དེ་ལས་གཞན་དུ་གྱུར་པ་ན་ཡང་མི་དགའ་བ་འཁྲུངས་
117



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
པར་འགྱུར་བ་མ་ཡིན་ཏེ། དེ་ཡང་འཇིག་རྟེན་ལས་ཡོངས་སུ་གྲགས་པའི་རྙེད་བཀུར་གྱི་
ཕུན་སུམ་ཚོགས་པ་ལ་ཀུན་ཏུ་འཇུག་ན། བོ་དོང་། བླ་འཁོར། ཤེལ་དཀར། གུང་ཐང་།
གྱམ། ཕུ་རེ་རྣམས་ཀྱི་གདན་ས་ཡུན་རིང་དུ་བཞུགས་ནས་འདུ་འགོད་དུ་བྱ་བ་ཇི་ལྟར་
རིགས་པ་མཛད་ན། ཕུན་སུམ་ཚོགས་པའི་དཔལ་གྱིས་མངོན་པར་མཐོ་བ་ཀུན་ཀྱི་མཐུན་
ནང་དུ་གྲུབ་ན་ཡང་དེ་དག་ལས་རྒྱབ་ཀྱིས་ཕྱོགས་ཏེ། རྣམ་པར་གཡེང་བ་མཐའ་དག་
བསྲིངས་ནས་བས་མཐའི་འཇུག་ངོགས་ཆེན་པོ་ཚེ་འདིར་མངོན་པར་ཞེན་པའི་སྐྱེ་བོ་ཀུན་
གྱི་བློ་ཡི་སྤྱོད་ཡུལ་དུ་མ་གྱུར་པས། བསྟི་གནས་བཅས་ཏེ་བཞུགས་པར་གྱུར་པ་ཡིན་ཞིང་།
དེ་ཡང་ཚོགས་ཆེན་པའི་མཁན་ཆེན་དོན་གྲུབ་དཔལ་བའི་ཞལ་སྔ་ནས་རྗེ་བཙུན་ལ་གསོལ་ཏེ།
དཔལ་ཐང་དུ་དགོན་པ་མཛད་པའི་རྒྱུ་མཚན་གང་ཡིན་ཞུ་ཡིན་འདུག་པ་ལ། རྗེ་བཙུན་གྱི་
ཞལ་ནས་སའི་དཀྱིལ་འཁོར་གང་ན་ཡང་སྦྱིན་བདག་ཆེན་པོ་རྣམས་ལ་བརྟེན་པའི་དགེ་
འདུན་གྱི་སྡེ་དང་བླ་མ་སོ་སོས་མངོན་པར་གང་ཞིང་དེ་དག་ན་ཁོ་བོ་འདུག་པའི་ཚེ་ན། ཀུན་
གྱི་གདུལ་བྱའི་གེགས་སུ་འགྱུར་བར་ཡང་མཐོང་ནས་དེ་རྣམས་ལས་གཟུར་ཏེ་མི་ཡི་འགྲོ་
བས་སྤངས་པའི་ས་ལ་བརྟེན་པ་ཙམ་ཡིན་གསུངས་སོ། །ལེགས་པར་བརྟགས་ན་དེ་ཁོ་ན་
བཞིན་དུ་སྣང་སྟེ། འདིས་ནི་གནས་ཀྱི་ཁྱད་ལས་བརྩམས་པའི་རྙེད་པ་དང་མ་རྙེད་པ་ཀུན་
ཏུ་མགོ་སྙོམ་པར་མཛད་པ་ཡིན་ཞིང་། དག་པ་དང་མ་དག་པའི་འཁོར་གྱི་དབུས་སུ་ཉོན་
མོངས་པས་རྣམ་པར་མི་བརྫི་བའི་རྣམ་པར་རོལ་པ་ཆེན་པོ་ནི་འདི་ལྟ་སྟེ། བདག་ཉིད་ཆེན་
པོ་འཁྲུལ་བའི་ཚོགས་ཀྱི་ཐུགས་འཕྲོགས་པར་མ་གྱུར་པས་ཉིད་ཀྱི་ཞབས་ཀྱི་ར་བར་འཁོད་
པའི་སྐྱེས་བུ་དམ་པ་མཁས་པ་དང་། གྲུབ་པའི་དབང་ཕྱུག་ནས་ཀུན་ཏུ་མ་རུངས་པའི་བར་
གྱི་སྤྱོད་པའི་རི་མོ་རྣམ་པར་བཀྲ་བ་གང་ལ་ཡང་མཆོག་གི་གཟིགས་པ་མ་ལོག་པས་སྐབས་
ཤིག་གི་ཚེ། བླ་མ་འདུལ་འཛིན་ངག་དབང་པས་འདི་སྐད་དུ་གསོལ་ཏེ། དེང་སང་གི་སྐུ་
འཁོར་ཁ་ཅིག་ཀུན་ཏུ་སྤྱོད་ཁ་རྩིང་པོར་འགྱིད་པ་འདྲ་ན། འདི་དག་ལ་རྒྱང་དུ་བསྲིངས་ཏེ།
1 18



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བླ་མ་བཀའ་བཅུ་བ་རྣམ་གཉིས་ཀྱིས་གཙོ་མཛད་པའི་འཁོར་དག་པ་ཤས་སྟག་གིས་དགྱེས་
པར་ཡང་དང་ཡང་དུ་ཞུས་པ་ལས། ནམ་ཞིག་གི་དུས་ན་བདག་ཉིད་ཆེན་པོའི་གསུང་གིས་
ཁོ་ཀུན་རང་སྤྱོད་པ་ཇི་ལྟར་དུ་བགྱི་ན་ཡང་། ཁོ་བོ་ལ་མ་དག་པའི་སྣང་བ་མེད་གསུངས། དེ་
སྐད་དུ་བླ་ན་མེད་པའི་རྣམ་ཐར་ཆེན་མོའི་གསུང་ཐོས་པ་ཉིད་ནས། བླ་མ་འདུལ་བ་བ་སྔོན་
ལས་ཀྱང་ལྷག་པར་དད་པར་གྱུར་ཏེ། བདག་ཉིད་ཆེན་པོའི་གཟིགས་པ་དག་པའི་རོ་
སྙོམས་ཀྱི་སྤྱོད་པ་མཆོག་ནི་ཀུན་གྱི་བློ་ཡུལ་དུ་དཔག་པར་དཀའ་ན། བདག་ཅག་རྣམས་
ཞབས་དྲུང་དུ་འདུག་པ་ལ་དུས་ཀུན་ཏུ་རང་གིས་རང་འཆུན་པ་ལ་བདག་གིར་བྱའོ་སྙམ་དུ་
གྱུར་ཏོ། །འདི་ནི་འཁོར་གྱི་ཁྱད་པར་ལས་བརྩམས་པའི་རྙེད་པ་དང་མ་རྙེད་པ་མགོ་སྙོམས་
པར་མཛད་པ་ཡིན་ལ། ཉིད་ཀྱི་བདོག་པའི་དངོས་པོ་ཕྲ་རགས་གང་ལ་ཡང་འཇིག་རྟེན་
ལས་ཡོངས་སུ་གྲགས་པའི་བདག་གིར་མཛད་ཅིང་། ཀུན་ཏུ་ཐུན་མོང་དུ་སྤྱོད་པ་ལ་སོམ་ཉི་
བྲལ་ཞིང་བག་ཡངས་པའི་རྣམ་པར་ཐར་པ་མཐོང་ནས། སྐུ་དྲུང་དུ་ལྷགས་ཤིང་ཉེ་བར་
གནས་པ་བག་ཡངས་ལ་གུས་པ་ལྷོད་པ་དག་ནི་རང་རང་གི་བློ་དང་འཚམ་པའི་ཕྱག་རྫས་
ཀྱི་དངོས་པོ་གང་དང་གང་ལ་ལག་པ་རང་དགར་བརྐྱངས་ཏེ་ལེན་པ་ལ་ཀུན་ཏུ་མི་འཇིགས་
པས། རྗེ་བཙུན་དམ་པའི་ལོངས་སྤྱོད་ལ་ཐུན་མོང་དུ་ལོངས་སྤྱོད་པར་བྱེད་ཅིང་དེ་ལྟར་དུ་
གྱུར་པ་ན། སྐུ་འཁོར་ན་ཕན་ཚུན་དུ་སྲུང་རེས་དང་ལེན་རེས་བྱེད་པའི་བློ་དང་འཚམ་པར་
བྱིས་པ་གཞོན་ནུའི་བསམ་པས་མ་ཟིན་པའི་རྣམ་ཐར་བཟུང་ནས་དེ་རྣམས་ཀྱི་རྗེས་ཟློས་
ཙམ་དེའི་སྲུང་སྡོམ་མཛད་པར་སྣང་ན་ཡང་། སྐད་ཅིག་གཉིས་པ་ལ་འཁྲུལ་བ་ཞིག་པའི་
ཀུན་ཏུ་སྤྱོད་པ་ཡོངས་སུ་བཟུང་སྟེ། སྲུང་སྡོམ་གྱི་བཀོད་པ་རྣམས་ནི་ནམ་མཁར་བྲིས་པའི་
རོ་མོ་བཞིན་དུ་གང་ཡང་མི་གནང་བར་གཏད་མེད་དུ་ལྷང་སོང་ནས། སླར་ཡང་འབྱོར་པའི་
ཚོགས་ཐམས་ཅད་བཞི་མདོའི་རྡོ་བ་དང་གྱོ་མོའི་ཕུང་བོ་བཞིན་དུ་གཟིགས་པར་གྱུར་ཅིང་།
དེའི་ཚེ་ན་རིན་པོ་ཆེའི་གླིང་དུ་ཆས་པའི་སྐྱེ་བོའི་བསམ་པ་གང་བ་བཞིན་དུ། བདག་ཉིད་
1 19



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཆེན་པོའི་ཕྱག་རྫས་རྣམས་རང་རང་གི་ལག་པའི་སྤྱོད་ཡུལ་དུ་གྱུར་ནས་བདག་གིར་བགྱི་བ་
ལ་ཀུན་ཏུ་འཇུག་པ་གསེར་དང་བོང་བ་མཉམ་མོ་ཞེས་བྱ་བའི་གཏམ་ཆེན་པོ་དེ་ནི་འདི་དང་
འདྲ་བ་ལ་ངེས་པར་ཟེར་མོད་སྙམ་པ་བློ་ལ་ངེས་པར་ཤར་ཞིང་། འབྱོར་པའི་ཕུང་བོ་ཇི་སྙེད་
པ་ལས་རྒྱབ་ཀྱིས་ཕྱོགས་ཏེ་རྙེད་པ་དང་མི་རྙེད་པ་ལྷན་ཅིག་ཏུ་མགོ་སྙོམས་པར་མཛད་པ་
ཡིན་ནོ། །
གཞན་ཡང་བདག་ཉིད་ཆེན་པོ་འདི་ནི་ཕྱག་གི་འདུ་བྱེད་ལས་སྤྲོས་པའི་སའི་རི་མོ་ལ་
མ་ལྟོས་པར་ཐུགས་ཀྱི་རི་མོས་ཤིན་ཏུ་ཕྲ་ཞིང་གྲངས་མེད་ལས་འདས་པའི་རྩིས་ཀྱི་བྱེད་པ་
བགྲང་བ་ལ་མཁས་པར་གྱུར་པ་ཡིན་འང་། རྫས་ཀྱི་སྲེད་པ་ཀུན་ཏུ་བཏང་བའི་ངང་ཚུལ་
ལས་དཔགས་ཏེ། ཉེ་གནས་དག་གིས་སྐུ་མདུན་དུ་བྱུང་སོང་གི་རྩིས་སྒྲིག་པར་བྱེད་པ་ན།
བླུན་པོས་ཀྱང་ནས་ཁལ་ཉིས་བརྒྱ་ཙམ་གྱི་རྩིས་རྐུན་ལེན་པ་ལ་རང་དབང་དུ་གྱུར་པ་རིན་
པོ་ཆེ་ངག་དབང་པས་གཟིགས་ཏེ།འབྱོར་པའི་དགའ་སྟོན་གྱི་ཕུང་བོ་བཞི་མདོའི་རྩ་བཞིན་
དུ་གཟིགས་པ་ཁྱོད་ལས་གཞན་པའི་སྐྱབས་གཞན་མ་མཆིས་སོ་ཞེས་དད་པའི་བང་མཛོད་
མངོན་པར་གང་བར་མཛད་པ་ཡིན་ནོ། །
གཞན་ཡང་ཤེལ་དཀར་དུ་ཕེབས་པའི་དུས་ཤིག་ན་མཆོད་གཡོག་པ་དཔལ་འཕེལ་
གྱིས། རྗེ་བཙུན་གྱི་དངུལ་གྱི་བྱ་མ་བུམ་ཞིག་ཡོད་པ་བོར་ནས་ཅི་བྱ་ཚང་རླག་ཏུ་གྱུར་ནས།
བདག་ཉིད་ཆེན་པོ་ལ་ངོས་ཀྱིས་ཞུ་མ་ནུས་ན། རྗེ་བཙུན་བླ་མ་འཁོར་རིན་པོ་ཆེ་སོགས་དུ་
མ་བརྒྱུད་ནས་ཞུ་བར་བརྩམས་པ་ན། དེ་དག་གིས་ཀྱང་ཞུ་བར་མ་སྤོབས་ནས་ཉི་མ་གཉིས་
ཙམ་སོང་བའི་ཚེ། ཐུགས་དམ་གྲོལ་བའི་བར་ཞིག་ལ་ཁོ་མཆོད་ཅོག་གི་དྲུང་ན་ཁྲམ་ངུས་
བྱེད་ཅིང་འདུག །རིན་པོ་ཆེ་བ་ཐུགས་དྭངས་པ་བཞིན་དུ་བུ་ཚ་ཁོ་དེ་ཅི་བྱུང་བ་གསུངས།
བདག་ཅག་གིས་གོ་མ་ཆོད་པ་ཞིག་བྱས་པར་མཆིས་ཞུས་པས། ཅི་བྱུང་ཅི་བྱུང་གསུངས།
བསོད་ཆུང་གིས་བྱ་མ་བུམ་དེ་བོར་བར་མཆིས་ཞུས་པས། ཞལ་འཛུམ་མཛད་ནས་འུ་ཅག་
120



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
གི་བསམ་པ་ལ་གཞན་ཅིག་བྱུང་སྙམ་པ་ཡིན། དེ་འདྲ་མེད་བཞིན་དུ་སྣང་བ་ཡིན་པ་ལ་དེ་
ལས་འོས་མེད་གསུངས། དེ་ནས་ཁོ་བསམ་པ་གང་ནས་ཕྱོགས་གཞན་ཞིག་ཏུ། ང་ལ་ཞུ་བ་
འཁུར་མི་མ་རྙེད་པ་བྱུང་ནའང་ད་ནི་ཡིད་བདེ་བ་ཡིན་ཟེར་ཞིང་ལུས་གར་ལིང་ལིང་བྱེད་
པར་གྱུར་ཏོ། །དེའི་ཚེ་གཞན་དག་ན་རེ། བྱ་མ་བུམ་མེད་བཞིན་དུ་སྣང་བ་རང་ཡིན་ཟེར་
བར་བྱེད་དོ། །
གཞན་ཡང་ཉིད་ཀྱི་ཕྱག་ན་གནས་པའི་གསེར་གྱི་ཚོགས་ལ། གཞན་གྱི་ལག་པའི་
ཞགས་པས་ཀུན་ཏུ་དྲངས་ནས། བདག་གིར་བྱེད་པ་དེའི་ཚེ་ན་ཡང་འཁོར་གཞན་གྱིས་མ་
བཟོད་པར་གསེར་ལེན་དེ་ལ་འཇིག་རྟེན་ན་ཡོངས་སུ་གྲགས་པའི་ཆད་ལས་བྱེད་པར་གྱུར་
པ་ན། བདག་ཉིད་ཆེན་པོ་གསེར་ལེན་པའི་མི་དེའི་སྐྱབས་མགོན་དུ་ལེ་ལོར་མ་གྱུར་པར་
ཕྱོགས་དུ་མས་སྐྱོབ་པར་མཛད་པ་ཡིན་ཏེ། སྐབས་ཤིག་གི་ཚེ། ཀུན་བཟང་ཞེས་པས་
གསེར་མང་དུ་བརྐུས་པ་ན། ཆོས་སྡིངས་པ་ཕལ་ཆེར་ཐུགས་མ་རངས་པར་གྱུར་ནས། ཚེ་
འདི་ཁོ་ན་ལ་མངོན་པར་ཕྱོགས་པའི་སྐྱེ་བོས། རྗེ་བཙུན་དམ་པའི་ཕྱག་རྫས་ལ་སྲེད་པས་
ཆགས་ཏེ། གསེར་གྱིས་ལག་པ་གང་བ་དེ་ལ། རྣམ་པ་དུ་མས་གནོད་པ་སྐྱེལ་བ་ལ་ཞུགས་
ཤིང་རང་དབང་དུ་གྱུར་ན། སྲོག་གི་དབང་བོ་ལེན་པ་ལ་ཡང་བརྩོན་པར་གྱུར་པ་ན། རྗེ་
བཙུན་སྙིང་རྗེ་ཆེན་པོ་སེར་སྣའི་མདུད་པ་གྲོལ་བས་ཕྱོགས་དུ་མའི་སྒོ་ནས་གསེར་ལྡན་དེ་ནི་
སྐྱོབ་པར་མཛད་དེ། བུ་ཚ་ཀུན་བཟང་གིས་དོན་དམ་པར་བདག་གི་གསེར་ཞོ་གང་ཡང་
བརྐུས་པར་གྱུར་ན་ཞེས་དབུ་སྙུང་བཞེས་ཏེ། བཀྲེན་པ་དང་མ་རུངས་པ་ལ་བརྩེ་བ་དམ་
པས་སེམས་དཔའ་ཆེན་པོའི་ཀུན་ཏུ་སྤྱོད་པ་ལྷུར་མཛད་པ་ནི། གཞན་གྱིས་ལད་མོ་བགྱིད་
པ་ལ་རྔོ་ཐོགས་པར་འགྱུར་བ་མ་ཡིན་ཞིང་། བདག་ཉིད་ཀྱིས་མཐོང་བ་ལ་ཡང་། མངའ་
བདག་འདི་ཀུན་དགའ་ར་བར་བཞུགས་པ་གང་གི་ཚེ། ལས་སྟོང་བའི་གདན་འདྲེན་སྐྱ་སེར་
མང་བོ་བྱུང་། དེ་རྣམས་ཀྱི་འཕྲལ་གྱི་ཆས་རིན་པོ་ཆེ་ཉིད་ཀྱིས་སྦྱོར་བ་ཡིན་གསུངས། ཆས་
121



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཁའི་རིན་གསེར་སྲང་ཕྱེད་མཁན་ཆེན་འཛིམས་པ་ལ་བརྒྱུད་དེ། བྱང་དུ་ཀུན་དགའ་རྒྱལ་
མཚན་པ་ལ་གནང་། དེ་ནས་དེའི་ཞུ་བས་ཁོང་རྣམ་པའི་ཆོས་སྐལ་འདི་ག་རང་ནས་བགྱིད་
ན་གསེར་ཇི་ལྟར་དུ་ལེན་པར་ནུས་ཞེས་ཞུ་ཞིང་། གསེར་རྗེ་ཉིད་ཀྱི་ཕྱག་ཏུ་འབུལ་བ་ལ་
བསྒྱུར་ཅིང་གནང་། དེ་ནས་མཁན་ཆེན་འཛིམས་པས་གསེར་དེ་རིན་པོ་ཆེ་ཉིད་ཀྱི་ཕྱག་ཏུ་
ཕུལ་བས་རྗེ་ཉིད་ཀྱིས་བཞེས་ནས། སླར་བཞུགས་གདན་གྱི་ཟུར་དུ་ཞལ་གྱི་མཆིལ་མ་
བཞིན་དུ་དོར་ཞིང་བཞག་གོ །ཞགས་གཉིས་ཙམ་སོང་བ་ན་གསེར་ཞོ་དོ་ཕྱགས་སྙིགས་ཀྱི་
ཁྲོད་ནས་དཔོན་ཡིག་དཀོན་མཆོག་རྒྱལ་མཚན་གྱིས་རྙེད་ནས་རྗེ་ཉིད་ཀྱི་ཕྱག་ཏུ་ཕུལ་ལོ། །
ཞོ་དེ་ནི་ཟགས་པར་གྱུར་ཅིང་དེ་ཉིད་ཕྱག་ཏུ་ཕུལ་བ་ན་གསེར་ལ་སྲེད་པས་དགྱེས་པར་
འགྱུར་བ་མ་ཡིན་པར། དཔོན་ཡིག་ལ་ཁྱོད་བདག་གི་གསེར་གཏོད་པའི་ཆོག་ཤེས་དང་
ལྡན་པ་ཡིན་ནོ་གསུངས་ཤིང་། དཔོན་ཡིག་གི་བསམ་པ་ལ་བཀའ་བཀྱོན་མི་མཛད་པ་ཙམ་
དུ་ཟད་པར་མཐོང་ངོ་། །
གཞན་ཡང་ཉིད་ཀྱི་དྲུང་དུ་འབུལ་བ་ཇི་ཙམ་ཕུལ་བ་གཟིགས་པར་གྱུར་པ་ན།
འབུལ་བའི་མི་དེའི་བློ་ངོར་བླ་ན་མེད་པའི་སྤྲོ་དགའ་ཆེན་པོས་རྫས་ལ་ཀུན་ཏུ་སྲེད་པ་སྙམ་
པ་དང་། ཐུགས་ཀུན་ཏུ་རངས་པའི་སྐུ་གསུང་ཐུགས་ཀྱི་རྣམ་འགྱུར་མཛད་པར་གྱུར་ཏེ།
རྙེད་པ་འདི་དག་ནི་ཐེ་ཚེའི་རི་མོར་མ་བགྱིས་ན་གཞན་དུ་ཟེགས་པར་འགྱུར་གསུངས། དེ་
ལྟར་དུ་བགྱིད་པ་ལ་ཞུགས་ནས་སྐད་ཅིག་གསུམ་པ་ཙམ་ན། འབུལ་བའི་དངོས་པོ་སྤྱན་
ལམ་དུ་བབ་པའི་ངོ་བོ་གཞན་དུ་ཅི་རིགས་པར་འཁྱམས་པ་གཟིགས་ཤིང་གསན་པར་གྱུར་
པ་ན། སྔོན་གྱི་གསུང་གི་དོན་དེ་ཉིད་ཆུའི་རི་མོ་བཞིན་དུ་གྱུར་ནས་ལོང་བ་དང་འོན་པའི་
རྟུལ་ཞུགས་ལ་ཆགས་ཏེ། ནོར་གྱི་ཕྲེང་བ་གང་དང་གང་ནི་གཟིགས་པ་དང་གསན་པར་
འགྱུར་པ་མ་ཡིན་ནོ། །
གཞན་ཡང་བདག་ཉིད་ཆེན་པོ་སྲེད་པ་ཡོངས་སུ་བཏང་བ་གང་གི་དྲུང་དུ་མངོན་པར་
122



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཕུལ་བའི་མཆོད་པའི་དངོས་པོ་ཅི་ཡིན་པ་དེ་ནི། བཞི་མདོའི་རྩ་བཞིན་མངོན་པར་འཁྱམས་
ཤིང་ལག་པའི་རྩེ་མོ་སུ་རིང་གི་སྤྱོད་ཡུལ་དུ་འགྱུར་བར། ཕྱོགས་གཞན་དང་གཞན་ལ་རབ་
ཏུ་ལྷགས་པའི་དགེ་བའི་བཤེས་གཉེན་ནས་སྐྱེ་བོ་ཕལ་བའི་བར་གྱི་ཚོགས་ཀྱིས་མཐོང་ཞིང་།
དེ་ལ་བདག་ཉིད་ཆེན་པོ་ནི་ཀུན་ཏུ་གཡོ་བ་མ་ཡིན་ཏེ། དཔལ་མངོན་དགའི་ཀུན་དགའ་ར་
བར་བཅོམ་ལྡན་འདས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར་སྐལ་བ་དང་ལྡན་པ་ཚིམ་
པར་མཛད་པའི་ཚེ་ན། དབོན་ཞང་ལྷ་བས་འཇུག་ཡོན་དུ་གསེར་གྱི་སྐུད་པ་ལས་བརྒྱུས་
པའི་མུ་ཏིག་གི་རྣ་རྒྱན་མངོན་པར་གཡོ་བ་དག་ཕྱག་གི་ཡལ་ཁར་ཕུལ་སོང་བ་མཎྜལ་གྱི་མེ་
ཏོག་དང་ལྷན་ཅིག་པར་བཞག་སོང་། དབང་གྲོལ་ནས་དེ་མ་ཐག་ཏུ་བདག་ཉིད་ཆེན་པོ་
བསམ་གཏན་གྱི་ཁང་བར་ཞུགས་ཏེ། འདི་དང་འདི་འདྲ་ཞེས་པའི་གསུང་གིས་རྣ་རྒྱན་གྱི་
འཚོ་སྐྱོང་ནི་མི་མཛད་དེ། ཉིད་ཀྱི་གཟིགས་པ་དམ་པ་ནི་མུ་ཏིག་གི་དོག་པ་མཆོག་དང་།
ནས་རྡོག་པོ་སྙིམ་པར་ཆགས་པ་དག་ལ་ཁྱད་པར་ཡོད་མ་ཡིན་ནོ། །
སླར་ཡང་དེའི་མཇུག་གི་རིམ་པ་བཞིན་དུ་འབུམ་མཚོའི་གདོང་དུ་སྨན་ཆབ་མཛད་
པའི་སྐབས་ཤིག་གི་ཚེ་ན།ཕྱགས་ཕྱིའི་མཛོ་རྫི་དེས་ཕྱག་འབུལ་ལ་འོངས། དེའི་བསམ་པ་
བསྐང་བའི་སླད་དུ། ཁྱོད་ཉིད་བདེ་བར་འཚོའམ། ད་མཛོ་དུ་ཡོད་གསུངས། ཁོས་དེ་དང་
དེའི་རིམ་པ་རྣམས་ཞུས། དེའི་ཚེ་ན་གཟིམ་དཔོན་རིན་རྣམ་གྱིས་གད་མོ་དང་བཅས་ཏེ། ད་
མཛོ་དུ་ཡོད་འདྲི་དགོས་པའི་མཛོའི་བདག་པོ་ཤིན་ཏུ་མཚར་རོ་ཞེས་མང་དུ་གླེང་བར་བྱེད་ལ།
དེ་ལ་བདག་ཉིད་ཆེན་པོའི་གསུང་གིས། ཁྱོད་ཀྱི་བློ་ལ་ཁོ་བོས་མི་རིགས་པ་ཆེན་པོ་གཅིག་
བྱས་པར་སེམས་མོད། མཛོའི་རྩིས་ཀྱི་གྲངས་འཛིན་པས་འཚོ་བའི་དགེ་བཤེས་ཤིག་བདག་
མིན་གསུངས། དེ་ལྟར་མཆོག་ཏུ་འོས་པའི་གསུང་དེ་ཐོས་ནས་དཔལ་སྟག་ལུང་ཐང་བ་ལ་
སོགས་པའི་འཁོར་ཐམས་ཅད་ལུས་ཀྱི་བ་སྤུ་སྦོམ་པོར་བགྱིད་པའི་རྟུལ་ཞུགས་མཆོག་ལ་
སྤྱོད་པར་གྱུར་ཅིང་། འདིས་མཚོན་ནས་གང་དུ་བཞུགས་ཤིང་གཤེགས་པའི་གནས་དེ་དང་
123



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དེར་འདི་ལྟ་བུའི་འཆིང་བ་ལས་ཀུན་ཏུ་གྲོལ་པའི་སྤྱོད་པ་དམ་པས་དགྱེས་པར་མཛད་པས་
རྙེད་པ་དང་མ་རྙེད་པ་མཆོག་ཏུ་མགོ་སྙོམས་པར་མཛད་དོ། །ཞེས་མགྲིན་པ་རིང་བོས་སྒྲོག་
པ་ལ་མཐུ་དང་ལྡན་པར་གྱུར་པ་ཡིན་ནོ། །
སིམ་པའི་བདེ་བ་ལེགས་ཐོབ་ཀྱང་། །ཁྱོད་ནི་སྤྲོ་དགར་འཛེག་ལ་མིན། །དེ་ལས་
གཞན་དུ་གྱུར་པ་ནའང་། །ཀུན་ཏུ་འཁྲུག་གང་ཞི་བ་ཉིད། །ཅེས་བྱ་བ་ནི། བདག་ཉིད་ཆེན་
པོ་འདོད་པའི་ཡོན་ཏན་གྱི་དཔལ་གྱིས་ཀུན་ཏུ་ཚིམ་པ་ཐོབ་པའི་གནས་སུ་གྱུར་ནས།
མཁས་པ་དང་གྲུབ་པ་དང་། དགེ་བའི་བཤེས་གཉེན་མང་བོས་མཆོད་ཅིང་བསྟོད་དེ་ལེགས་
པར་བཀུར་བ་དང་། རྒྱལ་བོ་དང་། བློན་པོ་དང་། དམངས་མང་བོ་དག་གིས་ཀུན་ཏུ་བཀུར་
སྟིར་བགྱིད་པའི་ཕ་རོལ་ཏུ་སོན་པ་ཐོབ་ཀྱང་། དེ་དག་ལས་འཇིག་རྟེན་དང་རྗེས་སུ་མཐུན་
པའི་ཀུན་ཏུ་ཆགས་པ་ལྷུར་ལེན་ཞིང་། དེའི་དབང་དུ་སོང་ནས་ཀློག་པ་དང་། སྒྲུབ་པའི་
གེགས་སུ་འགྱུར་བ་ནི་མ་ཡིན་ཏེ། ཉིད་ཀྱིས་ཐུགས་སུ་མཛད་པའི་ཉིན་ཞག་ཕྲུགས་གཅིག་
ལ་རྒྱལ་བའི་མདོ་རྒྱུད་ཐམས་ཅད་ཀྱི་བཤད་པ་དང་སྒྲུབ་པ་ཐམས་ཅད་ཐུགས་རྒྱུད་ལ་སྦྱོར་
བས་གསུང་རབ་ཐམས་ཅད་སྟན་ཐོག་གཅིག་ཏུ་ཉམས་འོག་ཏུ་ཚུད་པར་མཛད་པའི་རིམ་
པའི་དམ་བཅའ་ནི། སྲེད་མེད་ཀྱི་བུའི་སྟོབས་ཀྱིས་ཀྱང་སྒུལ་མི་ནུས་པས། སྦྱིན་པའི་
བདག་པོ་འབྱོར་པའི་ཚོགས་ཀྱིས་མཐོ་བ་དང་གང་གི་ལོངས་སྤྱོད་ཀྱི་ཞགས་པས། བདག་
ཉིད་ཆེན་པོའི་ཡིད་དམ་དུ་བྱ་བ་ཕྲ་ཞིང་ཕྲ་བ་དག་ཀྱང་འཆིང་བར་ནུས་པ་མ་ཡིན་ཏེ། དེ་
དག་གི་ཚུལ་ནི་རྗེ་བཙུན་གྱི་ཞབས་པད་ལ་རེག་པ་བློ་མཐོ་དམན་ཐམས་ཅད་ཀྱིས་མངོན་
སུམ་དུ་གྱུར་པ་ཡིན་ལ། སྙུང་གཞི་དྲག་པོས་རབ་ཏུ་གཙེས་པ་དང་། རྣམ་པར་མི་འཚམ་
པའི་གཡེང་བ་ཆེན་པོར་གྱུར་པ་ནའང་། ཀུན་ཏུ་འཁྲུག་པ་ཆེན་པོ་ངང་གིས་ཞི་ནས། དམ་
པའི་སྤྱོད་པ་མཆོག་གིས་དགྱེས་པར་མཛད་པ་ཡིན་ཏེ། ལ་སྟོད་བྱང་གི་སའི་ཆ་ན་བཞུགས་
པར་གྱུར་པའི་ཚེ་ན། ཤངས་ཁྲག་མང་བོ་ཟགས། རླུང་སྟོབས་སུ་གྱུར་ནས་སྐུ་ཤིན་ཏུ་འོ་
124



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བརྒྱལ་བར་གྱུར་ཏེ་བཞེངས་ཙམ་གྱིས་ས་ལ་ལྟུང་བར་འགྱུར་དུ་དོགས་པའི་རྐྱེན་དེ་ཙམ་
གྱིས་ཀྱང་ཀུན་ཏུ་དགེ་བའི་ཐུགས་མི་འཕྲོགས་པར། ཟབ་མོའི་ཐུགས་དམ་གྱི་རིམ་པ་
རྣམས་ནི་འཆག་པ་མེད་ཅིང་། སྔ་དྲོ་ཕྱག་མང་བོ་མཛད་པར་འགྱུར་བ་ལ། སྐུ་དྲུང་ན་འཁོད་
པ་རྣམས་ཀྱིས་ཤིན་ཏུ་སྟོབས་ཆུང་བར་གྱུར་ན། ཕྱག་ཐུགས་ཀྱིས་མཛད་པ་གནང་ན་ཞུས་
པ་ལས། བདག་ནི་དལ་བ་དོན་ཡོད་པར་བགྱིད་ཅིང་། ལུས་འདི་བོར་ན་དེ་ནས་ཅི་འདྲ་
ཞེས་གསུངས་ཤིང་། ཀུན་ཏུ་གུས་པར་མཛད་པའི་སྐུ་ཡིས་ཕྱག་དངོས་སུ་མཛད་དོ། །ཅུང་
ཞིག་སོང་བ་ན། སྐུ་ལུས་ས་ལ་ཏབ་ཏབ་པོར་འགྱེལ་ནས་དུམ་ཞིག་གསུང་གནང་བ་ཙམ་
ཡང་མ་བྱུང་། དེས་རྐྱེན་བྱས་ནས་ཨ་མཱ་ར་ཐེབས་ཏེ། དུམ་ཞིག་སོང་བ་ན་བཞེངས་ནས་དེ་
ནི་ལེགས་པ་ཡིན་ཏེ། ད་ནི་སྣ་ཁྲག་ཀྱང་མྱུར་དུ་འཆད་པར་འགྱུར་རོ་གསུངས་ཤིང་། གཞན་
ཡང་སྔ་མོར་གྱུར་པའི་དུས་ཤིག་གི་ཚེ་ན། རུ་ལྷག་ལྷོ་ཕྱོགས་ཀྱི་རྒྱལ་བོ་འཁོར་དང་བཅས་
པ་ནང་མི་བདེ་བར་གྱུར་ནས། དེ་ཉིད་སྣུམ་པའི་ཆེད་དུ་བདག་ཉིད་ཆེན་པོ་ཕེབས་ནས་
ལེགས་སུ་འདོད་པའི་བཀའ་གནང་ན་སྤྱི་བོར་ལེན་པར་འགྱུར་ལ། གཞན་སུ་ལ་ཡང་བློ་
གཏོད་པ་མ་ཡིན་ནོ་ཞེས་ཕྱོགས་གཉིས་ཀར་གྱིས་ཞུ་བ་ཕུལ་ནས་གདན་འདྲེན་པ་བསླེབས།
དེ་ནས་འབྱོན་པར་ཆས་ཤིང་སང་འབྱོན་རྒྱུའི་དོ་ནུབ་ཞབས་སྙུང་བར་གྱུར་ནས། ཉིད་ཀྱི་
ཞལ་སྔ་ནས་ད་ལན་མཚན་མ་བཟང་བོ་ཡང་མི་འདུག །ང་སྲིད་ཞི་མཉམ་ཉིད་པ་ཡིན་པ་མ་
རྟོགས་འཁོན་པར་ཆེན་པོ་འདི་འདྲ་བ་ཡིན་ནའང་། རྐང་པ་ན་བ་འདི་སོས་ན་སེམས་ཅན་
ལ་ཕན་པའི་སླད་དུ་སླེབ་པ་བྱེད་གསུང་ཞལ་གྱིས་འཆེས་ཏེ། ཞབས་ལེགས་པར་གདངས་
ཀྱི་བར་དུ་དབེན་གནས་ཆེན་པོ་ཆོས་སྡིངས་སུ་བཞུགས། དེ་ནས་རིང་བོ་མ་ལོན་པར་སྙིང་
བ་ལས་གྲོལ་ཏེ། ཁོང་དཔོན་གཡོག་གི་འདོད་པ་དང་སྦྱར་ནས། ལྷོ་ཕྱོགས་ལ་ཐེགས་ཏེ་ཕུ་
རེར་ཕེབས་ནས་ཡུན་རིང་བོ་མ་ལོན་པ་ན། ཤངས་ཁྲག་ཚད་མེད་པ་ཟགས་ཏེ། ཉི་མ་
དགུའི་བར་དུ་ནར་མ་ཆད་པར་གྱུར་ནས། སྐུའི་ཁོར་ཡུག་གི་ས་གཞི་ཐམས་ཅད་མདོག་
125



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དམར་བོར་གྱུར་ཅིང་། འཁོར་ཐམས་ཅད་བློ་སྟོར་བ་ལྟ་བུར་གྱུར་ནས། ཉིན་ཞག་བརྒྱད་
འདས་ཏེ། དགུ་བ་ལ་མངོན་པར་ཕྱོགས་པའི་དགོངས་མོའི་ཆ་ཞིག་ལ། ཕུ་རེའི་ཀུན་དགའ་
ར་བའི་ཉི་མཐོངས་གཅིག་ལ་བཞུགས་གདན་བཤམས་ཏེ། སྐུ་སྙེས་འབོལ་ལ་ཀུན་ཏུ་
ཕྱོགས་པས་བག་ཕབ་སྟེ་གཟིམས་ཤིང་བཞུགས་སོ། །དེར་དཔོན་ཡིག་དཀོན་མཆོག་རྒྱལ་
མཚན་ཞབས་དྲུང་ན་འཁོད་པ་ལ། ཁྱོད་རང་ཡང་གཡོན་ཕྱོགས་དེར་ཅུང་ཟད་ཅིག་སྡོད་
གསུངས། བཀའ་བཞིན་དུ་བསྡད་ནས་ཡུན་རིང་རབ་ཅིག་སོང་བ་ན། བདག་ཉིད་ཆེན་པོ་
རྣལ་དུ་སོང་བ་སྙམ་པ་གཅིག་སྤྱན་ནམ་མཁའ་ཅེར་བ་ཞིག་མཛད་ནས་བཞེངས་བྱུང་སྟེ།
ཁྱོད་ཀྱིས་གཡུའི་ན་ཆུང་མཛེས་མ་དེ་མཐོང་ངམ་གསུངས། བདག་གིས་མ་མཐོང་ལགས་
ཞུས་པས། ཁོ་བོས། ནམ་ཁར་གཡུའི་ན་ཆུང་མཛེས་མ་གཅིག་མཐོང་སྟེ། དེའི་ཞལ་ནས་ན་
བ་ལྟར་སྣང་བ་འདི་འཁྲུལ་ངོར་ཡིན། དོན་ལ་གྲུབ་པ་མེད་གསུངས། རྗེ་བཙུན་མ་སྒྲོན་
མའི་སྤྲུལ་བ་ཡིན་པས་ན་བར་སྣང་བ་འདིས་མི་སྟོ་བར་འདུག་གསུངས་ཤིང་། དེའི་ནུབ་
ནས་ཤངས་ཁྲག་གི་ཆུ་བོ་ཆེན་པོ་ཡང་ཆད། གསོལ་སྨན་ཞུ་བ་མ་དགོས་པར་ལེགས་པར་
དྭངས་ཏེ། ཤེལ་དཀར་དུ་ཕེབས་ནས་བཀའ་ནང་གི་རིམ་པ་རྣམས་མཛད་དུས་ཀྱང་རྣལ་དུ་
གནས་པ་ཐོབ་བོ། །དེ་ལྟར་རང་ཉིད་སྙུང་བ་མཁྱེན་བཞིན་དུ་ཡང་རང་གི་བདེ་བ་ཁྱད་དུ་
བསད་ནས་གཞན་སྐྱོབ་པ་ལ་འཇུག་ཅིང་། ཡི་དམ་གྱི་ལྷས་ཀུན་ཏུ་འབྲལ་བ་མེད་པར་རྗེས་
སུ་བཟུང་ནས་གསུང་གི་བདུད་རྩི་འཐུང་བ་ལ་སྐལ་པ་དང་ལྡན་པར་གྱུར་པ་ཡིན་ནོ། །སླར་
ཡང་བདག་ཉིད་ཆེན་པོ་སྐུ་རབ་ཏུ་སྙུང་བས་འཕྲོགས་པར་གྱུར་པ་ན་ཡང་དེ་ཉིད་ཀྱི་དབང་
དུ་སོང་སྟེ་བསྟན་པའི་བྱ་བ་ལ་ཕྱིར་ཉམས་པར་འགྱུར་པ་ནི་མ་ཡིན་པས། ནག་པོ་བརྩེགས་
པ་མགྲིན་པར་ལྷུང་བའི་སྙུང་བའི་གཞིའི་ལྷག་མ་ཅུང་ཟད་རྒྱས་པར་གྱུར་ནས་ཤིན་ཏུ་སྙུང་
ཞིང་མཛད་མཐའ་ལ་ཕྱོགས་པ་ཙམ་དུ་གྱུར་པ་ན། བདག་གི་ཡོངས་སུ་འཛིན་པ་ཆེན་པོ་
འཇམ་དཔལ་གྲགས་པ་ལ་སྐུ་མདུན་དུ་བྱོན་གསུངས་པ་གཅིག་བྱུང་། དེ་བཞིན་དུ་ཞབས་
126



ས་པ -
དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཀྱི་དྲུང་དུ་བྱོན་པ་ན། ཕུར་བ་སྐད་ཅིག་མའི་མངོན་པར་རྟོགས་པ་ལ་དབྱངས་འདི་དང་འདི་
བྱས་ན་ལེགས་སོ་ཞེས་གསུངས་ཤིང་སྤྱོད་པར་གནང་བ་དང་། གཞན་ཡང་ཐུགས་དམ་དང་
རྩོམ་པ་དང་ཁྱད་པར་དུ་བྱས་པའི་མཛད་པ་གང་ལ་ཞུགས་པ་ན། དེ་དང་དེའི་བར་དུ་ནི་
སྲུང་བའི་རྣམ་པ་མི་ཚོར་བར་ལྷའི་བདུད་རྩིས་ངོམས་པ་བཞིན་དུ་གནས་པར་མཛད་པ་
ཡིན་ནོ། །
གཏམ་སྙན་བདུད་རྩི་སྙན་གྱི་དཔལ། །གང་བ་ཐོབ་ནའང་མངོན་དགར་མིན། །མི་
སྙན་ཁབ་ཀྱི་རྩེ་མོ་ཡིས། །ཕུག་ཀྱང་ཟུག་རྔུར་ག་ལ་བགྱིད། །ཅེས་བྱ་བ་ནི། འཇིག་རྟེན་
ལས་ཡོངས་སུ་གྲགས་པའི་སྙན་པར་བརྗོད་པ་གང་ལ་ཡང་ཀུན་ཏུ་མི་སྲེད་པས། གཞན་
དག་གིས་ཕྱོགས་སུ་ལེགས་པར་ཐོས་པ་འདི་ཁོ་ན་ལ་དགྱེས་པར་འགྱུར་རམ་སྙམ་པའི་
སྙན་དུ་ལེགས་པར་བརྗོད་པ་ཞུས་པ་ན་ཡང་། གློ་བུར་དུ་དེའི་ངོར་དགྱེས་པར་སྣང་བ་འདྲ་
བའི་གསུང་ཚམ་ཚོམ་རེ་གནང་བ་མ་གཏོགས། ཐུགས་ཀྱི་གཏིང་ནས་དེ་ལ་ཡོངས་སུ་སྲེད་
པའི་རྣམ་འགྱུར་བསྟན་ནས་མི་མངའ་ཡིན་ཏེ། སྔ་མོའི་དུས་ཕོ་བྲང་སྣེ་གདོང་ནས་གོང་མ་
ཆེན་པོ་གྲགས་པ་རྒྱལ་མཚན་པས་མཆོད་གནས་སུ་བྱོན་གསུངས་པའི་བཀའི་རིམ་པ་དུ་མ་
གནང་བར་གྱུར་པ་ལ། གཞན་དུ་ན་ཆར་འདོད་ཀྱི་བྱིའུས་འབྲུག་སྒྲ་ཐོས་པ་ལྟར་ཤིན་ཏུ་
ཡིད་ལ་བབས་པ་ཡིནའང་། བདག་ཉིད་ཆེན་པོ་གཡེང་བས་ཐུགས་མི་འཕྲོགས་པས་སྙན་
ཁབ་ཀྱིས་ཕུག་པ་ལྟར་གྱུར་ནས། དབུས་ཕྱོགས་སུ་ཐོན་པ་བྱུང་ན་ཆོས་ཀྱི་དབང་ཕྱུག་ཇོ་བོ་
ཤཱཀྱ་དངོས་ལ་ཕྱག་མཆོད་འབུལ་བ་དང་། དཔལ་མིའི་དབང་བོའི་དྲུང་དུ་བསླེབས་པ་ལ་
སྤྲོ་མདུན་ཤིན་ཏུ་ཆེ་ནའང་། དགོན་གསར་གཅིག་གི་ས་མ་ཟིན་པ་དང་བསྟན་བཅོས་རྩོམ་
པ་ཞིག་གི་འཕྲོ་མ་གྲུབ་པས། མ་བསླེབས་པས་ཐུགས་པས་མི་འཕྲོད་བར་ཞུ་ཞེས་པའི་ཞུ་
ཡིག་ཕུལ་ཏེ་ཕེབས་པ་མ་གནང་། འདི་ལ་བདག་ཕྲ་བའི་ཚེ། རྩེ་ཐང་བའི་སློབ་དཔོན་ཞི་བ་
བློ་གྲོས་པ་ལ། དེང་སང་དབུས་གཙང་གི་དགེ་བའི་བཤེས་གཉེན་རྣམས་ཐུགས་ཀྱི་ཇོ་བོ་སུ་
127



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
བཟང་ཞེས་དྲིས་པས། ཁོང་ན་རེ། བོ་དོང་ཆོས་རྒྱལ་དེ་ཐུགས་ལས་སུ་རུང་བ་ཡོད་པ་འདྲ་ཟེར།
ཁོང་ལ་སྣེ་གདོང་པས་གདན་འདྲེན་བཏང་བས་མ་ཁུགས་པའི་ཚོད་དུ་འདུག །གཞན་སུ་
ཡིན་ནའང་སྒྲོས་པ་ཅུང་ཟད་ཙམ་ལ་རྒྱུག་པ་འདྲ་གསུངས། དེ་ཡང་དཔྱད་གཞི་ཆེ་བར་སྣང་
ཞིང་། དུས་ཕྱིས་ས་ཐམས་ཅད་ཀྱི་དབང་ཕྱུག་གྲགས་པ་འབྱུང་གནས་ཞབས་ཀྱིས་ཆེད་དུ་
བརྗོད་པའི་སྙན་དངགས་ཀྱི་ཞུ་བ་ཕུལ་ནས་ཕེབས་པར་འགྱུར་བའི་འཕེན་པ་གནང་ཡང་།
ཕྱིས་སྐུ་དྲུང་དུ་འོང་ཞེས་པ་ཙམ་ལས་འཇིག་རྟེན་མཁྱེན་པས་མཛད་པའི་སྤྲོས་པ་མ་གནང་།
གཞན་ཡང་བསྟན་པ་རིན་པོ་ཆེ་ལ་ཕན་པར་ངེས་པའི་མཚན་མ་གཟིགས་ན་མ་གཏོགས།
འདི་ཁོ་ནར་ལེགས་པར་བརྗོད་པའི་གཏམ་ལ་སྙན་འགེབས་པ་ལྷུར་མཛད་པ་ཡིན་ཞིང་
ཤིན་ཏུ་མི་རིགས་པར་གྱུར་པའི་གཏམ་གསན་པར་གྱུར་པ་ན་ཡང་ཀུན་ཏུ་རྨོངས་པའི་ཟུག་
རྫུ་བགྱིད་པ་ནི་རིང་དུ་བཏང་པས། བདག་ཅག་རྣམས་ཆོས་སྡིངས་ན་ཞབས་དྲུང་ན་ཡོད་
པའི་དུས་ཤིག་ན། ཁྲི་མཚོ་ཆོས་འཁོར་ཡངས་པ་ཅན་གྱི་སའི་ཆ་ཞིག་ཏུ་ཟུར་ཚོ་བའི་དམག་
ཅི་འགྲིམས་པའི་ལམ་ཕོག་ནས། དེར་འཁོད་པའི་དགེ་འདུན་རྣམས་ཀྱི་ཕྱག་རྫས་མང་བོ་
ལ་ཐོ་ཕོག་ཆེན་པོ་བྱུང་། མི་འཚམ་གཏམ་དུ་བྱ་བ་དུ་མ་ཞིག་གླེང་བ་བྱུང་བས། ཕྱོགས་དེ་ན་
ཡོད་པའི་དགེ་འདུན་ཁ་ཅིག་ལེགས་པར་ཡུས་ནས་རིན་པོ་ཆེའི་དྲུང་དུ་རིངས་པ་ལྟར་བྱས་
ཏེ་ཚུལ་འདི་ལྟར་དུ་བྱུང་ངོ༌། །བདག་ཅག་རྣམས་ཀྱིས་ནི་མཚོན་ཆ་ལས་བརྩམས་པའི་སྲུང་
བར་འོས་པའི་ལས་དག་ཀྱང་བགྱིས་སོ་ཞེས་ཞུ་ཞིང་ཡུས་སུ་བྱེད་པ་ལས། བདག་ཉིད་ཆེན་
པོའི་གསུང་གིས་འཁྲུག་པའི་ལས་བྱེད་པ་ཇི་ལྟར་རིགས། ཁོང་རང་རྣམས་ཀྱི་བློ་དང་
འཚམ་པར་སྐུར་གཏོང་བ་ཡིན་མོད་གསུངས། ཁབ་བོར་བ་ཙམ་གྱིས་དགོངས་པ་ལས་མི་
གནང་ཞིང་། གཞན་ཡང་དུས་དེ་ལས་སྔོན་དུ་གྱུར་པའི་ཚེ་མཆོག་གི་སློབ་མ་དམ་ཚིག་པ་
རྣམས་ལ་དགེ་སྐུལ་གནང་ནས། དཔལ་མོ་དགའ་ལྡན་གྱི་རྐ་འདོན་མཛད་དེ། རྫོང་ཁ་དང་
ཤེལ་དཀར་སོགས་ཀྱི་དགེ་འདུན་བརྒྱ་ཕྲག་མང་བོ་རབ་ཏུ་དད་པས་ཀུན་ནས་བསླངས་
128



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
པའི་བརྩོན་པ་དྲག་པོ་ལྷུར་མཛད་ནས་ཡུན་རིང་དུ་ལས་དཀའ་མཛད། ཉི་མ་ཁ་ཡར་རྗེ་བླ་
མ་ཡང་ཕྱག་ཕེབས་ཏེ། གཟིགས་མོ་དང་བཀོད་པ་གནང་ཞིང་རགས་ཆེན་པོ་དེའི་སྟེང་དུ་
གུར་ཆུང་ངུ་ཞིག་ཕུབ་ནས་བཞུགས་པའི་ཉི་མ་གཅིག་གི་ཚེ། སྔོན་ལས་ཤིན་ཏུ་སྔ་བའི་ཚ་བ་
མ་རན་པ་ལ། ཐམས་ཅད་ཐད་ཐད་དུ་གྱེས་རང་རང་གི་གནས་སུ་ཚ་བ་ལ་སོང་གསུངས།
ཐམས་ཅད་ཀྱིས་ཅུང་མ་རན་པར་འདུག་པས་ལས་དཀའ་ལ་གྱོང་ཆེན་པོ་འཕགས་པ་འདྲ་
ཞུས་ཀྱང་མ་གསན་པར། རྗེ་བླ་མ་ཉིད་ཀྱང་རིངས་པ་བཞིན་མཛད་ནས། ཕྱོགས་གཞན་པ་
ཞིག་ཏུ་བྱོན། གཞན་ཐམས་ཅད་ལ་ཡང་ནན་ཏུར་གྱིས་བཀས་བསྐུལ་ཏེ་ལས་འཕྲོ་བཞག་ནས།
རང་རང་གི་ཉལ་བའི་ས་ཕྱོགས་སུ་འཁོར་པ་ཐོབ་ཅིང་། ཚ་བ་ཟ་བའི་ཚེ་ན། རགས་དེའི་
སྨད་ཆུ་ཆེན་པོས་ཀུན་ཏུ་ཟོས་པའི་ཚོད་དུ་འདུག་པས། ཕྱོགས་ཐམས་ཅད་ནས་སྐད་ཅིག་
ཙམ་ལ་འགྱེལ་ཞིང་། ཆུའི་ཚོགས་ཐམས་ཅད་ནི་གྱེན་དུ་འཕྱོ་ཞིང་རྒྱུག་ལ། བརྩིགས་པར་
གྱུར་པའི་རྡོ་རྣམས་ནི་ནམ་མཁའ་ལ་ལྡིང་ཞིང་སླར་ཕོག་པའི་ཐུག་སྒྲ་ཆེན་པོ་དང་བཅས་ནས།
མཐར་སྲིད་མཚོའི་རྒྱ་མཚོ་ཆེན་པོའི་ངོགས་སུ་སོང་སྟེ། རྡོ་གཅིག་ཀྱང་མི་གནང་བར་ལས་
བྱས་པའི་རྗེས་ཀྱང་མི་མངོན་པ་ལྟ་བུར་གྱུར། དེའི་ཚེ་ན་དགེ་འདུན་རྣམས་ཀྱི་དགོངས་པ་ལ།
བདག་ཉིད་ཆེན་པོས་ཡུན་རིང་དུ་འབད་པ་མཛད་པ་སྐད་ཅིག་གིས་ཞིག་པར་གྱུར་པ་ན་
ཐུགས་ལས་ཆེན་པོ་འཁྲུངས་སོ་སྙམ་དུ་རྟོག་ཅིང་སྐུ་མདུན་དུ་སུ་ཡང་འགྲོ་མི་ནུས་པ་སྙམ་
བྱེད་པ་ན། དགེ་འདུན་བགྲེས་པ་ཁ་ཡར་སྐུ་མདུན་དུ་ལྷགས་ནས། འཇིག་རྟེན་དང་སྦྱར་
བའི་ཐུགས་ལས་སྐྱུང་བའི་ཐབས་ཀྱི་རྒྱུ་མཚན་འདྲ་སྙམ་དུ་གསོལ་བ་ན། བདག་ཉིད་ཆེན་པོ་
ཆེས་མཆོག་ཏུ་ཞལ་འཛུམ་པ་མཛད་ནས་དེ་ཙམ་ལ་སེམས་ལས་ཅི་ཞིག་དགོས། སེམས་
ལས་བྱེད་ན། བསླབ་པ་གསུམ་གྱི་སྡོམ་པ་ལས་ཕྱིར་ཉམས་པ་དང་། ཚེའི་སྟོད་དུ་སློབ་
གཉེར་བྱས་ནས། ནམ་འཆི་ཁར་ཉེ་བ་ན་ཡོན་ཏན་ཐམས་ཅད་བརྗེད་དུ་བཅུག་པ་རྣམས་
ལ་བྱེད་པར་རིགས་པ་ཡིན་མོད། ཁོ་བོ་ལ་རྐ་ཤོར་བ་དང་ཡོས་རྡོག་ཅིག་ཚར་བ་ལ་ཅིའི་
129



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཁྱད་ཡོད། འཁོར་བའི་ཆོས་ཐམས་ཅད་མི་རྟག་ན་དེ་རྐ་འདྲ་བ་ཅིའི་ཕྱིར་དུ་རྟག །རྨི་ལམ་
གྱི་སྤྱོད་པ་འདི་ལྟ་བུ་ལ་སློབ་དཔོན་དུ་བྱས་ནས་ངེད་རང་ཐམས་ཅད་སྒྲུབ་པ་བསམ་གཏན་
གླིང་དུ་མཚམས་དམ་པོ་བཅད་དེ་དགེ་སྦྱོར་ལ་མཉམ་པར་འཇོག་པ་ཡིན་གསུངས། གཏིང་
ཐག་པ་ནས་བག་ཚ་བ་དང་འཁུ་འཁྲིག་ཅི་ཡང་མི་གནང་བར་ཀུན་ཏུ་དགྱེས་པའི་ཞལ་
འཛུམ་གྱིས་མཛད་པ་དེ་ལ་ལྟ་བུ་མཐོང་བས། འཁོར་ཐམས་ཅད་བླ་མ་ལ་བཅོས་མ་མ་ཡིན་
པའི་དད་པ་ལྷག་པར་འཕེལ་ཞིང་། མངོན་པར་ཤེས་པ་ཐུགས་རྒྱུད་ལ་མངའ་བ་དང་། རྡོ་
བ་གྱེན་དུ་བསྒྲེངས་པའི་ཐུག་སྒྲ་ཆེན་པོ་ཉིད་དྲིལ་བུའི་སྒྲ་ལྟ་བུར་སྙན་དུ་སྤྱོད་ན། མི་རིགས་
པར་སྣང་བའི་གཏམ་གྱི་ཚེར་མ་གང་གིས་ཀྱང་ཀུན་ཏུ་གླགས་རྙེད་པར་འགྱུར་བ་མ་ཡིན་ནོ། །
དེ་ལྟར་ལས་སུ་བགྱི་བ་དེ་དག་ཀྱང་འབྲས་བུ་ཆུང་ངུ་ལྟར་སྣང་བ་འདྲ་ནའང་། སྔོན་
རྗེ་མར་བས་རྗེ་བཙུན་མི་ལ་ཆེན་པོ་ལ་མཁར་དགུ་ཐོག་བཟོ་གནས་སྣ་ཚོགས་པའི་སྒོ་ནས་
ཞལ་བཀོད་མཛད་ནས། རིམ་པ་མང་བོར་བཤིག་ཅིང་སླར་རྩིག་ཏུ་བཅུག་པ་ལ་སོགས་པ་
མང་དུ་མཛད་པའི་རྣམ་པར་ཐར་བ་དག་ཀྱང་རང་གི་དོན་ལ་ཆགས་པ་དང་འཇིག་རྟེན་གྱི་
སྤྱོད་པ་ཁོ་ན་ལྷུར་མཛད་ཅིང་། སློབ་མ་རྣམས་ལ་བརྩེ་བའི་ལྷོད་པ་ནི་མ་ཡིན་ལ། རྗེ་མི་
ལའི་ཐུགས་རྒྱུད་ཀྱི་སྒྲིབ་པ་སྦྱང་བའི་སླད་དུ་མཛད་ཀྱི། དེ་ལྟར་ན་བདག་ཉིད་ཆེན་པོ་
འདིས་ཀྱང་གདུལ་བྱ་མཐའ་དག་བླ་མའི་དོན་དུ་ལུས་ངག་གི་ཞབས་ཏོག་ཕུལ་དུ་བྱུང་བ་
སྒྲུབ་ཏུ་བཅུག་པ་ནི་དོན་དེ་ལྟར་དུ་དགོངས་པར་ཁོང་དུ་ཆུད་པར་བྱའོ། ། །
ཉིད་ཀྱི་མདུན་སར་བསྔགས་པ་དང་། །ལྡོག་ཏུ་སྨད་པར་གྱུར་པ་ན། །ཁྱོད་ནི་མཉམ་
པ་ལྷུར་མཛད་ཅེས། །ཀུན་གྱི་ཁ་ན་རྟག་པ་ཉིད། །ཅེས་བྱ་བ་ནི། བདག་ཉིད་ཆེན་པོ་གང་
ལ་ལྐོག་དང་ལྐོག་མ་ཡིན་པར་ངོར་བསྟོད་སྒྲོག་པ་དང་། སྨད་པ་གང་ལ་ཡང་མཉམ་པར་
སྤྱོད་པས། གང་གི་དྲུང་དུ་ཉེ་བར་བཏུད་ཅིང་ཀུན་ཏུ་བསྟོད་པ་ཁ་ཁོན་དུ་བགྱིད་པ་ལ། དེ་
དང་དུ་བཞེས་པའི་ལྷག་པར་དགྱེས་ཆེ་བས་བརྟེན་པར་མི་མཛད་ཅིང་། མཆོག་ཏུ་མ་རུངས་
13)



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
པ་དག་གིས་རྣམ་པ་དུ་མའི་སྒོ་ནས་སྨོད་མོར་བགྱིད་པ་དག་གསན་པ་ན་ཡང་། དེའི་ལན་
ལ་མི་སྲིད་པར་རབ་ཏུ་ཞི་བར་བཞུགས་པ་སྐུ་དྲུང་དུ་འཁོད་པ་ཐམས་ཅད་ཀྱིས་མངོན་སུམ་
དུ་གྱུར་ཏེ། དེ་ལྟ་བུའི་རྣམ་པར་ཐར་པ་མཐོང་བས་ཀུན་ཏུ་ཆད་པར་གྱུར་པ་བདག་ལྟ་བུ་
ཡང་ཉིན་ཞག་པ་ཡར་གྱི་བར་དུ་གཞན་ལ་སྨོད་པ་མི་བགྱིད་དོ་སྙམ་པ་ཙམ་གྱི་ཡིད་དང་
ལྡན་པར་གྱུར་ན། དགེ་བའི་བཤེས་གཉེན་ཆེན་པོ་རྣམས་ཀྱིས་འདི་ལྟ་བུའི་རྣམ་པར་ཐར་
པ་དག་ལྷུར་མཛད་ན་འཇིག་རྟེན་འདི་དག་གི་སྐལ་བ་དང་ལྡན་པར་འགྱུར་སྙམ་མོ། །
འདི་ཉིད་ཁོ་ནར་ཞེན་གྱུར་པའི། །ཀུན་གྱི་སྤྱོད་དང་ཁྱོད་ཀྱི་མཛད། །སྐད་ཅིག་ཙམ་
ཡང་མི་མཐུན་པས། །དེ་ཉིད་ཕྱིར་ན་ཁྱོད་ལ་རྩོད། །བདག་གི་ཚུལ་འདི་མཐོང་བས་ཀྱང་། །
རྣམ་པར་ཐར་པ་གཞན་དག་གིས། །ཁྱོད་ནི་བཟང་བོར་སྒྲུབ་མིན་ཏེ། །ཕྱོགས་འདི་ཁོ་ནས་
མིག་ཆུ་གཡོ། །ཞེས་བྱ་བ་ནི། ཕྱོགས་འདིར་ཀུན་ཏུ་བློ་ཁ་ཕྱོགས་པའི་ཆོས་བརྒྱད་ཀྱི་
དཔལ་གྱིས་རབ་ཏུ་སྒེག་པ་ཐོབ་པའི་འགྲོ་བ་གང་དང་ཡང་ཉིད་ཀྱི་སྤྱོད་པ་ཕན་ཚུན་སྤངས་
ཏེ་མི་གནས་པར་འུག་པ་དང་ཕོ་རོག་བཞིན་དུ་གྱུར་ནས། ཕལ་ཆེར་འཇིག་རྟེན་འདི་དག་
དང་སྦྱར་བའི་ཀུན་གྱི་བློ་ཡུལ་དུ་བག་ཕེབས་པའི་སྐུ་གསུང་ཐུགས་ཀྱི་རྣམ་འགྱུར་གང་ཡང་
མི་མཐོང་ཞིང་། དེ་ལྟར་མཛད་པ་ན་སྐུ་འཁོར་དུ་ལྷགས་པ་རྣམས་ཀྱང་ཀུན་སློང་སྐྱོན་ཅན་
མ་ཡིན་མོད། རང་གི་བློ་ལ་དེ་མ་འཚམ་པར་གྱུར་པས། བདག་ཉིད་ཆེན་པོས་འཇིག་རྟེན་
མི་མཁྱེན་ཅེས་སྒྲོག་པར་བྱེད་ཅིང་། དཔེར་མཚོན་ན། ཤངས་སུ་ཕེབས། སྟག་སྣར་གདན་
འདྲེན་ཞུས་ཡུན་རིང་དུ་བཞུགས་པར་ཞུས་པ་ལ་མ་གནང་སྟེ། རྣམ་རྒྱལ་གླིང་བས་གདན་
དྲངས་ནས་སྲོག་ཤིང་གི་གནས་སུ་བཞུགས། དེར་ཞག་པོ་ཁ་ཡར་དཔོན་སློབ་རྣམས་དབེན་
པར་བཞུགས་པ་ན། དཔོན་ཡིག་དཀོན་ནེའི་ངག་གིས། རིན་པོ་ཆེ་ཤ་མར་དང་འཁོན་ནས།
སྟག་སྣང་བའི་འབྱོར་པས་ཡོངས་སུ་གང་བའི་ཁྲོད་ནས་ཐོན་ཏེ། ཁྱམས་སྟོང་བ་འདིར་
འཁོད་པ་ཡིན་ནོ་ཞེས་ཞུས་པ་ཐོས་ལ། བདག་ནི་རྗེ་བཙུན་དམ་པའི་ཞབས་ཀྱིས་འཇིག་
131



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
རྟེན་འདུ་འགོད་ཀྱི་ཕྲེང་བ་རྣམས་མཁྱེན་བཞིན་དུ་མི་མཛད་པར་གྱུར་པའི་སྤྱོད་པ་ཡོངས་
སུ་མཐོང་ནས། ཕྱོགས་འདི་གཅིག་པུ་ཉིད་ལ་གཞན་དང་སྐལ་བ་མི་མཉམ་པའི་མཆོག་གི་
སྤྱོད་པ་ཡོངས་སུ་རྫོགས་པར་སེམས་ཤིང་དད་པས་ཉེ་བར་འཚོ་བ་ཡིན་ནོ། །
འཇིགས་བྲལ་གྱི་སློབ་དཔོན་ཐམས་ཅད་མཁྱེན་པའི་ཞབས་ཀྱི་རྟོགས་པ་བརྗོད་པ་
ངོ་མཚར་གྱི་དགའ་སྟོན་ལས། འཁྲུལ་བའི་ཚོགས་མ་ལུས་པ་ཞིག་སྟེ། ཀུན་ཏུ་བཟང་བོར་
བཞུགས་པའི་སྐུ་ཆེ་བའི་ཡོན་ཏན་གཙོ་བོར་གྱུར་པའི་རིམ་པར་ཕྱེ་བ་སྟེ་བརྒྱད་པའོ།། །།
132



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
མཆོག་ཏུ་བསྟན་པ་ལ་ལྷག་པར་བྱ་བ་མཛད་པ་གཙོ་བོར་གྱུར་པའི་
རིམ་པ་བཤད་པ།
རྩོད་པའི་ཕྱོགས་ལ་ཆོས་གྲགས་འགོམ་བྱེད་འདི་ལྟ་མཐོང་ཚེ་སྨྲ་བོ་གཞན་ལ་རིགས་
ཚུལ་ཡོད་མིན་གལ་ཏེ་ཡོད་ནའང་གཡོ་སྒྱུའི་ཚིག་ཕྲེང་ཕྲ་མོ་ཉིད། །གྲངས་མེད་ལེགས་
བཤད་རྩོམ་པའི་ཚུལ་ལ་དཔའ་བོའི་ཁེངས་པ་ཐུང་ངུར་སྒྲུབ་མཁས་རྒྱལ་བའི་དགོངས་པ་
ཟབ་རྒྱས་འགྲེལ་ལ་ཀླུ་སྒྲུབ་དག་ཀྱང་བགྲང་བྱ་སྟེ། །སྣ་ཚོགས་ཆོས་ཚུལ་མགྲིན་པར་
འཆད་པ་རྒྱ་བོད་མཁས་པའི་དྲེགས་པ་གཅོད་མཁས་ཐུབ་བསྟན་སེངྒེའི་ཁྲི་ལ་ཞབས་
བཀོད་མཁས་པ་ཀུན་གྱིས་ཐལ་མོ་སྦྱར། །མདོ་སྔགས་སྒྲུབ་པའི་རྒྱལ་མཚན་འཛིན་ལ་འདི་
ལས་གཞན་ན་སྒོམ་པ་སུ་ཞིག་མེད་ཅེས་རྒྱལ་བས་ཁྱོད་ལ་བྱིན་རླབས་ཐུབ་པའི་གསུང་
ཀུན་ཉིད་ལ་གཏད། །
དེ་ལ་དགུ་བའི་སྡོམ་ནི། དེ་ཕྱིར་མཁས་པའི་བྱ་བ་རྣམ་གསུམ་ལ། །ཕུན་ཚོགས་དགེ་
བའི་སྤོབས་པ་ཐོབ་གྱུར་ནས། །བཤད་དང་སྒྲུབ་པས་ཐུབ་པའི་བསྟན་པ་ལ། །མི་མཉམ་
མཆོག་གི་གོ་འཕང་དམ་པ་མཛད། །ཅེས་ཏེ། བསྟན་པ་རིན་པོ་ཆེ་ལ་ལྷག་པར་བྱ་བ་མཛད་
པའི་ཚུལ་ནི་འདི་ལྟར། ཕྱོགས་འདིར་པདྨ་འབྱུང་གནས་ཉིད་ཀྱི་དྲིན། །ཐོབ་ལས་ཟད་བྱེད་
གངས་རིའི་ཕྲེང་བའི་ནང་། །འཇུག་པའི་གོ་སྐབས་མེད་མོད་སྲིད་པ་ནའང་། །དྲེགས་པའི་
རལ་བ་ཁྱོད་ཀྱིས་གཅོད་པར་སེམས། །ཞེས་པ་ནི། དེ་ཡང་དྲི་མ་མེད་པའི་གཏམ་རྒྱུད་ལས།
རྟུལ་ཞུགས་གྲུབ་པ་པདྨ་འབྱུང་གནས་ཞབས་ཀྱིས་བསྟན་མ་བཅུ་གཉིས་ལ་ཡོངས་སུ་
བཀའ་བསྒོ་བ་མཛད་ནས། བོད་ཀྱི་དག་པའི་ས་གཞི་ལ་མུ་སྟེགས་བྱེད་ཀྱི་རིགས་པ་སྨྲ་བ་
133



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དག་རྒྱུ་བའི་སྐལ་བ་མེད་དོ་ཞེས་ཐོས་ལ། དེ་ནི་བླ་ན་མེད་པའི་བོད་ལ་བཀའ་དྲིན་དུ་སྣང་སྟེ།
དེ་ལྟར་དུ་མ་ཡིན་པར་མུ་སྟེགས་ཀྱིས་བསྒྲོད་པའི་སྐབས་རྙེད་པར་གྱུར་ན། ཕྱི་རོལ་པའི་
སྟོན་པ་ཆེན་པོ་དག་དང་རྩོད་པ་བྱེད་པ་ལ་ནི། རང་དང་གཞན་གྱི་གྲུབ་པའི་མཐའ་རྒྱ་མཚོ་
ལྟ་བུའི་ཕ་རོལ་ཏུ་སོང་ཞིང་ཐ་སྙད་ཀྱི་གཙུག་ལག་ལ་གོམས་པར་བྱེད་པའི་དཔལ་དང་མི་
ལྡན་ན། ཚད་མ་ཁོ་ནའི་རིགས་པའི་འཇུག་པ་ཙམ་ཞིག་གིས་ནི་རྔོ་ཐོགས་པ་མ་ཡིན་པས།
མཐར་དེ་དག་གི་བསྟན་པ་ལ་འཇུག་དགོས་པར་སྣང་བས། བོད་དགེ་ཕལ་ཆེ་བ་ལ་མཆོག་
ཏུ་མི་མཉམ་པའི་བཀའ་དྲིན་དུ་གྱུར་སྙམ་མོ། །
བདག་ཉིད་ཆེན་པོ་འདིའི་མདུན་སར་དེ་དག་རྩོད་པར་བྱེད་པ་སྲིད་ན་ནི། སྔོན་དུ་ཇི་
ལྟར་བརྗོད་པའི་གསུང་རབ་མཐའ་དག་ཐུགས་སུ་ཆུད་པར་མཛད་དེ། ཟབ་མོ་རྣོ་ལ་དཔག་
པར་དཀའ་བའི་རིགས་ཚུལ་བླ་ན་མེད་པ་དང་ལྡན་ཞིང་ལྷག་པའི་ལྷ་ཡིས་རྗེས་སུ་བཟུང་སྟེ།
ཏིང་ངེ་འཛིན་མཆོག་ལ་མཉམ་པར་བཞག་པ་དང་། དམ་ཅན་རྒྱ་མཚོས་ཞབས་པད་མ་
བཏང་ཞིང་མངོན་པར་ཤེས་པ་དང་རྫུ་འཕྲུལ་ཆེན་པོས་ཀུན་ཏུ་དཔའ་བས་མུ་སྟེགས་བྱེད་
ཀྱི་གཟི་བྱིན་འཕྲོག་པ་ལ་ཡང་ངལ་བ་མེད་དོ། །ཞེས་བརྗོད་པ་ཡིན་ནོ། །།
འདི་ན་རང་སྡེའི་རིགས་པ་སྨྲ་པ་བོ། །རྩོད་པར་མགྲིན་པ་བརྐྱངས་པ་མང་ཡོད་ཀྱང་། །
ཁྱོད་ནི་རྒོལ་བའི་ཁྲི་ལ་འཛེགས་པ་ན། །དེ་དག་ལ་འདིར་ལྕེ་འདི་ཡོད་པ་ཡིན། །ཞེས་བྱ་བ་ནི། །
བྱང་ཕྱོགས་ཀྱི་རིགས་པ་སྨྲ་བ་ཐམས་ཅད་ཀྱི་ཁེངས་པ་ཐུང་ངུར་བགྱིད་པ་ལ་སྤོབས་པ་དང་
ལྡན་པའི་གཏམ་དུ་བྱ་བ་ཡིན་ཏེ། དམ་པའི་ཞབས་པད་བཀོད་པའི་ལྷོ་ཕྱོགས་རྒྱུ། །དེར་ནི་
རྗེ་བོའི་བསོད་ནམས་དགེ་བའི་ཞིང་། །འཕེལ་སླད་མཁན་པོ་གཡག་གི་མཚན་འབོད་པ། །
རིགས་པ་སྨྲ་བའི་འཁོར་གྱིས་བྱོན་པར་གྱུར། །ཅེས་བྱ་བ་ནི། དཔལ་ཐམས་ཅད་མཁྱེན་
པའི་ཞབས་ཀྱིས་ཡོངས་སུ་བཟུང་བའི་རུ་ལག་ལྷོའི་འཛིན་པའི་གཞི་ལ། རྒྱལ་བོ་ལྷ་བཙན་
སྐྱབས་ཀྱིས་བསོད་ནམས་ཀྱི་འགྲོན་དུ་རིགས་པ་སྨྲ་བ་ཐམས་ཅད་ཀྱི་ཁྱུ་མཆོག་གཡག་མི་
134



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཕམ་པ་རང་དང་རྗེས་སུ་མཐུན་པའི་འཁོར་གྱིས་མདུན་དུ་བལྟས་ནས་ཕེབས་པར་གྱུར་ཏོ། །
དེ་ཚེ་བདག་ཉིད་ཆེན་པོ་མཁས་པའི་ཏོག །དབེན་པར་རང་གི་བྱ་བས་དགྱེས་པ་ལ། །
ནོར་འཛིན་དབང་བོ་གྱ་གྱུར་ལྡན་པ་ཡི། །ངག་གིས་གང་གི་སྙན་ནི་སྐུལ་བར་གྱུར། །འདི་
ན་བོད་དགེ་རྣམས་ཀྱི་རིགས་པའི་བཅུད། །མ་ལུས་འཕྲོག་ལ་དཔའ་བའི་མཁན་པོ་སྣང་། །
དེ་ནི་ཁྱོད་ལ་བརྒལ་ལན་བྱ་བར་འདོད། །དེ་ཡི་ཚིག་གི་ལན་ལ་ཁྱོད་སྲེད་དམ། །དཔལ་
ཁྱོད་གཞོན་ནུ་ཕྱོགས་ལས་རྒྱལ་བ་སྟེ། །དེ་ལྟར་སྨྲ་བ་འདི་ཡི་ལན་ལྡོན་པ། །བསྒྲུབས་ན་
བདག་ལ་མཆོག་ཉིད་སྦྱིན་པར་འགྱུར། །རྒྱལ་རྔ་བརྡུང་ན་ཕྱོགས་འདིའི་རྒྱལ་མཚན་ཉིད། །
ཅེས་བྱ་བ་ནི། དེའི་ཚེ་ན་བདག་ཉིད་ཆེན་པོ་འཇིགས་བྲལ་གྱི་ཞལ་སྔ་ནས། ཤེལ་དཀར་
ལས་ཧ་ཅང་མི་རང་བའི་དབེན་པ་ཞིག་ན་པཎྜི་ཏའི་མཛད་པས་དགྱེས་པར་བཞུགས་པ་ན།
རྒྱལ་བོ་ལྷ་བཙན་སྐྱབས་ཀྱིས་རབ་ཏུ་བསྐུལ་ནས། བདག་གི་ཁབ་འདིར་ཀེ་ལ་ཤས་མཚན་
པའི་བྱང་ཕྱོགས་ཀྱི་ལྗོངས་འདིའི་རིགས་པ་སྨྲ་བ་ཀུན་གྱི་མགོན་པོ་གཡག་ཉིད་མངོན་པར་
ལྷགས་པར་གྱུར་ཅིང་། དེའི་ཚིག་གིས་འདི་ལྟར་དུ་སྨྲས་ཏེ། ཁྱེད་ཀྱིས་མཁན་ཆེན་པ་དང་
བདག་ནི་རྩོད་པར་འདོད་ལ། དེའི་ལས་སུ་བགྱི་བ་རྣམས་ཁྱོད་ཀྱིས་བྱོས་ཤིག་ཅེས་སྨྲ་ན།
འདི་དག་ལ་ཁྱོད་ཀྱིས་རྔོ་ཐོགས་པར་ནུས་སམ། དཔལ་ཁྱོད་ཀྱིས་འདི་ཉིད་ཀྱི་མདུན་ས་
བརྟེན་པར་བྱེད་ན་ནི་བདག་ལ་འོས་པར་འགྱུར་པའི་མཆོག་སྦྱིན་པ་ཡིན་ཞིང་། རྒྱལ་བར་
བགྱི་ན་ནི་བདག་གི་དགེ་མཚན་གྱི་དཔལ་དུ་འགྱུར་རོ་ཞེས་ཞུ་བ་ཕུལ་བར་གྱུར་ཏོ། །
ཞེས་དྲིས་ནས་འདི་དཀའ་བ་མ་ཡིན་ཞིང་། །བདག་གི་ལས་སུ་རིགས་པར་བྱའོ་ཞེས། །
བརྗོད་ཚེ་མི་ཡི་བདག་པོར་རབ་དང་བས། །དེ་ཡི་བཀོད་པ་མཆོག་ལ་ཞུགས་པར་གྱུར། །
ཅེས་བྱ་བ་ནི། དེ་ལྟར་དྲིས་པའི་ལན་དུ། བདག་ཉིད་ཆེན་པོ་འཇིགས་བྲལ་གྱི་ཞལ་སྔ་ནས།
ཚུལ་འདི་ནི་བྱ་དཀའ་བ་མ་ཡིན་ན། ཉིད་ཀྱི་དགོངས་པ་དང་སྦྱར་ནས་བདག་གིས་རྔོ་
ཐོགས་པར་བགྱིད་དོ། །ཞེས་མིའི་རྗེ་བོས་ཐོས་ཏེ་སེམས་དང་བར་གྱུར་ནས། དེའི་སྤྲོས་པ་
135



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
སྣ་ཚོགས་ལ་འཇུག་པར་གྱུར་ཏོ། ། །
ཚུལ་འདི་བདག་གི་གཞོན་ནུའི་པཎྜི་ཏ། །གསུངས་ཤིང་ད་ནི་འདོད་པ་ཁོ་ན་ཞེས། །
ཟབ་ཅིང་ཕྲ་བའི་གྱ་གྱུས་ཕྱོགས་གཞན་ནས། །ལྷགས་པའི་མཁས་པ་འཁོར་དང་བཅས་ལ་
སྨྲས། །ཞེས་བྱ་བ་ནི། དེ་ནས་རྒྱལ་བོ་དེས་རིན་པོ་ཆེ་གཡག་པའི་དྲུང་དུ་འདི་སྐད་བརྗོད་དེ།
ངེད་ཀྱི་མཁན་ཆེན་པ་ནི་ཉིད་ལ་རྩོད་པར་འདོད་པས། དེའི་ཁྱོད་ཀྱིས་སྟ་གོན་གྱིས་གསུང་
ན་ཁྱོད་ཀྱིས་མཛད་པར་ནུས་སམ་ཞེས་དྲིས་པ་ཡིན་ནོ། །
དེས་ཀྱང་བདག་གི་བགྱི་བ་འདི་ཡིན་ཞེས། །ལས་དེ་ཕྲག་པའི་ངོས་ལ་གཟེར་བར་
གྱུར། །ཅེས་བྱ་བ་ནི། ཕྱོགས་གཞན་ནས་བགྲོད་པའི་བདག་ཉིད་ཆེན་པོ་དེས་ཀྱང་ཞལ་
གྱིས་འཆེས་པར་གྱུར་ཏོ། །
དེ་ནས་ཤེལ་དཀར་རྒྱལ་བོའི་བྱ་འདབ་དང་། །ཉེ་བའི་དགེ་འདུན་གཙུག་ལག་ཁང་
ཆེན་དུ། །ཉི་ཟླ་ལྟར་གྲགས་མཁས་གྲུབ་རྣམ་གཉིས་ཀྱིས། །བསྟན་ལ་བྱི་དོར་བྱེད་པའི་
རྩོད་པའི་གྲྭ། །དེ་ནི་བདག་གི་བསོད་ནམས་སྐལ་བ་ཞེས། །དགེ་འདུན་འདུ་བའི་ཁྱམས་སུ་
བཀོད་པ་བཤམས། །དབུས་སུ་སེངྒེའི་ཁྲི་ལ་རྣམ་བཀྲའི་བསྟན། །རྨ་བྱའི་གདུགས་གཉིས་
དག་གིས་མཛེས་བྱས་པ། །མཁན་པོ་སྨྲ་བའི་ཁྱུ་མཆོག་ཕྱོགས་ཀུན་ལས། །རྣམ་པར་རྒྱལ་
བ་འཇིགས་མེད་སྨྲ་བའི་ཁྲི། །གཡས་ཀྱི་ཀ་བས་རྣམ་པར་བརྟེན་པའི་གནས། །རྨ་བྱའི་
གདུགས་གཅིག་མཆོག་གིས་མངོན་དགའ་བ། །དེ་ནི་མི་ཕམ་གཞུང་བརྒྱ་སྨྲ་བྱེད་པ། །
མཁན་པོ་ཆེན་པོ་གཡག་གི་རྒོལ་བའི་ཁྲི། །གཡོན་ན་རྣམ་བཀྲའི་སྟན་གང་བྲིས་གྱུར་པ། །
རྒྱལ་བོས་ཚར་བཅོད་བགྱིད་པའི་ཝ་སྟེགས་ཏེ། །ཕྱོགས་གཞན་རབ་མཛེས་སྟན་གང་དེ་
དང་དེ། །རྒྱལ་ཕམ་ཤན་འབྱེད་མཁས་རྣམས་གདིང་བར་རིག །ཅེས་བྱ་བ་ནི། དེ་དང་དེའི་
བཀོད་པ་རྣམ་པར་བཀྲ་བ་ལེགས་པར་བཤམས་པ་ཡིན་ནོ། །
དེ་ཚེ་འཇིགས་བྲལ་ཐམས་ཅད་མཁྱེན་པ་ཡི། །ཉན་ཐོས་ཀུན་གྱི་ཐོག་མར་གནས་
136



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བརྟན་ཆེ། །ཟླ་མེད་རིགས་པའི་རལ་གྲི་ཐུགས་རྗེ་དཔལ། །གང་གི་དྲུང་དུ་ལྷགས་ནས་འདི་
སྐད་བརྗོད། །ཁྱོད་ནི་རྒྱལ་བའི་གཞུང་ལུགས་ཐམས་ཅད་པ། །ཉིད་ཀྱིས་མཁྱེན་པའི་ཆ་
ཤས་ཙམ་ཞིག་དང་། །རྩོད་ཟླར་གྱུར་འདིའི་མཁྱེན་པ་ཡོངས་རྫོགས་པ། །བསྐལ་བའི་བར་
དུའང་མཉམ་པ་མིན་པ་ཉིད། །དེང་སང་ཕྱོགས་འདིར་ཡོངས་སུ་གྲགས་པ་ཡི། །ཕྲ་མོའི་
རྩོད་པ་བགྱིད་ལ་གོམས་པ་དག །སྐྱབས་སུ་གྱུར་པས་རྩོད་པའི་ངང་ཚུལ་འདི། །དོགས་
པར་བཅས་པའི་བཏང་སྙོམས་མཛད་པར་ཞུ། །ཞེས་བྱ་བ་ནི། དེའི་ཚེ་ན་དཔལ་ཐམས་ཅད་
མཁྱེན་པའི་ཉན་ཐོས་ཐམས་ཅད་ཀྱི་ཐོག་མ་ལ་འདུག་པ་རིགས་པའི་དབང་ཕྱུག་ཐུགས་རྗེ་
དཔལ་གྱིས་རིངས་པ་རིངས་པར་རྗེ་བཙུན་ཐམས་ཅད་མཁྱེན་པའི་དྲུང་དུ་སྙེམས་ནས་
ཞབས་ལ་ཕྱག་འཚལ་ཏེ། འདི་སྐད་དུ་གསོལ་ཏོ། །གཡག་པ་ཉིད་དང་རྩོད་པ་འཛད་དམ་
ཞེས་ཐོས་ན། དེ་ལ་བདག་ནི་འདི་ལྟར་དུ་རྟོགས་ཏེ། གསུང་རབ་མཐའ་དག་རིན་པོ་ཆེ་
ཉིད་ཀྱི་ཆ་ཙམ་དུ་ཡང་གཞན་གྱིས་བསྐྲུན་པར་ནུས་པ་མ་ཡིན་ལ། དེང་སང་ཚིག་ཕྲེང་ཁོ་ན་
ཆགས་པའི་གནས་སྐབས་ཤིག་ཏུ་འདུག་པས། འདི་ཁོ་ན་ལས་གཞན་པས་སྐུ་ཚེ་ཧྲིལ་གང་
དུ་དེ་ལ་གོམས་པར་མཛད་ན། དེའི་དབང་གིས་ད་ལན་རྩོད་པའི་ཚུལ་འདི་འཐེན་པར་ཅི་
གནང་ཞེས་ཞུས་པར་གྱུར་པ་ཡིན་ནོ། ། །
རྒྱལ་བའི་གཞུང་ལས་གཞན་དུ་གྱུར་པ་ཡི། །རྩོད་པའི་གནས་འདི་གད་མོའི་གནས་
སུ་མཐོང་། །གསུང་རབ་དག་ལས་བཤད་གང་ལྷུར་ལེན་ན། །རྒྱལ་བ་ཐོབ་ཅེས་གཡག་གི་
གཞུང་ཉིད་སྨྲ། །དེ་ཕྱིར་བསྟན་ལ་གུས་པ་ཁོ་ན་ཡིས། །ཕམ་པར་སྣང་ནའང་འཇིག་རྟེན་
ལུགས་ཡིན་ཞེས། །སྤྱི་བོར་གུས་པས་ལེན་རྒྱུའི་གསུང་མཆོག་ནི། །གནང་བ་ཙམ་གྱིས་དེ་
ཡི་སྤུ་ལོང་གཡོས། །ཅེས་བྱ་བ་ནི། བཤེས་གཉེན་ཆེན་པོ་ཐུགས་རྗེའི་དཔལ་ལ་ལན་དུ་
བགྱི་བ་འདི་ལྟར་དུ་སྣང་སྟེ། དེང་འདིར་རྩོད་པ་བགྱི་བ་ལ་རྒྱལ་བའི་བསྟན་པ་དཔང་དུ་
བཙུགས་ཏེ། གསུང་རབ་ལས་བཤད་པ་ལྷུར་བྱེད་ན་ནི། ཁོ་བོ་ཅག་གིས་རྒྱལ་བ་ཐོབ་པར་
137



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
འགྱུར་རོ། །ཞེས་གཡག་པ་ཁོང་རང་གི་ཡི་གེ་རྣམས་ལས་དེ་སྐད་དུ་ཐོས་ཤིང་། དེ་ལྟར་
མཁས་པ་རྣམས་ལ་ཡོངས་སུ་གྲགས་པའི་རྩོད་པ་བྱས་ནས། ཕམ་པར་སྣང་བ་སྲིད་ཀྱང་
འཇིག་རྟེན་གྱི་ཚུལ་ལུགས་ལྟར་མ་ཡིན་པས། བདག་ལ་འཇིགས་པ་གང་ཡང་མེད་དོ་ཞེས་
གསུངས་པ་ནི། བདག་ཉིད་ཆེན་པོ་གསུང་རབ་མཐའ་དག་ཐུགས་སུ་ཆུད་ཅིང་། མཁས་
པའི་བྱ་བ་ལ་གཅིག་ཏུ་དཔའ་བས་ཀུན་ཏུ་མི་ཞུམ་པས་ཐུགས་རྣལ་དུ་འཁོད་པས་ཕམ་མོ་
ཞེས་བརྗོད་པ་ལ་ཡང་ཆོས་བརྒྱད་ཀྱི་འཆིང་བས་བཏང་བའི་གསུང་གི་བདུད་རྩི་མཆོག་ཏུ་
འོས་པ་ཐོས་པས་གནས་བརྟན་རྒན་པོ་དེ་ཡང་སེམས་རབ་ཏུ་དང་བ་ཐོབ་ཅིང་། ལུས་སྤུ་
ལོང་གི་བླ་གོས་ཀྱིས་མཛེས་པར་གྱུར་ཏོ། ། །
དེ་ནས་དུས་ལ་བབས་པ་ན། །གླིང་དང་ཕྱོགས་ལས་རྒྱལ་བ་ཡི། །མཁས་པ་དཔའ་
བོ་ཆེན་པོ་གཉིས། །རྒོལ་བའི་ཁྲི་ལ་འཛེགས་པར་གྱུར། །ཚར་གཅོད་པ་དང་ཤན་འབྱེད་ལ། །
གཅིག་ཏུ་དཔའ་བའི་མི་བདག་དང་། །མཁས་པ་རྣམས་ཀྱང་རང་རང་གི །སྟན་ལ་རྣམ་པར་
འཁོད་པ་ཐོབ། །ཅེས་བྱ་བ་ནི། དེ་ནས་འབྲེལ་གཏམ་གྱི་སྐབས་སུ་བབས་པར་གྱུར་ནས།
བདག་ཉིད་ཆེན་པོ་རྣམ་པ་གཉིས་པོ་གཙོ་བོར་གྱུར་པའི་ཚར་གཅོད་པ་དང་ཤན་འབྱེད་ཀྱི་
དཔང་བོ་རྣམ་པར་བཀྲ་བ་ལ་འཁོད་པ་ཡིན་ནོ། ། །
དེ་ནས་ས་ལ་སྤྱོད་པ་དེས། །བསྟན་པ་གསལ་བར་ལྷུར་མཛད་པ། །རྩོད་པ་དོན་
གཞན་མི་གནང་འཚལ། །ཞེས་བརྗོད་དེ་དེ་ཁོ་ནར་གསུངས། །ཞེས་བྱ་བ་ནི། དེ་ནས་རྒྱལ་
བོ་དེས་མཁས་པའི་དབང་བོ་གཉིས་ལ་སྤྱི་བོས་བཏུད་ཅིང་ཐལ་མོ་སྦྱར་ཏེ། ཉི་མ་དང་ཟླ་བ་
ལྟ་བུར་རྣམ་པར་གྲགས་པའི་པཎྜི་ཏ་ཆེན་པོ་གཉིས་འདི་ལྟར་ཞལ་མངོན་པར་འཛོམས་
ནས། བསྟན་པ་ལ་བྱི་དོར་བགྱིད་པ་ནི་སྨོན་པའི་གནས་ཡིན་ན། ད་ནི་བདག་ཉིད་ཆེན་པོ་
རྣམ་པ་གཉིས་ཀྱིས་རྩོད་པ་དོན་གཞན་དུ་མི་འགྱུར་ཞིང་། བསྟན་པ་ལ་ཕན་པ། བློ་གསལ་
མཐའ་དག་གི་རེ་བ་ཡོངས་སུ་རྫོགས་པ་ཞིག་མཁྱེན་ཅེས་ཞུས་ཏེ། དཔལ་ལྡན་འཇིགས་
138



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
མེད་ཞབས་ཀྱིས་དེ་ལྟར་ཅི་ནས་ཡིན་ཞེས་གསུངས་པར་མཛད་པ་ཡིན་ནོ། །
ཕ་རོལ་ཕྱིན་པའི་གཞུང་མཆོག་ནི། །ཉིད་ཀྱི་རིགས་པས་རྣམ་པར་དཔྱད། །དེ་ཡི་
འབྲས་བུར་སོན་པ་ཡི། །གླེགས་བམ་དེ་དག་ཞལ་བཞེས་སམ། །ཞེས་བྱ་བ་ནི། དེ་ནས་
བདག་ཉིད་ཆེན་པོ་འཇིགས་མེད་ཞབས་ཀྱིས་མཁས་པའི་དབང་བོ་དེ་ལ་འདི་སྐད་དུ། དྲིས་
ཏེ། ཉིད་རང་གིས་རྣམ་པར་དཔྱད་ཅིང་བརྩམས་པའི་ཕར་ཕྱིན་གྱི་ཡིག་ཆར་གང་བྲིས་པ་
ཐམས་ཅད་ཞལ་གྱིས་བཞེས་པར་འགྱུར་རམ་ཞེས་དྲིས་སོ། །
དེ་ཚེ་མི་ཕམ་མགྲིན་པ་ནས། །བདག་ནི་སངས་རྒྱས་མ་ཐོབ་པར། །སྐད་ཅིག་རེ་
བཞིན་བློ་རབ་རྒྱས། །དེ་ཕྱིར་ཡི་གེར་གང་བྲིས་པ། །དེ་དང་དེ་ནི་ཐམས་ཅད་ལ། །ཁས་
ལེན་དམ་བཅའ་མེད་པ་ཉིད། །ཅེས་ནི་སེངྒེ་ཝ་ཡི་སྐད། །ཀུན་ཏུ་སྒྲོག་ལ་འཇུག་པར་བྱེད། །
མུན་པའི་དམག་དཔུང་ཅི་ཙམ་ཚོགས་གྱུར་ཀྱང་། །དཔའ་བོ་ཉི་མའི་གཟི་བྱིན་གཅིག་གིས་
འཇོམས། །ཁྱོད་ཀྱི་གསུང་གི་ཆ་ཤས་ཙམ་གྱིས་ཀྱང་། །མཁས་པའི་གསུང་གི་ཕྲེང་བ་
ཐམས་ཅད་ཞིག །སྤྲེའུ་ཤིང་གི་རྩེ་མོར་བདེ་བླག་གི །རང་གི་བྱ་བ་ཕྲག་བརྒྱས་འཚོ་གྱུར་
ཀྱང་། །སེངྒེའི་གད་མོ་ཅུང་ཟད་ཐོས་པ་ན། །ཤིང་གི་ཟློས་གར་ཐམས་ཅད་གཏོང་བ་ཉིད། །
དེ་ཚེ་དེ་ཡི་གཞུང་ལུགས་གླེགས་བམ་ཚོགས། །བདག་པོས་བཏང་བར་གྱུར་པས་སྐྱིད་ལུག་སྟེ། །
ལུས་ལ་ཞགས་པ་སྟོང་གིས་རབ་ཐེབས་ཤིང་། །མུན་པའི་ཕུག་གི་ནང་དུ་འཇུག་པར་རྩོམ། །
ཞེས་བྱ་བ་ནི། དེ་ལྟར་འཇིགས་མེད་ཞབས་ཀྱི་གསུང་གི་ལན་དུ། གཡག་གི་མཚན་དུ་བོད་
པས་འདི་སྐད་དུ་སྒྲོག་སྟེ། བདག་ནི་དེང་ནས་རྫོགས་བྱང་གི་བར་དུ་ཉི་མ་རེ་བཞིན་བློ་
འཕེལ་བར་འགྱུར་ན། སྔ་མ་སྔ་མར་སྨྲས་པ་བྲིས་པ་རྣམས་ཁས་མི་ལེན་པ་ཁོ་ན་ཡིན་ནོ། །
ཞེས་བརྗོད་དེ། བདག་ཉིད་ཆེན་པོ་ཐམས་ཅད་མཁྱེན་པའི་གསུང་གི་ཆ་ཤིན་ཏུ་
བརླིང་བ་དེ་གསན་པ་ཙམ་ནས། མཁན་པོ་གཡག་མི་ཕམ་པའི་ཞབས་ཀྱིས་རང་གིས་
ལེགས་པར་བྲིས་པའི་གསུང་རབ་མཐའ་དག་ཐུགས་ཀྱིས་གཏོང་བ་ལ་ཞུགས་ཤིང་སྤོང་
139



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བར་མཛད་དེ། རང་གི་མདུན་སར་མི་ཕམ་གཡག་གི་སྐུ་ཚེར་འཆད་ཉན་མཛད་པའི་འབྲས་
བུའི་གསུང་རབ་ཏུ་བཀོད་པ་གང་ཡང་ཞལ་གྱིས་མི་བཞེས་པར་ཀུན་ཏུ་འདོར་དགོས་པའི་
ཚུལ་འདི་ནི། བདག་ཅག་གི་བླ་མ་ཆོས་ཀྱི་རྒྱལ་བོ་ཆེན་པོ་འདི་ཡོངས་སུ་རྫོགས་པའི་རྒྱལ་
བའི་བསྟན་པའི་བདག་པོ་བླ་ན་མེད་པ་ཡིན་པར་མཁས་པ་ཆེན་པོ་མི་ཕམ་པའི་རྣམ་དཔྱོད་
གཟིགས་ནས། དེ་ལྟ་བུ་གསུང་བ་ལ་རང་གི་ངང་གིས་འཇུག་དགོས་པར་གྱུར་པ་ཡིན་པས།
འདི་ནི་བསམ་གྱིས་མི་ཁྱབ་པའི་གཏམ་དུ་བྱ་བ་ཡིན་ནོ། །
དེ་ནས་པཎ་ཆེན་འབུམ་ཕྲག་བརྒྱ། །སྤོབས་པའི་མགྲིན་པ་མཐོ་ལྡན་པའི། །ཉིད་བློ་
ཕྱི་མ་ཕྱི་མ་ཡིས། །སྔ་མ་སྔ་མ་འདོར་བགྱིད་པ། །དེ་ལ་རང་གི་གྲུབ་མཐའ་ཅི། །ཉིད་ནི་
འདས་པའི་འོག་རོལ་ཏུ། །སློབ་མའི་ཚོགས་ཀྱིས་གྲུབ་པའི་མཐའ། །འདི་ཞེས་ངེས་པ་
གཟུང་བྱ་མིན། །ཞེས་བྱ་བ་ནི། མཁན་པོ་ཆེན་པོ་དེ་ལ་བདག་ཉིད་ཆེན་པོས་འདི་སྐད་དུ་
བརྗོད་དེ། དེ་ལྟར་ན་ཁྱེད་ཀྱི་གྲུབ་མཐའི་རྗེས་སུ་འཇུག་པའི་སློབ་མ་ཡང་མེད་པར་འགྱུར་ཏེ།
ཉིད་རང་གིས་བརྩམས་པའི་བསྟན་བཅོས་རྣམས་ནི་ཁས་མི་ལེན་ཞིང་བློ་སྐད་ཅིག་ཕྱི་མ་ཕྱི་
མས་སྔ་མ་སྔ་མ་ཁས་མི་ལེན་པའི་ཕྱིར་ན། ཉིད་འདས་པའི་འོག་རོལ་ཏུའང་གྲུབ་མཐའ་
འཛིན་པའི་རྗེས་སུ་འཇུག་པ་ཡང་མེད་པར་འགྱུར་རོ་ཞེས་གསུངས་སོ། །
དེ་ནས་མི་ཕམ་ཞལ་གྱི་ལུང་། །གླེགས་བམ་རྣམ་པ་ལྔ་བོ་ཡི། །དངོས་ཀྱི་བསྟན་བྱའི་
དོན་ལ་ནི། །ཉན་ཐོས་སངས་རྒྱས་འབྲིང་བོ་ཡིས། །ཆོས་ཀྱི་བདག་མེད་མངོན་སུམ་དུ། །
རྟོགས་པ་ཡིན་ནམ་མིན་པ་ཞེས། །དྲིས་ལས་དེ་ནི་རྟོགས་སོ་ཞེས། །མཁས་པ་ཆེན་པོས་
བརྗོད་པར་གྱུར། །དེ་ལ་ཐམས་ཅད་མཁྱེན་པ་ཡིས། །ལན་དུ་བརྗོད་པ་ལ་ཞུགས་ཏེ། །
ཤེས་བྱ་འདི་ཞེས་བརྗོད་ཙམ་ལ། །འདི་ནི་གང་ལ་ཟེར་ཞེས་པ། །གཡག་གིས་ལན་བརྒྱའི་
བར་དུ་དྲིས། །བཟློག་ཀྱང་ཁྲོ་བར་བཅས་ཏེ་བརྗོད། །དེ་ལ་ཉིད་ལ་འོས་པ་ཡི། །གསུང་གི་
ཆ་ཙམ་གནང་བས་ཀྱང་། །ཕྱོགས་དེར་ཀུན་ཏུ་སྒྲོག་པ་ཡི། །ཅ་ཅོར་བརྗོད་པ་ཐམས་ཅད་ཞི། །
14Q



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཞེས་བྱ་བ་ནི། དེ་ནས་རྒྱལ་བའི་སྲས་པོ་ཆེན་པོ་མི་ཕམ་པའི་གསུང་ལ་དཔྱད་ཅིང་། འཕེལ་
བའི་བཀའ་མཆིད་མཛད་པར་བཞེད་ནས། དཔལ་ཐམས་ཅད་མཁྱེན་པས་མཁན་པོ་ཆེན་
པོ་ལ་འདི་སྐད་དུ་དྲིས་ཏེ། བྱམས་ཆོས་ལྔའི་དངོས་བསྟན་གྱི་རང་ལུགས་ལ་ཉན་རང་གིས་
ཆོས་ཀྱི་བདག་མེད་མངོན་སུམ་དུ་རྟོགས་སམ་མ་རྟོགས་ཇི་ལྟར་བཞེད་གསུངས་བ་ལ།
མཁན་པོ་ཆེན་པོ་དེའི་གསུང་གིས་ཉན་རང་གིས་ཆོས་ཀྱི་བདག་མེད་མངོན་སུམ་དུ་རྟོགས་
ཞེས་བརྗོད་པར་གྱུར་པ་ལ། ཐམས་ཅད་མཁྱེན་པས་དེ་ཉིད་འགོག་པའི་ཐོག་མར། ཤེས་
བྱ་འདིར་ཆོས་ཅན་གསུང་བ་ཙམ་ལ་མཁན་པོ་ཆེན་པོ་དེ་ཐུགས་ལ་རངས་པར་གྱུར་ནས།
ཤེས་བྱ་འདིར་ཟེར་བའི་འདི་དེ་དག་གང་ལ་ཟེར་བ་ཡིན། མདུན་གྱི་སྐྱེས་བུ་ལན་འདེབས་
པ་འདི་ལ་ཟེར་རམ། མདུན་གྱི་ས་གཞི་འདི་ལ་ཟེར། རྣམ་འགྲེལ་ལས། དཔྱད་པ་ཉིད་ཀྱི་
སྐབས་ཀྱིས་ནི། །རབ་གྲགས་དེ་ནི་གྲུབ་འགྱུར་ཏེ། །རང་འདོད་རྟོགས་པའི་ཁྱད་པར་ཅན། །
དངོས་རྣམས་རྩོད་པ་མེད་ཕྱིར་རོ། །ཞེས་བཤད་པས། སྔ་རྒོལ་ཕྱི་རྒོལ་རྩོད་པ་བྱེད་པ་ན། །
རྩོད་གཞི་མཐུན་སྣང་དུ་གྲུབ་དགོས། །ཅེས་ལན་དུ་མར་བརྗོད་ཅིང་དྲི་བར་གྱུར་པ་ན།
ཐམས་ཅད་མཁྱེན་པས་ད་ཕྱིར་བདག་པོའི་དྲུང་ནས་ཇི་ལྟར་གསུངས་པ་ལྟར། རྩོད་པ་རྣལ་
མ་བགྱིད་པ་ཡིན་ན། དེ་ལྟ་བུའི་དྲི་བ་ནི་འོས་པར་འགྱུར་བ་མ་ཡིན་པས། དོན་གཞན་དུ་
འགྱུར་བའི་རྩོད་པ་དག་མི་འཚལ་ཞེས་གསུངས་པར་མཛད་པ་ན། མཁན་པོ་ཆེན་པོ་དེ་
ཉིད་ཀྱི་སྐུ་མདུན་ན་ལེགས་པར་བཀོད་པའི་ཅོག་ཙེ་ཞིག་ལ་ཕྱག་གཡས་པའི་མཐིལ་རབ་
ཏུ་བསྣུན་ཞིང་། ཞབས་གཡས་པ་རྣམ་པར་བརྐྱངས་ནས་དཔལ་ཐམས་ཅད་མཁྱེན་པ་ལ་
སྐུའི་ལྟག་པ་ཕྱོགས་ཏེ། གསུང་དྲག་པོས་འདི་སྐད་དུ། ལྷོ་འདོམ་ཚོ་ཞིག་གིས་ལང་ལ་
བཏང་བའི་ཨབ་ཁྱབ་དེ་ང་ལ་མི་འགྲོ། མི་ང་དང་རྩོད་པ་བྱེད་པ་ལ་རྩོད་གཞི་ཆོས་ཅན་ངོ་
ཤེས་དགོས་ཅེས་ཡང་ཡང་གསུངས་པ་ན། དཔལ་ཐམས་ཅད་མཁྱེན་པས་འདི་སྐད་དུ་
བརྗོད་དེ། དེ་ལྟར་ན་རྣམ་འགྲེལ་དུ། གསལ་ན་འགྲོ་འདི་གསལ་བར་འགྱུར། །ཞེས་པའི་
141



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
འགྲོ་འདི་མདུན་གྱི་སྐྱེས་བུ་ལན་འདེབས་པ་འདི་ལ་ཟེར་རམ། མདུན་གྱི་ས་གཞི་འདི་ལ་
ཟེར་སྨྱོས་ཤིག་གསུངས་པ་ཙམ་གྱིས་དེ་ཉིད་ཀྱི་མཚང་ཡོངས་སུ་རྟོགས་པར་གྱུར་ནས།
བརྗོད་པ་དེའི་ཕྱོགས་ལ་ཅི་ཡང་མི་གསུངས་པའི་རྟུལ་ཞུགས་འཛིན་པར་གྱུར་ཏོ། ། །
དེ་ནས་དེ་ཡི་དམ་བཅའ་ལ། །མཆོག་ཏུ་འོས་ཤིང་རིགས་པའི་གསུང་། །གསེར་གྱི་
གཉའ་ཤིང་ལྟར་ལྕི་བ། །རིམ་པས་དེ་ཡི་སྤྱི་བོར་བཀོད། །དེ་དང་དེ་ཡི་ལན་གྱི་ཕྲེང་། །
མཁན་པོ་ཆེན་པོ་དེས་ཀྱང་བརྗོད། །ཀུན་ཏུ་དགེ་བའི་འབྲེལ་གཏམ་གྱིས། །ཐུབ་བསྟན་
དཀར་བོ་ཉིད་དུ་བྱས། །རྩོད་པའི་སྐྱོན་རྣམས་མ་ལུས་པ། །སྤངས་ཤིང་རིགས་པར་ལྡན་
ཚིག་གིས། །སྔ་མའི་ཞག་ཏུ་བགྲང་བྱེད་ཅིང་། །དུས་སུ་རྒྱལ་བ་ཐོབ་པར་གྱུར། །ཅེས་བྱ་བ་ནི།
དེ་ནས་མཁན་པོ་ཆེན་པོ་དེས་ཐོག་མར་བཞག་པའི་དམ་བཅའ་ལ། ཐམས་ཅད་མཁྱེན་པས་
འདི་སྐད་དུ་བརྗོད་དེ། ཐེག་ཆེན་སྦྱོར་ལམ་དེ་ཐེག་དམན་སྦྱོར་ལམ་ལས་རྣམ་པའི་སྒོ་ནས་
ཁྱད་པར་འཕགས་པ་མ་ཡིན་པར་ཐལ། ཉན་རང་གིས་ཆོས་ཀྱི་བདག་མེད་མངོན་སུམ་དུ་
རྟོགས་པའི་ཕྱིར། གཞན་ཡང་ཕྱི་རོལ་པས་ཀྱང་འདུས་བྱས་ཐམས་ཅད་མི་རྟག་པར་མངོན་
སུམ་དུ་རྟོགས་པར་མཚུངས་ཞེས་གསུངས་པ་ན། མཁན་པོ་ཆེན་པོ་ན་རེ་དེ་ལ་སྐྱོན་མེད་དེ།
སྦྱོར་བ་རྣམ་མཁྱེན་ཡིད་བྱེད་དང་རྗེས་བསྔོ་བ་སྨོན་ལམ་གྱིས་ཟིན་པས་ཁྱད་པར་དུ་
འཕགས་པ་ཡིན་ནོ་ཞེས་གསུངས་སོ། ། །
དེ་ལ་ཐམས་ཅད་མཁྱེན་པས། དེ་ལྟར་ན་ཁྱད་ཆོས་སུ་བཤད་པ་ཁྱད་ཆོས་སུ་མི་འགྱུར་
ཞིང་། ཁྱད་ཆོས་སུ་མ་བཤད་པ་ཁྱད་ཆོས་སུ་འགྱུར་བའི་ཉེས་པ་མཐའ་ཡས་པ་ཡོད་དེ།
ཞེས་སོགས་གསུངས་པར་གྱུར་པ་ལ་ནི། ལན་དུ་བགྱི་བ་བྲལ་ཞིང་ལེགས་པར་སོང་ཞེས་
ཀུན་ཏུ་སྒྲོག་པར་བྱེད་དོ། །གཞན་ཡང་ཐམས་ཅད་མཁྱེན་པས། ཐེག་གསུམ་རྣམ་ཞག་གི་
སྐབས་སུ་དྲི་བ་མཛད་པ་ལ། མཁན་པོ་ཆེན་པོ་དེས་འདི་ལྟར་དུ་དམ་བཅའ་བཞག་སྟེ།
འདུས་བྱས་ཐམས་ཅད་འཇིག་ངེས་ཡིན། ཞིག་ཟིན་པའི་དུས་མི་སྲིད་པ་བཞིན། སེམས་
142



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཅན་ཐམས་ཅད་འཚང་རྒྱ་ངེས་ཡིན། རྒྱས་ཟིན་པའི་དུས་མི་སྲིད། སེམས་ཅན་ཐམས་ཅད་
འཚང་རྒྱ་ངེས་ཡིན་ཏེ། སེམས་ཅན་ཀུན་ལ་རྒྱུ་རང་བཞིན་གནས་རིགས་ཡོད། འགལ་རྐྱེན་
སྒྲིབ་པ་སྦྱང་དུ་རུང་། མཐུན་རྐྱེན་སངས་རྒྱས་ཀྱི་འཕྲིན་ལས་འཇུག་ཏུ་རུང་བའི་ཕྱིར།
སེམས་ཅན་ཐམས་ཅད་སངས་རྒྱས་ཟིན་པའི་དུས་མི་སྲིད་དེ། སེམས་ཅན་ཡང་ཡིན།
རྫོགས་པའི་སངས་རྒྱས་ཀྱང་ཡིན་པའི་གཞི་མཐུན་མི་སྲིད་པའི་ཕྱིར། འཁོར་བ་ལ་མཐའ་
མེད་དེ། འཁོར་བ་མཐའ་དག་སྟོངས་པ་མི་སྲིད་པའི་ཕྱིར། གལ་ཏེ་འཁོར་བ་སྟོངས་པ་སྲིད་ན།
ལོངས་སྐུ་ངེས་པ་ལྔ་དང་བྲལ་བ་སྲིད་པ་དང་། སྤྲུལ་སྐུ་རྒྱུན་ཆད་པ་སྲིད་པ་དང་། སངས་
རྒྱས་ཀྱི་འཕྲིན་ལས་རྒྱུན་ཆད་པ་སྲིད་པའི་ཉེས་པར་འགྱུར་ཞེས་རྒྱ་ཆེར་བཤད་པའི་རྗེས་སུ།
ད་ལན་འདིར་ཁས་ལེན་རྒྱུ་ལ། སེམས་ཅན་ཐམས་ཅད་འཚང་རྒྱ། རྒྱས་པ་མི་སྲིད་ཟེར་བ་
དམ་བཅའ་བཞག་གོ །
དེ་ལ་ཐམས་ཅད་མཁྱེན་པས་ཞབས་ཀྱིས་རིམ་པ་བཞིན་དུ་འདི་སྐད་བརྗོད་དེ།
ཤེས་བྱ་ཆོས་ཅན་ས་བོན་ཐམས་ཅད་ལ་མྱུ་གུ་སྐྱེ། སྐྱེས་པ་མི་སྲིད་པར་ཐལ། སེམས་ཅན་
ཐམས་ཅད་འཚང་རྒྱ། རྒྱས་པ་མི་སྲིད་པའི་ཕྱིར། འདོད་ན། འཇིག་རྟེན་པས་ལོ་ཏོག་ཐོབ་
མི་སྲིད་པར་ཐལ་ལོ་ཞེས་དང་། མྱུ་གུའི་རྒྱུ་ཚོགས་གྲངས་ཚང་གིས་མྱུ་གུ་འབྱུང་ངེས་སུ་སྒྲུབ་
ནུས་པར་ཐལ། སངས་རྒྱས་ཀྱི་རྒྱུ་ཚོགས་གྲངས་ཚང་གིས། སངས་རྒྱས་ངེས་སུ་སྒྲུབ་ནུས་
པའི་ཕྱིར། འདུས་བྱས་གཅིག་འཇིག་ངེས་ཡིན། འདུས་བྱས་གཅིག་ཞིག་ཟིན་པའི་དུས་མི་
སྲིད་པར་ཐལ། འདུས་བྱས་གཅིག་ཀྱང་ཡིན། ཞིག་པ་གཅིག་ཀྱང་ཡིན་པའི་གཞི་མཐུན་མི་
སྲིད་པའི་ཕྱིར། །
གཞན་ཡང་སེམས་ཅན་གཅིག་ཀྱང་རྫོགས་པར་སངས་རྒྱས་པ་ཡིན། རྒྱས་པ་མི་
སྲིད་པར་ཐལ། སེམས་ཅན་གཅིག་ཀྱང་ཡིན། རྫོགས་པའི་སངས་རྒྱས་གཅིག་ཀྱང་ཡིན་
པའི་གཞི་མཐུན་མི་སྲིད་པའི་ཕྱིར་ཞེས་ཡོངས་སུ་བརྗོད་དེ། ཐལ་བ་འདི་ཐམས་ཅད་ཀྱི་
143



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
འཁོར་གསུམ་ག་ལ་ལན་དོན་མཐུན་གྱིས་ཟློག་ནུས་པའི་གོ་སྐབས་ཆ་ཙམ་ཡང་མ་ཐོབ་
པར་གྱུར་ཅིང་། །
གཞན་ཡང་མཁན་པོ་ཆེན་པོ་དེས། འཁོར་བ་ལ་སྤྱི་མཐའ་མེད། སྒོས་མཐའ་ཡོད་
གསུངས་པ་ལ། ཁྱེད་རང་གིས་བྱེ་བྲག་རེ་རེ་ལ་བཀར་ནས་སུན་འབྱིན་བརྗོད་དེ། སྤྱི་ཁྱབ་
ལ་སྒོས་ཁྱབ་བསྒྲིགས་པའི་སྒྲིག་མཚམས་ཚུན་ཆད་ཀྱང་རང་ཉིད་ལ་འཁོར་བའི་ཕྱིར།
གཞན་ཡང་འཁོར་བ་སྟོངས་པ་སྲིད་ན། ལོངས་སྐུ་ངེས་པ་ལྔ་དང་བྲལ་བ་སྲིད་པ་
དང་། མཆོག་གི་སྤྲུལ་སྐུ་རྒྱུན་ཆད་པ་སྲིད་པ་དང་། སངས་རྒྱས་ཀྱི་འཕྲིན་ལས་རྒྱུན་ཆད་པ་
སྲིད་པར་ཐལ་ལོ། །ཞེས་སོགས་རིགས་པ་དང་ལྡན་པའི་གསུང་གི་འོད་ཟེར་སྟོང་ཕྲག་རྣམ་
པར་འགྱེད་པའི་བདག་ཉིད་ཆེན་པོ་དེའི་ཞལ་གྱི་ཀུ་མུ་ཏའི་རིགས་ཚུལ་རབ་ཏུ་སྒྲོག་པའི་
བུང་བའི་སྒྲ་དང་བཅས་པ་ཀུན་ཏུ་ཟུམ་པ་ཐོབ་པར་གྱུར་ཏོ། ། །
དེ་ཚེ་འབེལ་བའི་བཀའ་མཆིད་ཀྱི། །འཕྲོས་ལས་ལུང་གི་ཚིག་གི་ཚོགས། །མི་མཐུན་
གང་ཡིན་དེ་ཡི་དཔང༌། །རྒྱལ་བའི་གླེགས་བམ་ཉིད་ཀྱིས་བྱས། །ཐུབ་པའི་གསུང་རབ་མ་
ལུས་པ། །རྒོལ་དང་སྔ་རྒོལ་དེ་གཉིས་ཀྱི། །མགྲིན་པ་ལས་ནི་ཐོན་གྱུར་ཏེ། །ཐམས་ཅད་
ཐམས་ཅད་བ་སྤུ་གཡོས། །དེ་ནས་བཤད་པ་གང་ཡིན་ལ། །མཐུན་ལ་གཉིས་ཀའང་ཐལ་
མོ་སྦྱོར། །དེ་ལས་གཞན་ལ་དཔྱད་ཅིང་རྒོལ། །ཆོས་དང་ལྡན་པའི་གཏམ་གྱིས་དགྱེས། །
ཅེས་བྱ་བ་ནི། དེ་ནས་སྐབས་སུ་བབ་པའི་བཤད་པ་ལྷུར་མཛད་པ་ན། ཕ་རོལ་ཏུ་ཕྱིན་པ་
འབུམ་དང་། ཉི་ཁྲི་ལྔ་སྟོང་བ་དང་། བརྒྱད་སྟོང་བ་ལ་སོགས་པའི་མདོའི་ཚོགས་དཔལ་
ཐམས་ཅད་མཁྱེན་པའི་ཞལ་གྱི་འབབ་སྟེགས་ཀུན་ཏུ་སྒྲོག་པར་མཛད་པ་གང་གི་ཚིག་གི་
ཚོགས་ལ་མི་གཅིག་པ་ལྟར་སྣང་བའི་འཕྲོས་ལ། ཐམས་ཅད་མཁྱེན་པས་དེ་ནི་རྒྱལ་བའི་
གསུང་གི་གླེགས་བམ་ལ་དྲིའོ། །
དེ་དང་དེའི་གླེགས་བམ་སྤྱན་དྲོངས་གསུངས་པ་ན། མཁན་པོ་ཆེན་པོ་ཉིད་ཀྱིས་
144



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
གསུང་གིས་གླེགས་བམ་ལ་ལྟོས་མི་དགོས་ཀྱི། བདག་གི་མགྲིན་པར་བགྱིད་དོ་ཞེས་གང་
ཡིན་པའི་སྐབས་ནས་ཚིག་གི་ཕྲེང་བ་རྒྱུན་མི་འཆད་པར་འདོན་པར་མཛད་ཅིང་། བར་བར་
དུ་ཕྱོགས་གཉིས་ཀ་ནས་ཡང་དག་པའི་བཤད་པ་མཛད་དེ། ཚིག་གི་ཆ་ལ་མ་འཆམ་པ་
རྣམས་ལ་རང་རང་གི་གླེགས་བམ་དྲངས་ནས་གཟིགས་ཤིང་། དེ་ལྟར་བདག་ཉིད་ཆེན་པོ་
རྣམ་པ་གཉིས་ཀྱི་ཞལ་ལས་གསུང་རབ་མཐའ་དག་ཀུན་ཏུ་ངལ་བ་མེད་པར་སྒྲོག་པར་གྱུར་
པས། མཁས་པ་ནས་བླུན་པོའི་བར་གྱི་འགྲོ་བ་ཐམས་ཅད་མཆོག་ཏུ་དད་པས་འཚོ་བར་
གྱུར་ཅིང་། བདག་ཉིད་ཆེན་པོ་ཐམས་ཅད་མཁྱེན་པའི་ཐུན་མོང་མ་ཡིན་པའི་ལེགས་པར་
བཤད་པ་རྣམས་ལ། མཁན་པོ་ཆེན་པོ་དེ་ཉིད་ཀྱིས་ཀྱང་ཤིན་ཏུ་ལེགས་སོ་ཞེས་ཐལ་མོ་
མཛད་པར་གྱུར་ཅིང་། དེའི་གསུང་ལེགས་པའི་ཆ་རྣམས་ལ། བདག་ཉིད་ཆེན་པོ་ཉིད་ཀྱིས་
ཀྱང་བསྔགས་པར་མཛད་པ་ཡིན་ནོ། །
སླར་ཡང་ཕན་ཚུན་གསུང་གི་འཕྲོས་ལས། མཁན་པོ་ཆེན་པོ་དེའི་གསུང་གིས་
མཁས་པ་ཡིན་ན། སེན་མོ་མཛུབ་མོའི་རྒྱབ་ཏུ་སྐྱེ། མདུན་དུ་མི་སྐྱེ་བའི་རྒྱུ་མཚན་ཅི་ཡིན།
མདུན་དུ་སྐྱེས་ན་ཚིམ་བུ་བགྱིད་པ་སོགས་ལ་ཉེ་བར་མཁོ་བར་སྣང་བས་དེ་ལྟར་མི་འོང་
བའི་རྒྱུ་མཚན་བོད་ན་ཤེས་པ་མེད་པས། ཕྱོགས་འདི་ན་མཁས་པ་མེད་དོ། །དེས་ན་རྒྱ་གར་
མཁས་པའི་གཞུང་ལུགས་དཔང་དུ་བྱེད་དགོས་གསུངས་ཤིང་ཕྱག་མཛུབ་མོ་རྒྱབ་མདུན་དུ་
བསྒྱུར་པར་མཛད་དོ། །
ཡང་སྐབས་འགའ་ཞིག་ན་མཁན་པོ་ཆེན་པོ་དེས་གསུང་གིས་བོད་ཀྱི་མཁས་པ་མི་
བཞིའི་ལུགས་ལ་འདི་ལྟར་དུ་ཡིན་ཞེས་མང་དུ་གསུངས་པར་གྱུར་པ་ན། ཐམས་ཅད་མཁྱེན་
པའི་ཞལ་གྱིས་འོ་ན་བོད་ཀྱི་མཁས་པ་མི་བཞིས་མཛུབ་མོའི་སེན་མོ་མདུན་མི་སྐྱེ། རྒྱབ་ཏུ་
སྐྱེ་པའི་རྒྱུ་མཚན་ཤེས་སམ་མི་ཤེས་ཅེས་གསུངས་ཤིང་། སྔོན་དུ་གཡག་གི་ཞལ་སྔ་ནས་ཇི་
ལྟར་མཛད་པ་ལྟར་གྱི་ཟློས་གར་མཛད་པར་གྱུར་པ་ན། གཡག་གིས་དེ་ལ་ལན་དུ་བགྱི་བ་
145



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
གང་ཡང་མ་སྤོབས་པར་མཛད་དོ། །
དེ་ཚེ་མི་ཕམ་གཡག་གི་གདུགས། །མདུན་དུ་བུབ་ཅིང་ཐལ་མོ་སྦྱོར། །དེ་ལས་
དཔགས་ཏེ་ཉམས་དགའ་བའི། །གསུང་ཡང་ཚོགས་ཀྱི་དབུས་སུ་བསྒྲགས། །ཞེས་བྱ་བ་ནི།
དེ་ནས་གཡག་མི་ཕམ་པ་ཆེན་པོའི་དབུའི་ཐོག་གི་རྣམ་པར་བཀྲ་བའི་གདུགས་དེ་མདུན་དུ་
བུབ་ནས། དེའི་ཏོག་གི་རྩེ་མོ་ ཐམས་ཅད་མཁྱེན་པའི་ཕྱོགས་སུ་མངོན་པར་བཏུད་ཅིང་
འདབ་མ་རྣམས་ཐལ་མོ་བགྱིས་ཏེ། ཕྱག་འཚལ་བ་འདྲ་བ་དག་བྱུང་བ་ན། ཐམས་ཅད་
མཁྱེན་པས་དེ་དག་གི་བཀོད་པ་ལས་བརྩམས་ཏེ་ཉམས་སད་པའི་སླད་དུ། ཉིད་རང་ཀུན་
ཏུ་དྲེགས་པས་ཕམ་པར་གྱུར་ཀྱང་དག་པ་སྟེར་བར་མི་བྱེད་མོད། ཕྱི་རོལ་གྱི་དངོས་པོ་འདི་
དག་གིས་འུ་ཅག་ལ་དག་པ་སྟེར་བའི་སླད་དུ། ཉིད་ཀྱི་གདུགས་ནི་བདག་ལ་ཕྱག་འཚལ་
བར་བགྱིད་པ་ཉིད་དོ། །ཞེས་བཞད་པ་དང་བཅས་པས་ཀུན་ཏུ་འདོམ་པར་ཡང་མཛད་དོ། །
དེ་ཚེ་ཁྲོ་བོ་གཏུམ་པོ་ཆེ། །མི་ཟད་སྐུ་ཡི་བཀོད་པར་བཀྲ། །ལྷ་རྒྱས་མཆོད་པའི་བྲེལ་བ་
ཅན། །ཁྱོད་ཀྱིས་མངོན་སུམ་གཟིགས་པ་བཙལ། །ཞེས་བྱ་བ་ནི། དེའི་ཚེ་ན་ཐམས་ཅད་
མཁྱེན་པས་སྨྲ་བའི་ར་བ་དེ་ཉིད་དུ། རྗེ་བཙུན་མི་གཡོ་མགོན་པོ་སྐུ་ཤིན་ཏུ་བརྗིད་པའི་
ཉམས་དང་ལྡན་པ་ལྷའི་བུའི་ཚོགས་ཀྱིས་མཆོད་པའི་བྱེ་བྲག་གིས་གང་བ་ཞིག་མངོན་པར་
ཞལ་གཟིགས་སོ། །དེ་ལྟར་བདག་ཉིད་ཆེན་པོ་ཉིད་ཀྱི་ཞལ་གྱིས་འཆེས་པར་མཛད་པ་ཡིན་ཏེ།
ཉིད་ཀྱིས་མཛད་པའི་མི་གཡོ་བའི་བསྟོད་པ་ལས། ཕས་རྒོལ་སེངྒེའི་ཁྲི་ལ་རབ་འདུག་སྨྲ་
བའི་དྲེགས་པས་མིག་རྩ་དམར་བོའི་རི་མོ་མཐའ་ཡས་སྣང་བ་རབ་འཆར་གདུགས་ཀྱི་
དཀྱིལ་འཁོར་མཐོ་བར་གཡོ་ལྡན་མདུན་དུ་བུབ་ནས་ཐལ་མོ་རབ་ཏུ་གང་དེ་ཅི། །གང་དུ་ཆེ་
བའི་རིན་ཆེན་ཐེམ་སྐས་རྒྱ་ཆེན་འོད་ཟེར་ཅི་ཡང་འཕྲོ་བར་ཞབས་ཟུང་པདྨོ་རྣམ་པར་བཀོད་
ནས་འཆི་མེད་མཛེས་མའི་རླུང་ཡབ་གྲིབ་མར་ངལ་གསོ་དགེ་བའི་ལྷ་མཆོག་རྣམས་ཀྱང་
མྱུར་དུ་མཆོད་པའི་བྲེལ་བ་སྣ་ཚོགས་ཅི་ཞེས་བགྲང་། །འདི་ཞེས་རྣམ་དག་དད་པའི་སྒྲོན་
146



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
ཆེན་ཤེས་རབ་སྣང་བ་ཐོགས་མེད་སྤྲོ་བའི་རྩ་ལག་མཆོག་གྱུར་སྤོབས་པའི་མིག་ཕྱེ་གྱེན་ལ་
གཡོས་པས་མངོན་པར་བལྟས་ཚེ་འདབ་སྟོང་གེ་སར་ཕྱོགས་བཅུར་རྒོད་པར་ཐུན་མཚམས་
གཞོན་ནུའི་སྣང་བའི་དྲེགས་འཇོམས་ཚ་ཟེར་རྒྱལ་བོའི་དཀྱིལ་འཁོར་ལ། །ཞེས་པ་ནས་
བརྩམས་ཏེ། ཇི་ལྟར་བཀོད་པའི་སྣང་བ་སྙན་ངག་གི་ཕྲེང་བར་བརྒྱུས་ནས། སླར་ཡང་
མཇུག་ཏུ་སྲིད་གསུམ་རླུང་གིས་ཀུན་ནས་གཡོ་མེད་རྗེ་བཙུན་མཐའ་ཡས་ཁྲོ་བོའི་དབང་
པོའི་དེད་དཔོན་ཆེན་པོ་ཀུན་ནས་གྲགས་པའི་རྔ་སྒྲ་གསལ་ལྡན་ཁྲོ་བོའི་ཁོར་ཡུག་རི་བོའི་
བར་དུ་སྒྲོག་བྱེད་མི་གཡོ་མགོན་པོ་ཁྱོད་ཉིད་རབ་མཐོང་དགའ་དང་དད་པའི་མིག་ཆུ་གཡོ་
ལྡན་མཆི་མའི་རླབས་ནི་སུ་ཡིས་འགོག །ཅེས་གསུངས་པ་ཡིན་ནོ། །དེའི་ཚེ་འཇིག་རྟེན་ན་
བྱིས་པ་ཆུང་ངུ་རྣམས་ནི་འདི་ལྟར་དུ་སྒྲོག་སྟེ། པོད་ཅིག་མ་མགོ་མ་ཐོན། གདོང་གང་མ་
རྩོད་པ་ཕམ། ལྷ་གཅིག་མ་ངོ་ལོག །ཅེས་བོད་པར་བྱེད་དོ་ཞེས་གྲགས་སོ། །
བདག་གི་རྣམ་པར་རྟོག་པའི་རི་མོ་ལ་ཁྲོ་བོའི་དབང་བོ་འདི་ཉིད་མཁས་པ་ཆེན་པོ་
གཡག་གི་ཞལ་སྔ་ནས་ཀྱི་ཐུན་མོང་མ་ཡིན་པའི་ལྷག་པའི་ལྷར་སྣང་བས། གང་གི་སྤོབས་
པ་སྒྲུབ་ལ་བྱིན་གྱིས་རླབས་པ་དེའི་ཚེ་ན། རྗེ་བཙུན་ཐམས་ཅད་མཁྱེན་པས་ཞལ་ཉེ་བར་
གཟིགས་པ་ཉིད་དོ་སྙམ་དུ་སེམས་པ། དེ་ལྟར་ན་ཚུལ་འདི་ནི་སྔ་རྒོལ་ཕྱིར་རྒོལ་གྱི་མཁས་
གྲུབ་ཆེན་པོ་ཞལ་གཉིས་ཀར་གྱི་རྣམ་པར་ཐར་པ་དཔག་པར་དཀའ་བ་ཡིན་ནོ། །
རྩོད་ཚེ་ཉོན་མོངས་ཐམས་ཅད་ཞི། །ལེགས་པར་བཤད་ལ་མངོན་དགའ་ཞིང་། །
མཆོག་གི་ལྷ་ཡིས་རྗེས་བཟུང་བ། །འདི་ལྟའི་མཁས་གྲུབ་གཉིས་ནི་མཆོག །ཅེས་བྱ་བ་ནི།
གོ་སླ་སྟེ་དེ་ལྟ་བུ་ཁོ་ན་དང་ལྡན་པའི་ཕྱིར་ན། བདག་ཉིད་ཆེན་པོ་རྣམ་པ་གཉིས་ཀར་གྱི་
རྣམ་པར་ཐར་པ་བསམ་གྱིས་མི་ཁྱབ་པ་ཡིན་ནོ། །
དེ་ལྟར་ཐུབ་བསྟན་གསལ་ལྡན་པའི། །རྩོད་པའི་གསུང་གི་ཕྲེང་བ་རྣམས། །དུས་སུ་
རི་མོར་བྲིས་གྱུར་པ། །དེ་ཡིས་རྒྱས་པར་འཆད་པ་ཉིད། །ཅེས་བྱ་བ་ནི། ད་ལྟར་རྩོད་པའི་
147



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ངག་རགས་པ་ཙམ་ཞིག་འདིར་བྲིས་ཀྱི། རྒྱས་པར་ནི་དེ་དུས་ཀྱི་རྩོད་པའི་ར་བར་བྲིས་ཏེ་
ཡི་གེས་འཆད་པར་འགྱུར་པ་ཡིན་ནོ། །
སླར་ཡང་གནས་སྐབས་གཞན་དག་ཏུ། །བྱང་ཕྱོགས་གཡས་རུ་འཛིན་མའི་གཞི། །
དཀར་བོར་བགྱིད་པའི་མཐུ་ལྡན་པས། །ཁྱོད་ཀྱི་ཞབས་ཟུང་བཀོད་པར་གྱུར། །ཅེས་བྱ་བ་ནི།
བདག་ཉིད་ཆེན་པོ་སྐབས་ཤིག་གི་ཚེ་ན། གཡས་རུ་བྱང་ཕྱོགས་ཀྱི་བསོད་ནམས་ཀྱི་ཞིང་དུ་
ཞབས་བཀོད་ནས་ཕེབས་པར་གྱུར་ཏོ། །
དེ་ཚེ་ནོར་འཛིན་ངུར་སྨྲིག་གི །རྟགས་ཀྱི་མཚན་ཞིང་དྲེགས་པར་ལྡན། །ཁ་ཙམ་ཁོ་
ནས་ས་སྐྱ་པ། །སྐྱབས་སུ་བགྱིད་པའི་ཟོལ་ལ་བརྟེན། །དེ་ནི་རྣམ་པར་མ་དཔྱད་ཅིང་། །
རྫུན་གྱིས་རྣ་བ་སླད་གྱུར་ཏེ། །མགོན་འདི་ས་སྐྱ་པཎྜི་ཏ། །འགོག་པའི་ལས་བརྗོད་ལ་
ཞུགས་ཅེས། །ཞེ་སྡང་དྲག་པོས་རྒྱུད་གང་བའི། །སྦྲུལ་ནི་ཕུད་སྒྲ་སྒྲོག་པ་བཞིན། །རྣམ་པ་
ཀུན་ཏུ་སྨོད་བརྩོན་པས། །ཁ་ནི་བྲེལ་བ་བཞིན་དུ་སྨྲ། །ཞེས་བྱ་བ་ནི། དེའི་ནོར་འཛིན་གྱི་
གཞི་དེ་ལ་མིག་གི་མགོན་པོ་རབ་ཏུ་བྱུང་བའི་རྒྱལ་མཚན་འཆང་བ་ལུགས་གཉིས་ཀྱིས་ཀུན་
ཏུ་དྲེགས་པའི་ངང་ཚུལ་ཅན། འཇམ་དབྱངས་པ་ཞེས་འབོད་པར་གནས་སོ། །དེ་ནི་དམ་པ་
མང་བོ་ལ་ཞེ་སྡང་བས་ཀུན་ཏུ་བསླངས་ནས། རྗེ་ས་སྐྱ་ཡབ་སྲས་ལ་གུས་པ་ལྟར་སྣང་བའི་
གྱ་གྱུ་ཅི་ཡང་སྒྲུབ་པར་བྱེད་ཅིང་། ཞིབ་ཏུ་མ་དཔྱད་པར་མང་བོས་རྫུན་དུ་སྒྲོག་པས་རྣ་བ་
གང་བར་གྱུར་ནས། བདག་ཉིད་ཆེན་པོ་འདི་རྗེ་ས་སྐྱ་པཎྜི་ཏ་ལ་རྣམ་པ་ཀུན་ཏུ་འགོག་པར་
མཛད་དོ་ཞེས་ཐོས་ནས་བདག་ཉིད་ཆེན་པོ་འཇིགས་བྲལ་ཞབས་ལ་རྣམ་པ་ཀུན་ཏུ་སྨོད་པ་
ལ་བརྩོན་པར་བྱེད་དོ། །
དེ་ནས་སྨྲ་བའི་ཉིན་མོར་བྱེད། །འཆད་པའི་སྐྱ་རེངས་མཐོང་གྱུར་ནས། །བསོད་
ནམས་ཉམས་བྱེད་འབྱུང་བོའི་བྱ། །ཕྲག་དོག་གྱ་གྱུ་ཅི་ཡང་ལངས། །དེ་ནི་རང་གི་ངག་གི་
ཕྲེང་། །སྤྱི་བོར་ལེན་པ་ལ་ཞུགས་པའི། །མཁས་པའི་ཚོགས་རྣམས་ཡོངས་བསྡུས་ཏེ། །དེ་
148



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
དག་ལ་ནི་འདི་སྐད་བརྗོད། །འཇམ་དབྱངས་འགོག་པའི་ངག་ལྡན་པ། །དེ་ནི་ཕྱོགས་
འདིར་འོང་བར་འགྱུར། །དེ་ཡི་སྤོབས་པ་འཕྲོག་པ་ལ། །ཁྱེད་རྣམས་ལས་སུ་རིག་པར་
གྱིས། །མཐའ་དག་གསུང་རབ་རྣམས་ལ་ལྟོས། །ཁྱད་པར་འཇམ་དབྱངས་རང་གི་གཞུང་། །
ཞིབ་པར་དཔྱོད་ལ་འདི་དང་འདིའི། །ལན་ནི་སྦྱིན་པའི་སྟ་གོན་མཛོད། །ཁེངས་ལྡན་དེ་ནི་
འཇོམས་པ་ལ། །དཔའ་བའི་མཁས་པ་གང་ཡིན་པ། །དེ་འདྲ་དེ་ལ་བྱ་དགའ་ཆེ། །བདག་
གི་ལག་པའི་རྩེ་མོར་གནས། །དེ་ནི་སྨྲ་བ་ལས་ཕམ་ནས། །པུ་ཤུད་ཟེ་སྒྲོ་བཏོགས་པ་ལྟར། །
དྲེགས་བྲལ་ཕུག་ཏུ་འཇུག་དགོས་པའི། །ལས་འདི་ཁྱེད་རྣམས་དག་གིས་བྱིན། །ཅེས་བྱ་བ་ནི།
དེ་ནས་བདག་ཉིད་ཆེན་པོ་གཡས་རུ་བྱང་གི་ཕྱོགས་སུ་མྱུར་དུ་ཕེབས་པའི་མཚན་མ་མཐོང་
ནས། ངུར་སྨིག་གིས་བཅིངས་པའི་རྒྱལ་བོ་དེ་ནི་ཕྲག་དོག་གིས་ཡིད་རབ་ཏུ་འཕྲོགས་ཤིང་།
རྗེ་བཙུན་དམ་པ་སྨྲ་དབབ་པར་འདོད་པས་ས་ཕྱོགས་ཆེན་པོ་དེའི་རང་གི་ངག་གི་ར་བས་ཇི་
ལྟར་མ་མཁྱུད་པའི་མཁས་པ་ཐམས་ཅད་བསྡུས་ཤིང་། ཁྱད་པར་རིགས་པར་སྨྲ་བ་དེ་དག་
གི་ནང་ནས་རྒྱལ་མཚན་གྱི་ཏོག་ལྟ་བུ་དགེ་བའི་བཤེས་གཉེན་བསོད་ནམས་སྐྱབས་ཞེས་པ་
ལྐོག་ཏུ་འབོད་མི་བཏང་ནས་བསླེབས་པར་གྱུར་པ་ན། འཇམ་དབྱངས་པས་མཁས་པའི་
ཚོགས་དེ་དག་ལ་འདི་ལྟར་དུ་བསྒོས་ཏེ། ད་ནི་ཕྱོགས་འདིར་རྗེ་བཙུན་འཇམ་དབྱངས་
འགོག་པ་ལ་ཞུགས་པའི་ལྷོ་བའི་མཁན་ཆུང་དེ་འོང་བར་འགྱུར་ན། དེ་ཙམ་གྱིས་ས་པཎ་
འགོག་པ་ནི་མི་རིགས་པ་ཡིན་པས། མཐའ་ཀླས་པའི་རིགས་པ་ནས་ཐ་ན་ངན་སྨྲས་ཀྱིས་
ཀྱང་ཚར་གཅོད་ལ། པུ་ཤུད་ཟེ་སྒྲོ་བཏོགས་པ་བཞིན་ཕུག་ཏུ་འབྲོས་དགོས་པ་ཞིག་གྱིསཤིག །དེ་
ལྟར་ལས་སུ་རྒྱལ་བ་དེ་ལ་བདག་གིས་བླ་ན་མེད་པའི་བྱ་དགའ་ཆེན་པོ་ཡང་སྦྱིན་པར་བྱེད་དོ། །
ད་ནི་ཁྱོད་རྣམས་ཀྱིས་དེའི་སླད་དུ་གསུང་རབ་རྒྱ་མཚོ་ལ་ཡང་ལྟོས་ཤིག །ལྷག་པར་
རྗེ་ས་སྐྱ་པཎྜི་ཏའི་གཞུང་མཆོག་ཏུ་གྱུར་པ་རིགས་པའི་གཏེར་དེ་ཡང་ཞིབ་ཏུ་དཔྱད་ཅིང་
རྟོག་པར་གྱིས་ལ། ཁོ་འདི་སྐད་དུ་སྒྲོག་ན། ལན་དུ་བྱ་བ་འདི་དང་འདི་ཞེས་རྗོད་པར་བྱེད་
149



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
པའི་ངག་རྣམ་པར་དག་པ་རྣམས་ཀུན་ཏུ་འགོག་པའི་ཤོམས་དག་གྱིས་ཤིག །ཅེས་འབད་
པས་བསྒོ་བར་བྱེད་དོ། །
དེ་ཡི་ཚིག་གིས་རབ་བསྐུལ་ནས། །དེ་དེ་བཞིན་ཞེས་ངམ་རིང་གི །མཁས་
པའིཚོགས་རྣམས་ཡོངས་འདུས་ཏེ། །ལན་གང་འདི་ཞེས་གྲོས་སུ་བྱེད། །ཞེས་བྱ་བ་ནི། དེ་
ནས་བསོད་ནམས་སྐྱབས་སོགས་མཁས་པའི་ཚོགས་དེ་དག་གིས་ཀྱང་དེ་ཁོ་ན་བཞིན་དུ་
བགྱིད་ཅིང་། ཕྱོགས་འདི་ནི་བྱ་དཀའ་བ་མ་ཡིན་ནོ་ཞེས་རབ་ཏུ་ཁས་བླངས་སོ། །རིགས་
གཏེར་གྱི་སྐབས་སྐབས་སུ་འདི་དང་འདི་ལ་ལན་འདི་སྦྱིན་པར་བྱེད་དོ་ཞེས་གྲོས་སུ་བྱེད་དོ། །
རིམ་གྱིས་གང་ལ་འཇིགས་མེད་ཅིང་། །གྲགས་པའི་རྒྱ་མཚོའི་མཐར་སོན་པའི། །སྨྲ་
རྣམས་སྤོབས་པ་འཕྲོག་བྱེད་མཁན། །དེ་ནི་མཁས་པའི་ནང་དུ་ཞུགས། །ལྕགས་ཀྱི་མདེའུ་
གསེར་གྱི་ཆུས། །བྱུགས་པའི་སྤྱོད་ལ་རབ་ཞུགས་ཏེ། །ཟོལ་གྱིས་བཀུར་སྟི་ཆེན་པོ་ཡིས། །
མཆོད་པའི་ཕུང་བོ་ཅི་ཡང་ཐོབ། །ཁ་ཏི་ན་ཇུས་ནང་ཚངས་ཅན། །བརྩེགས་པའི་ཁྲི་ལ་
དབྱངས་ཅན་མ། །མགྲིན་པར་བྱེད་པའི་པཎྜི་ཏ། །རྒྱལ་རྔ་སྒྲོག་པ་བཞུགས་པར་གྱུར། །
རང་གི་ཁེངས་པ་ལྟར་མཐོ་པའི། །སྟན་ལ་བྱང་བའི་རྗེ་བའང་འཁོད། །རབ་ཏུ་ཚོགས་པ་
ངུར་བའི་ཁྱི། །ཐམས་ཅད་འདུས་ཏེ་ཚིག་ལ་སྲེད། །ཅེས་བྱ་བ་ནི། དེ་ནས་བདག་ཉིད་ཆེན་
པོ་སྨྲ་བའི་ཁྱུ་མཆོག་མཁས་པ་དེ་དག་གི་ནང་དུ་ཁུགས་ཏེ། ངམ་རིང་གི་རྒྱལ་བོའི་ཁབ་ཏུ་
སྤྱན་དྲངས་ནས། བྱང་བའི་རྗེ་བོའི་རིགས་ཐམས་ཅད་ཀྱིས་ཀྱང་མངོན་པར་བཏུད་ཅིང་།
ཁྱད་པར་འཇམ་དབྱངས་པས་བྱི་ལའི་རྟུལ་ཞུགས་ཀྱིས་མངོན་པར་མཐོ་ཞིང་བདག་ཉིད་
ཆེན་པོ་ལ་བཀུར་སྟི་བསྒྲུབས་ཏེ། ཀུན་ཏུ་ཚོགས་པའི་ཐོག་མ་ལ་བདག་ཉིད་ཆེན་པོ་སྟན་
ལེགས་པར་བཤམས་པ་ལ་བཞུགས་སོ། །འཇམ་དབྱངས་ཉིད་ཀྱང་དམའ་བ་མ་ཡིན་པའི་
སྟན་ལ་རྣམ་པར་འཁོད་ནས་ཀུན་ཏུ་རེ་བ་སྒྲུབ་པར་བྱེད་ཅིང་། གཞན་ཡང་མཁས་པ་
ཐམས་ཅད་ཀྱིས་མདུན་དུ་བརྡར་ཏེ་འཁོད་པར་གྱུར་ཏོ། །
150



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
དེ་ཡི་ནང་ནས་རྒྱལ་མཚན་ལྟར། །མཐོ་ཞིང་ཚད་མའི་གཞུང་ལུགས་ལ། །གྲགས་
པའི་བ་དན་རབ་བརྐྱངས་པ། །མཁས་པ་བསོད་ནམས་སྐྱབས་པ་ནི། །སྟན་ལས་ལངས་ཏེ་
ཉིད་དྲུང་དུ། །སྨྲ་བའི་མགྲིན་པ་རབ་བརྐྱངས་ཤིང་། །རྗེ་བོའི་ཚིག་གིས་ནོན་གྱུར་པའི། །
ཁེངས་ལྡན་ང་རོ་ཅི་ཡང་སྒྲོག །རིགས་གཏེར་ཚིགས་བཅད་ཁ་ན་རྒྱུ། །དེ་དང་སྦྱར་ཏེ་
མཛུབ་རྩེ་ཡིས། །མཁའ་ལ་རི་མོར་བྲི་བྱེད་ཅིང་། །རི་བོ་གདུང་བའི་རྩོམ་པས་འཚོ། །ཞེས་
བྱ་བ་ནི། དེ་ནས་རིགས་པ་སྨྲ་བ་བསོད་ནམས་སྐྱབས་སྟན་ལས་ལངས་ཏེ། རྗེ་བོའི་བཀའ་
ལུང་ལྕི་བ་དག་གིས་ནོན་པས། བདག་ཉིད་ཆེན་པོ་ལ་འགྲན་པར་འདོད་ཅིང་ཕྲག་དོག་
གིས་རྒྱུད་གང་བར་བྱས་ནས་འདི་སྐད་དུ་སྨྲས་ཏེ། སྡེ་བདུན་རིགས་པའི་དེ་ཉིད་འདི་ཡིན་
ཞེས། །རྒན་པོའི་ལུགས་ངན་དོར་ནས་ངས་འདི་བྱས། །རིགས་པ་མཁྱེན་པ་དེ་དག་འདི་
བཞེད་མོད། །ལན་མང་ཐོས་ཀྱང་བླུན་པོའི་སྤྱོད་ཡུལ་མིན། །ཞེས་པ་ཡང་དང་ཡང་དུ་སྒྲོག་
པར་བྱེད་དེ། བླུན་པོ་ཞེས་པའི་ཚིག་གི་སྐབས་སུ་རྗེ་བཙུན་གྱི་ཞལ་གྱི་ཐད་དུ་མཛུབ་མོས་
རི་མོ་བྲི་བར་བྱེད་ཅིང་ལུས་ངག་མ་རུངས་པའི་སྤྱོད་པས་འཚེ་བར་བྱེད་དོ། །དེ་ནས་འདི་
སྐད་དུ་སྨྲས་ཏེ། རིགས་གཏེར་ལ་ནང་འགལ་ཡོད་ཅེས་སྨྲ་བ་དེ་ནི་འཆལ་བ་རང་ཡིན། རྗེ་
བཙུན་འཇམ་པའི་དབྱངས་ལ་ནང་འགལ་འཛིན་པའི་མི་དེར་ཞེས་སྒྲོག་པར་བྱེད་དོ། ། །
དེ་ནས་སྨྲ་བའི་དཔའ་བོ་ཆེས། །རིགས་གཏེར་འགོག་ཅེས་གང་བརྗོད་པ། །དེ་ནི་
བདག་ལ་བརྗོད་དམ་ཅི། །ཞེས་དྲིས་དེས་ཀྱང་དེ་ཞེས་བརྗོད། །ཅེས་བྱ་བ་ནི། ཐམས་ཅད་
མཁྱེན་པས་དེ་ལ་བཀའ་བསྩལ་ཏེ། ཁྱེད་ཀྱིས་རིགས་གཏེར་འགོག་གོ་ཞེས་པ་དེ་ང་ལ་ཟེར་
བ་ཡིན་ནམ། གཞན་ཞིག་ལ་བརྗོད་པ་ཡིན་གསུངས་པ་ལ། བསོད་ནམས་སྐྱབས་ནི་སྐད་
གསང་མཐོན་པོ་དང་བཅས་པས་ཁྱེད་ལ་ཟེར་བ་ཡིན་ཞེས་སྨྲ་བར་བྱེད་དོ། །
ཉིད་གང་རང་ཉིད་རྒྱལ་བའི་ཚིག །དེ་ནི་སྔོན་དུ་འོས་མིན་གྱི། །གང་གི་མཚན་མ་མཐོང་
བ་ན། །རབ་ཏུ་སྒྲོག་པར་འོས་པ་མིན། །བདག་ནི་ཚད་མ་རིགས་པའི་གཏེར། །ཀུན་ཏུ་
151



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
འགོག་པ་ག་ལ་སྟེ། །ཕྱོགས་འདིར་ཚད་མའི་གཞུང་ལུགས་ཀྱི། །ཤིང་རྟའི་ལམ་སྲོལ་ཆེན་
པོར་མཐོང་། །འོན་ཀྱང་གཞན་ངོར་གསེར་གྱི་ནང་། །འཁར་བ་ཅུང་ཟད་ལྷུང་བ་བཞིན། །
ཁ་ཅིག་འཐད་པ་མ་ཡིན་པར། །དོགས་པའི་གནས་ནི་ཅུང་ཟད་སྐྱེས། །དེ་ནས་ཟབ་ཅིང་ཕྲ་
བའི་གནས། །རྣམ་དག་རིགས་པར་ལྡན་པའི་གསུང་། །གསེར་གྱི་གཉའ་ཤིང་ལྟར་ལྕི་བ། །
དྲེགས་ལྡན་དེ་ཡི་སྤྱི་བོར་བཀོད། །ཅེས་བྱ་བ་ནི། དེ་ནས་བདག་ཉིད་ཆེན་པོས་འདི་སྐད་དུ་
གསུངས་ཏེ། ཁྱེད་རྒྱལ་བའི་གཏམ་སྒྲོག་པར་བྱེད་པ་ནི་སྔོན་དུ་འོས་པ་མ་ཡིན་ལ། རྗེས་སུ་
དེ་ལྟར་དུ་སྣང་ན་བྱོས་ཤིག །བདག་ནི་རིགས་གཏེར་རྣམ་པ་ཀུན་ཏུ་ག་ལ་འགོག་སྟེ། བོད་
ཀྱི་ཚད་མ་སྔ་མ་དག་གིས་མ་རྙེད་པའི་ཤིང་རྟའི་སྲོལ་ཆེན་པོ་འདིས་མངོན་པར་ཕྱེ་བས་
ལུགས་འདི་མཆོག་ཏུ་འཛིན་ཅིང་། གཞན་བཟུང་ཙམ་གྱི་དོན་ཡིན་ནམ་མི་རིགས་པའི་ཆ་
འགའ་རེའང་ཡོད་པར་གོ་ནས་ཅུང་ཟད་དོགས་པ་སྐྱེས་པ་ཡིན། འོ་ན་ཁྱོད་རང་གི་ལུགས་
ལ་རིགས་གཏེར་རང་འགྲེལ་ས་སྐྱ་བས་མཛད་པའི་རང་འགྲེལ་ཡིན་ནམ་མ་ཡིན་ཞེས་
གསུངས་པར་གྱུར་ཏོ། །
ངམ་རིང་ཚོགས་པ་ནགས་ཚལ་གྱི། །བློ་གྲོས་དྲི་ཡིས་ལུས་རྒྱས་པའི། །ཕྱི་རྒོལ་གླང་
བོའང་རྣམ་དཔྱོད་ཀྱི། །ནུས་པའི་སྙིང་བོ་ཐོག་མར་བརྗོད། །དེ་ནས་དེ་ཡི་ངག་གི་ཕྲེང་། །མ་
ལུས་འཁྱོག་པོར་ཉེར་གཟིགས་ནས། །དེ་དང་དེ་ལ་འོས་གྱུར་པའི། །ཐལ་འགྱུར་རྡོ་རྗེའི་མེ་
ཆར་སྤྲོས། །སྲིན་བུ་རང་གི་ཁ་ཆུ་ཡི། །སྐུད་པས་འཆིང་བར་བྱེད་པ་ལྟར། །མཁས་པ་
བསོད་ནམས་སྐྱབས་པ་དེ། །རང་གི་ངག་རྣམས་རང་གིས་བཅིངས། །དེ་ནས་པཎ་ཆེན་
འབུམ་ཕྲག་བརྒྱས། །འཁོར་གསུམ་བཅུ་ཕྲག་གཅིག་དང་གསུམ། །ཕུད་དེ་བྱང་བ་བསོད་
སྐྱབས་ཀྱི། །ཁ་ལ་མི་སྨྲའི་རྟུལ་ཞུགས་བྱིན། །དེ་ཡི་ཚིག་གི་རི་དྭགས་རྣམས། །ངག་བཅད་
རྒྱ་ལ་འཐུམས་གྱུར་ཏེ། །མིག་ནི་འཛུམ་པའི་བྱ་བ་དང༌། །བྲལ་ཞིང་སྐྱིད་པ་འདར་བ་
བསྟེན། །ཅེས་བྱ་བ་ནི། བདག་ཉིད་ཆེན་པོའི་གསུངས། དེའི་ལན་དུ་རིགས་པ་སྨྲ་བ་བསོད་
152



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
ནམས་སྐྱབས་ཀྱིས་འདི་སྐད་དུ་བརྗོད་དོ། །དེ་ནི་རང་འགྲེལ་མ་ཡིན་ཏེ། རིགས་གཏེར་
རང་འགྲེལ་དུ་གྲགས་པ་དེ་ནང་འགལ་མང་དུ་ཡོད་པའི་ཕྱིར་རོ། །དཔེར་ན། ཟློག་པར་
རང་རིག་འཕེན་པ་ལྔ། །གཞན་རིག་འཕེན་པ་བཅུ་དྲུག་ཡོད། །ཅེས་སོགས་ཀྱི་འགྲེལ་བའི་
ཐད་ན་སྔ་ཕྱི་འགལ་བ་དུ་མ་ཡོད་པའི་ཕྱིར་རོ་ཞེས་ཟེར་རོ། །དེ་ལ་རྗེ་བཙུན་གྱི་ཞལ་སྔ་
ནས། འོ་ན་རིགས་གཏེར་རྩ་བ་ཡང་རྗེ་ས་པཎ་གྱིས་མཛད་པ་མ་ཡིན་པར་ཐལ། དེ་ཡང་སྔ་
ཕྱི་འགལ་བ་དུ་མ་ཡོད་པའི་ཕྱིར་ཏེ། ཡུལ་གྱི་མཚན་ཉིད་བློས་རིག་བྱ། །བློ་ཡི་མཚན་ཉིད་
རིག་པ་ཡིན། །ཞེས་སོགས་ལ་རྟོག་པ་ཕན་ཚུན་བརྟེན་པའི་སྐྱོན་ཡོད་པའི་ཕྱིར། གཞན་བྱ་
རང་མཚན་གཅིག་ཁོ་ན། །ཞེས་པ་དང་། རང་མཚན་ཡོད་མེད་དཔྱོད་ཕྱིར་འཐད། །ཅེས་
པའང་རྩོད་ལན་དོན་མཐུན་པ་མ་ཡིན་པའི་ཕྱིར་དང་། གང་ཡོད་དེ་འཇིག་བུམ་པ་བཞིན། །
ཞེས་སོགས་ཚད་མ་བདུན་མདོ་དང་བཅས་པ་དང་འགལ་ཞིང་། རང་གིས་ཀྱང་རང་བཞིན་
ངག་ལྟོས་ཀྱི་གཏན་ཚིགས་གཉིས་ཕན་ཚུན་འགལ་བར་འདོད་པ་དང་འགལ་བའི་ཕྱིར་རོ། །
ཞེས་ནང་འགལ་ཉེར་ལྔ་ཙམ་བརྗོད་ཅིང་། སྨྲ་བོ་དེ་ཉིད་ལ་འཁོར་གསུམ་བཅུ་གསུམ་ཕུད་
པར་གྱུར་པ་ན། ཕ་རོལ་བོ་དེའི་སེམས་ཀྱི་སྤོབས་པ་ཞུམ་ཞིང་། རྒལ་ལན་ཅི་ཡང་འདེབས་
མ་ནུས་པར་སྨྲ་བཅད་ཀྱི་རྟུལ་ཞུགས་བཟུང་ནས་མིག་ཧད་མོར་ལུས་ཤིང་རྐང་བའི་བརྟན་
པ་ཉམས་པར་གྱུར་ཏོ། ། །
དེ་ནས་ཅུང་ཞིག་ལོན་པ་ན། །དེ་ཡིས་དྲན་པ་རྙེད་གྱུར་ཏེ། །ཡི་གེ་བྲལ་བའི་ཚིག་
གིས་ནི། །ཀུན་ཏུ་འཛེམས་མེད་འདི་སྐད་གླེང་། །བདག་གིས་ཁྱེད་ཀྱི་མདུན་ས་དག །
བསྟེན་པར་སྤོབས་པ་མ་ཡིན་ནའང་། །རྗེ་བོའི་བཀའ་ཡིས་ནོན་གྱུར་པས། །རང་དབང་གོ་
སྐབས་བྲལ་བ་ཉིད། །ཅེས་བརྗོད་སེངྒེ་འཇིགས་མེད་པའི། །དྲུང་དུ་ཝ་སྐྱེས་ཞུམ་པ་ཡི། །
ཚིག་གི་མཇུག་མ་བྲེལ་གྱུར་ཏེ། །ཕུག་གི་ཡོལ་བ་བསྟེན་པར་སེམས། །ཞེས་བྱ་བ་ནི། དེ་
ནས་མཁས་པ་ཆེན་པོ་བསོད་ནམས་སྐྱབས་རྗེ་བཙུན་གྱི་གསུང་གི་རི་བོས་ཤིན་ཏུ་ནོན་ཏེ།
153



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
རྣ་བ་ལ་སོགས་པའི་དབང་བོ་རྣམས་ཀྱང་འགྲིབ་པར་གྱུར་པ་ལས། ཇི་ཞིག་ལྟར་ན་དྲན་པ་
སོས་ཏེ། འདི་སྐད་དུ་བདག་གིས་དྲུང་བའི་མདུན་ས་བསྟེན་པའི་ནུས་པ་ཡོད་སྙམ་པ་
བདག་རང་ལ་ཡང་མེད་མོད། འོན་ཏེ་རང་དབང་མ་ཐོབ་པས་འདི་ལྟར་དུ་གྱུར། ཅེས་ཟེར་
ཞིང་། སྨྲ་བའི་ར་བ་དེ་ཉིད་ནས་ཕུག་ཅིག་ཏུ་འཆེལ་བར་གྱུར་ཏོ། །
དེ་ནས་ཁྱེད་ཀྱི་རྩོད་པའི་གྲོགས། །གསང་བར་ཉིད་ཀྱི་ཞབས་པད་བརྟེན། །མཆོད་
ཅིང་བཤགས་དང་བསྡམས་པ་ཡིས། །རྗེས་སུ་འཛིན་པའི་གསོལ་འདེབས་བགྱིད། །དེ་
ནས་འཇིག་རྟེན་སྨོད་པ་ཡི། །འཇིགས་པས་ནོན་ཏེ་མཚན་མོའི་མཐར། །ཡུལ་ནི་གཞན་
ཞིག་བརྟེན་པར་གྱུར། །ཅེས་བྱ་བ་ནི། དེ་ནས་ཉིན་མོ་འདས་པའི་སྲོད་ཀྱི་ཚེ་རྒོལ་བ་དེ་ཉིད་
རྗེ་བཙུན་གྱི་སྐུ་མདུན་དུ་བྱུང་སྟེ། ཚོགས་ཀྱི་ཡོ་བྱད་ཀྱིས་མཆོད་ནས་བཟོད་པར་གསོལ་ཏེ།
ཁོ་བོས་མི་ཤེས་པའི་ལས་ཁམ་པོ་ཆེ་ཅི་ཡང་བྱས་སོ། །སྔོན་རིགས་པ་ཅུང་ཟད་ཤེས་པ་
རྣམས་བརྗེད། ཅུང་ཟད་དྲན་པ་ཡང་ཁྱེད་ནི་དཔལ་ཆོས་ཀྱི་གྲགས་པ་དངོས་སུ་བྱོན་པར་
འདུག་པས། ཁོ་བོས་སྨྲ་མ་ནུས། ད་ཁྱེད་རང་རྗེ་བཙུན་འཇམ་པའི་དབྱངས་ནང་ཐུག་
འདུག་པས་ཉིད་རང་ཅི་བཞེད་པ་བཞིན་མཛོད། ཁོ་བོས་མ་ཤེས་པར་སྐུར་བ་ཅུང་ཟད་ཞུས་
པ་རྣམས་པ་ལ་ཉེས་པ་བརྒྱུད་མ་དང་། སྡུག་བསྔལ་ཚབས་པོ་ཆེ་མི་འབྱུང་བར་བྱིན་གྱིས་
བརླབ་ཏུ་གསོལ་ཞེས་ཟེར་ཞིང་། མིག་ནས་མཆི་མ་བྱུང་སྟེ། ཞབས་སྤྱི་བོར་བླངས་ནས་སྨེ་
སྔགས་མང་དུ་བཏོན། འགྱོད་པ་མི་ཟད་པ་དང་ལྡན་པ་ལ། བདག་ཉིད་ཆེན་པོས་འདི་སྐད་
དུ་གསུང་སྟེ། ཀྱེ་མ་མ་འཇིགས་ཤིག །ཁོ་བོས་གཞུང་ལུགས་ཚུལ་བཞིན་དུ་བཤད་པ་ཡིན་གྱི།
ཁྱོད་ལ་ཆེད་དུ་གཏད་པ་མ་ཡིན་ཞིང་། ཉིད་རང་ལ་དབང་ཡང་མ་བྱུང་བ་ཡིན་ན། ངེད་ལ་
དེ་ལྟ་བུ་ལ་འཁོན་འཛིན་མེད་ཅེས་གསུངས་པས། ཕ་རོལ་བོ་མི་ཕྱེད་པའི་དད་པ་ཐོབ་སྟེ།
རང་གི་གནས་སུ་སོང་ནས་ཀྱེ་མ་དེ་རིང་དཔལ་ཆོས་ཀྱི་གྲགས་མངོན་སུམ་དུ་བྱོན་ཏེ།
རིགས་ལམ་དྲི་མ་མེད་པ་ཐོབ་པའི་དུས་བྱུང་ཞེས་ཡང་དང་ཡང་དུ་བསྔགས་པར་བྱེད་ལ། །
154



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
འོན་ཀྱང་འཇིག་རྟེན་གཞན་པ་དག་གིས་བདག་ལ་འཕྱ་ཡོང་སྙམ་ནས་དེའི་ཐོ་རངས་ཡུལ་
ག་གེ་མོ་གཞན་ཞིག་ཏུ་བྲོས་པར་གྱུར་ཏོ། ། །
དེ་ནས་གཏུམ་པོ་ངན་གཡོ་ཅན། །བཞིན་གྱི་དཔལ་འབྱོར་མ་ལུས་པ། །ཕལ་བའི་
ངོགས་སུ་སྔས་གྱུར་ཅིང་། །དམ་པའི་རྩོད་ཟླ་ཚོལ་བས་བྲེལ། །ངམ་རིང་ཚོགས་པ་རྒྱ་མཚོ་ལ། །
ཁྲོས་པའི་ཚིག་གིས་འདི་སྐད་དོ། །སླར་ཡང་ཁྱེད་རྣམས་ཡོངས་འདུས་ཏེ། །འདི་ལ་ཕན་པ་
རབ་ཏུ་སྦྱིན། །དེ་ལྟ་མིན་ན་ཁྱེད་ཅག་གིས། །བདག་གི་ས་འདི་གཏང་བར་བྱོས། །དེ་འདྲ་
ཐོས་ལས་དེ་དག་རྣམས། །སླར་ཡང་རྗེ་བཙུན་འགོག་བྱེད་པའི། །གྱ་གྱུས་འཚོ་ཞིང་ངག་གི་
གྲོས། །བསྡུས་ནས་བཅའ་བ་དུ་མར་ལྡན། །སྦྲང་བུའི་སོར་མོ་མང་ཚོགས་ནས། །ལྷུན་པོ་
སྐྱེལ་པ་ཉིད་དུ་སེམས། །ཞེས་བྱ་བ་ནི། གཏུམ་པོ་ངན་གཡོ་ཅན་ངུར་སྨྲིག་གིས་དཀྲིས་པ་རེ་
བ་མ་རྫོགས་པར་སེམས་རབ་ཏུ་འཁྲུགས་པ་དཔྲལ་བས་མཚོན་པར་བྱས་ནས། ཀྱེ་མ་ཁ་
སང་བསོད་ནམས་སྐྱབས་ཀྱིས་ཕོ་མ་བྱས། ད་དུང་འདི་སྨ་འབེབས་པའི་ཐབས་ཤིག་དགོས་
པ་འདུག་སྙམ་ནས། དཔལ་ངམ་རིང་གི་ཚོགས་པ་རྒྱ་མཚོ་ལྟ་བུ་ལ་འདི་སྐད་ཅེས་བརྗོད་དོ། །
ཁྱེད་རྣམས་ཀྱིས་ཤེལ་དཀར་བའི་མཁན་ཤོབ་དེ་ལ་པུ་ཤུད་ཟེ་སྒྲོ་བཏོགས་པ་འདྲ་བ་
ཞིག་འཆོས་དགོས་པ་འདུག་པས། ལེགས་པར་གྲོས་གྱིས་ལ་པོ་ཏི་མང་བོའི་ཁ་ཡ་མ་བྱེད།
རྣམ་འགྲེལ་གཅིག་པུ་ལ་ཁ་འགྲིལ་གྱིས་ལ་བགྲོ་གླེང་རྒྱལ་བའི་ཐབས་འདྲ་ཚོལ། དེ་ལྟར་
བྱེད་མ་ནུས་ན་ངའི་གཞི་འདིར་མ་སྡོད་ཅེས་སྨྲ་ཞིང་ཆགས་ཁྲོའི་ནད་ཚབས་པོ་ཆེས་བཏབ་སྟེ།
བསོད་ནམས་ཀྱི་ལུས་རྡུལ་ཕྲན་ཙམ་ཞིག་ལུས་པར་བྱས་སོ། །དེ་ནས་དེ་བཞིན་དུ་དགེ་
འདུན་རྣམས་ཚོགས་ནས་གཞུང་འདི་ལྟ་བུ་འདྲི། ཞུ་བ་བོ་འདིས་བྱེད། དེ་ལ་རང་ཕྱོགས་
ཕམ་པར་སྣང་ན་ཟ་ཟི་བྱས་ཏེ་རླུང་ལ་བསྐུར། ཁོང་ཕམ་ན་ཐམས་ཅད་ཀྱིས་གད་མོ་སྒྲོག་པ་
ལ་སོགས་ལས་སུ་བྱེད་པར་དམ་བཅའ་བ་བྱས་སོ། །
དེ་ནས་ངམ་རང་རྒྱལ་སའི་གཞིར། །ཚོགས་པར་འོས་པ་ཐམས་ཅད་འདུས། །ཀུན་
155



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
གྱིས་ཐོག་མར་ལེགས་བཤམས་པའི། །སྟན་ལ་དབྱངས་ཅན་དགའ་བ་བཞུགས། །གཞུང་
གི་བྱ་བས་ལེགས་འཚོ་བའི། །མཁས་པ་དག་གིས་མགྲིན་པ་ནི། །ངང་བའི་རྒྱལ་བོ་ལྟར་
བརྐྱངས་ནས། །འོས་པར་གྱུར་པ་གཏམ་དུ་བྱེད། །དེ་ནས་བསོད་ནམས་སྐྱབས་ཀྱི་རྗེས། །
སྙེག་ལ་རིངས་པར་ཆས་གྱུར་པའི། །སྨྲ་བའི་དབང་ཕྱུག་དགེ་ལེགས་དཔལ། །སྟན་ལས་
བཞེངས་ཏེ་ཞུ་བར་རྩོམ། །ཞེས་བྱ་བ་ནི། །དེ་ནས་ངམ་རིང་གི་གཟིམས་ཁང་ཞལ་སེར་མ་
ཞེས་པར་ལེགས་པར་བཤམས་པའི་སྟན་ལ་དཔལ་ཐམས་ཅད་མཁྱེན་པ་བཞུགས་ཤིང་།
བྱང་བའི་ཞལ་ངོ་ཐམས་ཅད་འཛོམས། དགེ་འདུན་འདུས་པའི་ཚོགས་ཀྱིས་ཀྱང་མངོན་
པར་བལྟས་ཏེ། ཚ་བའི་བསྙེན་ཅིང་བཀུར་བ་གྲོལ་བ་ན། སློབ་དཔོན་ལས་སྟོན་ཞེས་པ་
སྟན་ལས་ལངས་ཏེ་འདི་སྐད་དུ་བརྗོད་དོ། །ཕུན་སུམ་ཚོགས་པ་ཐམས་ཅད་འཛོམས་པའི་
སྐབས་འདིར། མཁན་ཆེན་རིན་པོ་ཆེ་བས་ཀྱང་ཕྱག་ཕེབས་ཆོས་ཀྱི་དགའ་སྟོན་འགྱེད་པའི་
དུས་འདིར། དྲུང་ནས་ཕྱོགས་གང་གི་ཆ་ནས་ཀྱང་ཕུན་སུམ་ཚོགས་ཤིང་ལྷག་པར་མཁྱེན་
རབ་བསམ་གྱིས་མི་ཁྱབ། ངེད་རང་གི་ངམ་རིང་ཚོགས་པ་འདི་ཡང་བརྒྱུད་པ་ནས་བརྒྱུད་
པར་རིགས་པ་དྲི་མ་མེད་པ་རང་ལ་སྦྱངས། ཤེས་སྙམ་པའི་རློམ་པ་ཡང་ཡོད་པ་ཡིན་ཞིང་།
འདི་དག་གི་ནང་ནས་ཀྱང་སྨྲ་བའི་ཁྱུ་མཆོག་ལྟ་བུར་གྱུར་པ་ཡིན་པས། སློབ་དཔོན་དགེ་
ལེགས་དཔལ་བ་བཞེངས་ལ། དྲུང་མཁན་ཆེན་པའི་དྲུང་དུ། དོམ་དམ་དོན་བྱེད་ནུས་པ་
གང་། །དེ་འདིར་དོམ་དམ་ཡོད་པ་བཞིན། །གཞན་ནི་ཀུན་རྫོབ་ཡོད་པ་སྟེ། །དེ་དག་རང་
སྤྱིའི་མཚན་ཉིད་བཤད། །ཅེས་པའི་སྐབས་སུ་ཇི་ལྟར་རིགས་པའི་འཇོག་དང་བགྲོ་གླེང་
ཞུས། ཞེས་སྔར་གྱི་གྲོས་ཀྱི་བྱ་བ་ལ་རིམ་གྱིས་འཇུག་པར་བྱེད་དོ། ། །
དེ་ནས་པཎ་ཆེན་སངས་རྒྱས་སྐྱབས། །དགག་སྒྲུབ་རིན་ཆེན་ཁྲི་ལ་གནས། །དངོས་
པོ་ཀུན་གྱི་ངང་ཚུལ་ནི། །ཀུན་ཏུ་འཆད་པ་ལ་ཞུགས་ཏེ། །གཏམ་དུ་བྱ་བའི་ཉེས་པ་རྣམས། །
ཕྱོགས་སུ་བསྐྲད་པར་བྱས་པ་བཞིན། །གང་དུ་སྨྲ་བའི་ཡོན་ཏན་རྣམས། །གཅིག་ཏུ་བསྡུས་
156



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
པ་ལྟར་གྱུར་ནས། །གྲུབ་མཐའ་སྨྲ་བ་རྣམ་པ་བཞིའི། །རང་རང་ལུགས་ཀྱི་བདེན་པ་གཉིས། །
དེ་དང་དེ་ཡི་གསུང་རབ་ལ། །བརྟེན་ནས་ལུང་བརྒྱ་ལྡན་པར་བཤད། །ཆོས་ཀྱི་གྲགས་པའི་
རིགས་པའི་བཅུད། །ཁྱོད་ཀྱིས་འཕྲོགས་པར་གྱུར་རམ་ཞེས། །དཔལ་ལྡན་མཁས་པ་
ཐམས་ཅད་ཀྱི། །ཡིད་ནི་ཁྱོགས་ལ་བཏེགས་པར་གྱུར། །ཅེས་བྱ་བ་ནི། དེ་ནས་སྨྲ་བའི་
སེངྒེའི་གསུང་གི་ང་རོ་ཚངས་པའི་དབྱངས་ལྟ་བུ་སྙན་ཞིང་འཇེབས་ལ་གསལ་ཤིང་དོད་པ་
འབྲེལ་ཆགས་ཤིང་གོ་བ་དང་རྟོགས་པ་ཕུལ་དུ་གྱུར་པ། ཞེས་གཏམ་དུ་བྱ་བའི་ཉེས་པ་
མཐའ་དག་དང་ནི་བྲལ། སྨྲ་བའི་ཡོན་ཏན་ཐམས་ཅད་ཡོངས་སུ་རྫོ་གས་པའི་སྒོ་ནས་བདེན་
གཉིས་ཀྱི་རྣམ་བཞག་འདི་ལྟར་དུ་མཛད་དོ། །
དེ་ཡང་འདི་ལྟར་སྤྱིར་བདེན་པ་གཉིས་ལ་གྲུབ་མཐའ་སྨྲ་བ་བཞིའི་ལུགས་ཡོད། དེ་
རེ་རེ་ལ་ཡང་མཚན་ཉིད་དབྱེ་བ། མཚན་གཞི་སོགས་འདི་དང་འདི་ལྟ་བུ་ཡིན། དེ་ལྟར་ཡང་
རང་རང་གི་གཞུང་འདི་དང་འདིས་བཤད། ཁྱད་པར་ལན་གྱི་གཞུང་འདི་ནི་མདོ་སྡེ་བའི་
གནས་སྐབས་ཀྱི་བདེན་གཉིས་དངོས་མེད་ཡིན་གྱི། མཐར་ཐུག་བདེན་གཉིས་ཀྱི་རྣམ་
བཞག་སྟོན་པར་བྱེད་པ་ནི་མ་ཡིན་ལ། གལ་ཏེ་ཡིན་ན་མདོ་སྡེ་བ་བྱེ་བྲག་ཏུ་སྨྲ་བ་ལས་ལྟ་
བ་ཆེས་དམན་པར་འགྱུར་པའི་ཕྱིར་རོ། །དེས་ན་འདིར་སྐབས་སུ་བབས་པ་མདོ་སྡེ་བའི་
ལུགས་ལ་དོན་དམ་པར་དོན་བྱེད་ནུས་པར་རང་མཚན་གྱི་མཚན་ཉིད་ཡིན། དཔྱད་ན་དོན་
བྱེད་མི་ནུས་པའི་ཆོས་དེ་ཀུན་རྫོབ་ཀྱི་འཇོག་བྱེད་ཡིན། བུམ་པ་དོན་དམ་གྱི་མཚན་གཞི་
འདུས་མ་བྱས་ནམ་མཁའ་ལྟ་བུ། ཀུན་རྫོབ་ཀྱི་མཚན་གཞི་བུམ་པ་དེ་དངོས་པོ་ཡང་ཡིན།
སྤྱི་ཡང་ཡིན་པའི་གཞི་མཐུན་པར་འདོད་རང་མཚན་ཡིན་ན་བྱེ་བྲག་མ་གྲུབ་པས་མ་ཁྱབ།
བུམ་མེད་ལ་སོགས་གཞི་གྲུབ་པར་འདོད། གཞན་དུ་ན་ཤེས་པ་ཐམས་ཅད་བུམ་ཡོད་དུ་
འགྱུར་བ་སོགས་ཀྱི་ཉེས་པ་ཡོད། འདིར་སྐབས་དོན་གྱི་ཚད་འབྲས་ཀྱང་ཕྱི་རོལ་གྱི་དོན་
གཞལ་བྱ། ཕྱི་རོལ་དོན་དང་འདྲ་བའི་ཤེས་པ་ཁྱད་པར་གསུམ་ལྡན་ཚད་མ། ཕྱི་རོལ་གྱི་
157



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དོན་ཡང་དག་པར་རྟོགས་པ་འབྲས་བུ། འདིར་སྐབས་སུ་ཕྱི་དོན་ཚུར་མཐོང་གི་དོན་ཚད་
མའི་དངོས་ཡུལ་ཡིན་པ་སོགས་ཀྱང་འདོད་དོ། །མདོ་སྡེ་བའི་མཐར་ཐུག་གི་བདེན་གཉིས་
ཀྱི་རྣམ་བཞག་ནི་རང་གི་ངོ་བོ་གཞན་དང་མ་འདྲེས་པར་སྐྱེས་པ་དེ་རང་མཚན་ནམ་དོན་
དམ་གྱི་མཚན་ཉིད་ཡིན། རང་གི་ངོ་བོ་གསལ་བ་དུ་མ་ལ་ཁྱབ་བྱེད་དུ་རྗེས་སུ་འགྲོ་བ་དེ་སྤྱི་
མཚན་ནམ་ཀུན་རྫོབ་ཀྱི་འཇོག་བྱེད་ཡིན། དེའི་སྐབས་སུ་བློ་དུས་ན་བློ་སྐད་ཅིག་མ་དང་།
དོན་དུས་ན་དོན་སྐད་ཅིག་མ་དོན་དམ་གྱི་མཚན་གཞི་ཡིན། དེ་ལས་གཞན་པའི་ཆོས་
ཐམས་ཅད་ཀུན་རྫོབ་ཡིན། དེའི་ཚེ་སྤྱི་ཡང་ཡིན་དངོས་པོ་ཡང་ཡིན་པའི་གཞི་མཐུན་མི་
འདོད། ཕྱི་དོན་ཚུར་མཐོང་གི་སྔོན་གྱི་དངོས་ཡུལ་མ་ཡིན་པར་འདོད། ཕྱི་དོན་རྗེས་དཔག་
ཁོ་ནས་གྲུབ་པར་འདོད་དོ། །དེས་ན་འདི་སྐབས་ཀྱི་དོན་གྱི་ཚད་འབྲས་ཐ་སྙད་དུ་ཕྱི་རོལ་
གྱི་གཞལ་བྱ། དོན་གྱི་རྣམ་པ་ཤར་བའི་བློ་ཁྱད་པར་གསུམ་ལྡན་ཚད་མ། དཔྱད་ན་རང་
རིག་པ་ཡིན་ཡང་ཐ་སྙད་དུ་དོན་ཡང་དག་པར་རྟོགས་པ་འབྲས་བུ་ཞེས་འཇོག །མདོར་ན་
མཐར་ཐུག་གི་རིགས་པ་འདིའི་ངོས་ནས་ཆོས་དང་ཆོས་ཅན་སྤྱི་དང་བྱེ་བྲག་བརྗོད་བྱ་དང་
རྗོད་བྱེད། བསྒྲུབ་བྱ་དང་སྒྲུབ་བྱེད་གཞལ་བྱ་དང་འཇལ་བྱེད་གཅིག་དང་ཐ་དད་ལ་སོགས་
པའི་རྣམ་བཞག་ཐམས་ཅད་དོན་དམ་མཚན་མ་ལ་འཇུག་པའི་ཆེད་དུ་གསུངས་པ་ཡིན་གྱི།
ཚད་མས་གྲུབ་པར་མི་འདོད་ཅེས་པ་ནི། མདོ་སྡེ་བའི་མཐར་ཐུག་པའི་གྲུབ་མཐའི་གསང་
ཚིག་ཡིན། སྡེ་བདུན་མདོ་དང་བཅས་པའི་སྐབས་སུ་མཐར་ཐུག་པའི་གྲུབ་མཐར་བཟུང་
ནས་བོགས་ཕུལ་དུ་བྱུང་དུ་མེད་པར་འདོད་པ་ནི་ཧ་ཅང་མ་བརྟགས་པ་ཡིན་ཏེ། སྡེ་བདུན་
མདོ་དང་བཅས་པ་ནས་བཤད་པའི་སེམས་ཙམ་སོགས་གོང་མ་གཉིས་ཀྱིས་འདི་དག་སུན་
འབྱིན་པར་ནུས་པའི་ཕྱིར་དང་། མདོ་སྡེ་བས་དེ་དག་ལ་ལན་དོན་མཐུན་མི་ཐེབས་པའི་
ཕྱིར་རོ། །འདིའི་རྒྱུ་མཚན་ཡང་འདི་ལྟར་མཐར་ཐུག་དཔྱོད་པའི་རིག་ངོ་ན་དངོས་པོ་ཡོད་ན་
དངོས་པོ་རང་རྒྱུ་ལས་སྐྱེས་སམ་མ་སྐྱེས། སྐྱེས་ན་བྱ་བྱེད་དང་འབྲེལ་བས་གཅིག་དང་ཐ་
158



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
དད་སོགས་ཡོད་པར་འགྱུར་ཏེ། ཕན་ཚུན་རྒྱུ་འབྲས་ཡིན་པ་ཡོད་པའི་ཕྱིར། དེ་ལྟར་ན། བྱ་
བ་བྱེད་པའི་ཐ་སྙད་དག །ཐམས་ཅད་དེ་ལྟར་རྣམ་པར་གནས། །ཞེས་སོགས་དང་འགལ།
དངོས་པོ་རང་རྒྱུ་ལས་མ་སྐྱེས་ན་དངོས་པོ་དངོས་པོ་མ་ཡིན་པའམ། དངོས་པོ་རྒྱུ་མེད་དུ་
ཐལ་བར་གྱུར་རོ། །དེ་ལྟར་ན་འདོད་ན། དུ་བ་དུ་བའི་རྒྱུ་མིན་ལས། །འབྱུང་ན་དེ་ནི་རྒྱུ་མེད་
འགྱུར། །ཞེས་སོགས་དང་འགལ། འགྲེལ་བ་དང་རྟགས་སྦྱོར་ལ་སོགས་པ་མཐར་ཐུག་གི་
ཚེ་གྲུབ་ན། འབྲེལ་བརྟག་ལས། གཉིས་ལ་མི་གནས་ཇི་ལྟར་འབྲེལ། །དེ་གཉིས་གཞན་དུ་
འདུག་པ་ན། །དེ་ནི་དེ་ལ་ཇི་ལྟར་ལྟོས། །ཞེས་དང་། རྣམ་འགྲེལ་ལས། ཆོས་དང་ཆོས་ཅན་
རྣམ་བཞག་དང་། །ཐ་དད་ཐ་དད་མིན་ཅི་འདྲ། །དེ་ཡི་དོན་ནི་མ་བརྟགས་པར། །འཇིག་
རྟེན་ཇི་ལྟར་གྲགས་དེ་ལ། །བརྟེན་ནས་རྣམ་པར་བཏགས་པ་ཡིན། །བསྒྲུབ་བྱ་སྒྲུབ་པ་ཀུན་
བཞག་པ། །དམ་པའི་དོན་ལ་འཇུག་བྱའི་ཕྱིར། །མཁས་པ་རྣམས་ཀྱིས་བྱས་པ་ཡིན། །ཞེས་
དང་། དོན་དམ་པར་ནི་རྣམ་དཔྱད་ན། །དེ་ལྟ་བུར་གྱུར་མ་གྲུབ་ཕྱིར། །ཀུན་རྫོབ་པ་ཡི་
དངོས་རྣམས་ལ། །དེ་ཉིད་གཞན་ཉིད་འགོག་པར་བྱེད། །ཅེས་དང་། དཔག་བྱ་དཔོག་པར་
བྱེད་པ་ཡི། །དོན་གྱི་ཐ་སྙད་གནས་པ་ཡི། །ཤེས་པ་མ་གྲུབ་ཐ་དད་ལ། །བརྟེན་ནས་རྣམ་
པར་བརྟགས་པ་ཡིན། །ཞེས་སོགས་རྒྱ་ཆེར་གསུངས་སོ། །མདོར་ན་སྡེ་བདུན་མདོ་དང་
བཅས་པའི་དངོས་བསྟན་གྱི་དགོངས་པ་ཡོངས་སུ་རྫོགས་པར་འཆད་པ་ལ་མདོ་སྡེ་བའི་
ལུགས་དང་སེམས་ཙམ་པའི་ལུགས་གཉིས། དང་བོ་ལ་ཡང་རྩ་བའི་མདོ་སྡེ་བ་དང་།
རིགས་པའི་མདོ་སྡེ་བའི་ལུགས་གཉིས། རིགས་པ་བ་ཉིད་ལ་ཡང་འཇུག་པའི་སྐབས་དང་
འཆད་པའི་སྐབས་གཉིས། འཆད་པའི་སྐབས་ལ་ཡང་ཀུན་ཏུ་ཐ་སྙད་པའི་སྐབས་དང་། །
རང་བཞིན་སེམས་པའི་སྐབས་གཉིས། ཐ་སྙད་པའི་སྐབས་ལ་ཡང་མ་དཔྱད་པ་དང་། ཅུང་
ཟད་དཔྱད་པ་དང་། ཤིན་དུ་དཔྱད་པའི་སྐབས་གསུམ། དང་བོའི་གང་བྱས་ན་མི་རྟག་པས་
ཁྱབ། དཔེར་ན་གློག་བཞིན་སྒྲ་ཡང་བྱས་སོ། །ཞེས་པའི་རྟགས་ཆོས་དོན་གསུམ་ག་དངོས་
159



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
པོར་ཁས་ལེན། གཉིས་པའི་ཚེ་དེ་ལ་རྣམ་པར་དཔྱད་ཙམ་གྱི་གཞན་སེལ་ལ་དགག་སྒྲུབ་
བྱེད་པ་ཡིན་པས། ཆོས་ཅན་འཛིན་པའི་ཚད་མ་སོགས་ཀྱི་འཇུག་ཡུལ་དུ་གྱུར་པ་ཆོས་ཅན་
དུ་འཛིན་གྱི། དེའི་སྟེང་གི་ཁྱད་ཆོས་མཐའ་དག་མི་འཛིན། མདོར་ན་དོན་གྱི་གཞལ་སེལ་
ཁོ་ན་ལ་སྐབས་དེར་དགག་སྒྲུབ་བྱེད་པ་ཡིན་ནོ། །རིགས་པ་གསུམ་པའི་ཚེ། རྟོག་པ་ལ་
སྒྲར་སྣང་བ་སོགས་ཆོས་ཅན་ཡོངས་སུ་འཛིན་གྱི། དངོས་པོ་རང་མཚན་པའི་སྟེང་དུ་དགག་
སྒྲུབ་གང་ཡང་མི་བྱེད། མདོར་ན་སྐབས་དེར་དོན་སྤྱི་ཁོ་ན་ལ་དགག་སྒྲུབ་བྱེད་པ་ཙམ་དུ་
ཟད་དོ། །རང་བཞིན་སེམས་པའི་ཚེ་རྟགས་སྦྱོར་སོགས་རང་ལུགས་ལ་ཚད་གྲུབ་ཏུ་ཁས་མི་
ལེན་པ་ཡིན་ནོ། །སེམས་ཙམ་པའི་ལུགས་ལ་ཡང་རྣམ་བདེན་པ་དང་རྣམ་རྫུན་པའི་ལུགས་
གཉིས། དང་བོའི་ལུགས་ལ་ཚད་འབྲས་གཞལ་གསུམ་ནི། གཟུང་རྣམ་གཞལ་བྱ་གཟུང་
རྣམ་དེ་འཛིན་པའི་འཛིན་རྣམ་ཚད་མ་གཟུང་རྣམ་དེ་ཡང་དག་པར་རྟོགས་པའི་རང་རིག་
འབྲས་བུ་མདོར་ན་ཤེས་པ་ལ་སྣང་བའི་རྣམ་པ་ཐམས་ཅད་སེམས་ཅན་དུ་བདེན་པར་འདོད་
པ་ཡིན་ནོ། །རྣམ་རྫུན་པའི་ཚད་འབྲས་གཞལ་གསུམ་ནི་ཐ་སྙད་དུ་གཟུང་རྣམ་གཞལ་བྱ་ཐ་
སྙད་དུ་གཟུང་རྣམ་དེ་འཛིན་པའི་འཛིན་རྣམ་ཚད་མ། ཐ་སྙད་དུ་གཟུང་རྣམ་དུ་ཡང་དག་
པར་རྟོགས་པའི་རང་གི་འབྲས་བུ། མདོར་ན་འདིའི་ལུགས་ལ་མཐར་ཐུག་ཤེས་པ་ལ་སྣང་
བའི་རྣམ་པ་དེ་སེམས་སུ་འདོད་པ་དེ་རྫུན་པར་ཁས་ལེན་པ་ཡིན་ནོ། །མདོར་ན་རིམ་པ་
བརྒྱད་པོ་འདིའི་སྒོ་ནས་རྟོག་གེ་སྡེ་བདུན་གྱི་དངོས་བསྟན་ཚད་མར་འཆད་ནུས་ཀྱི། དེ་དག་
གང་རུང་ཞིག་མ་ཚང་ན་ལྷག་ཆད་ནོར་གསུམ་གྱི་སྐྱོན་འབྱུང་ཞིང་། རིགས་པའི་དབང་ཕྱུག་
ཡབ་སྲས་ཀྱི་དགོངས་པ་མ་ནོར་བར་རྟོགས་པའི་ཚང་ཤིན་ཏུ་མ་ནོར་བར་སྟོན་པ་ཡིན་ནོ། །
ཞེས་སོགས་རྒྱ་ཆེར་བཀའ་བསྩལ་ཅིང་ལེགས་པར་བཤད་པའི་གཏེར་ཁ་མང་དུ་ཕྱེ་སྟེ། བློ་
གསལ་རྣམས་དགའ་མགུར་རངས་པར་བྱེད་ཅིང་། མཁས་པ་དཔའ་བོ་ཆེན་པོ་ཉིད་ཀྱང་
ལེགས་པར་བཤད་པས་ཐུགས་འཕྲོགས་པར་གྱུར་ཏེ། རྣལ་མར་བརྗོད་པའི་ལན་དུ་བགྱི་
16O



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བའི་གོ་སྐབས་ཙམ་མ་རྙེད་པར་གྱུར་ཏོ། །
དེ་ནས་མཁས་པའི་དབང་བོ་དེས། །རྒྱལ་བོའི་བསམ་པ་སྐོང་བ་ལ། །ཞུགས་ཏེ་
འཁྱོག་པོར་བརྗོད་པ་ཡི། །གསུང་གིས་དེ་ཡི་ལན་ལྡོན་གྱུར། །དེ་ཡི་འདོད་པ་མ་ལུས་པ། །
ཐམས་ཅད་མཁྱེན་པས་གཟིགས་གྱུར་ནས། །ངག་དེ་འཇིགས་པ་ལ་དཔའ་བའི། །
འཇིགས་མེད་གསུང་གི་རྡོ་རྗེ་འཕངས། །ཞེས་བྱ་བ་ནི། དེ་ནས་རྒྱལ་བོའི་ངག་གིས་རབ་ཏུ་
བཅིངས་པ་དང་། ཐོག་མར་གྲོས་སུ་འཇུག་པ་དག་ཐུགས་ལ་དྲན་ནས་སྔར་གྱི་མདོ་སྡེ་བའི་
མཐར་ཐུག་གི་གྲུབ་མཐའ་གོང་མའི་ནང་ནས་ནང་འགལ་ཡོད་ཅེས་ཐམས་ཅད་མཁྱེན་པ་
གསུངས་པ་དེ་མཁས་པའི་དབང་བོ་རང་གིས་མཁྱེན་པའི་ལུགས་སུ་མཛད་ནས་དེའི་ནང་
འགལ་དེ་ཞལ་དུ་བརྗོད་ནས་ཡང་དང་ཡང་དུ་ཕུད་ཅིག་ཀུན་ཏུ་རྒྱུ་བར་མཛད་དོ། །དེ་ནས་
ཐམས་ཅད་མཁྱེན་པའི་གསུང་གིས། དེ་མདོ་སྡེ་བའི་གྲུབ་མཐའི་ནང་འགལ་ཡིན་ཞེས་ཁོ་
བོས་སྔོན་དུ་ཡང་ཡང་སྨྲས་ཟིན་ན། ཁྱོད་ཀྱིས་གསར་དུ་རྙེད་པ་མ་ཡིན་གྱི། དེ་ལྟར་ན་ཁོ་བོ་
ཅག་ལ་ཉེས་པ་ཅི་ཡོད། དེ་ལས་གཞན་པའི་གནོད་བྱེད་ཡོད་ན་སྨོས་ཤིག །དེ་ལྟར་མིན་ན་
རང་གི་སྟན་ལ་འཁོད་ཅིག །ཁོ་བོའི་ལེགས་བཤད་འདི་ལྟ་བུ་ལ་ཕྱོགས་ཀྱི་གླང་བོ་དང་
ཆོས་ཀྱི་གྲགས་པ་དངོས་སུ་བྱོན་ཡང་ལན་ལྡོན་མི་ནུས་ན། ཉིད་རང་སྤོབས་པ་རེ་ཆེ་ཡིན།
མདོར་ན་རིགས་པ་མཁྱེན་པ་རྣམས་ཀྱིས་དགོངས་པར་འགྱུར་བས་རྩོད་ཡིག་ལ་ཕྱག་རྒྱས་
སྣོལ་ཅིག་གསུངས་ནས། དེར་ཚོགས་པའི་སྐྱེ་བོ་ཐམས་ཅད་ཀྱི་མ་རིག་པའི་མུན་པ་བསལ།
རིགས་ལམ་ཟབ་མོ་བསྟན། ཐེ་ཚོམ་གྱི་དྲ་བ་བཅད། ཡང་དག་པའི་དོན་ལ་ངེས་ཤེས་ལྷག་
པ་སྐྱེས་ནས། སྨྲ་བ་ངན་པ་ཐམས་ཅད་གདོང་བ་འདེགས་པའི་སྐལ་བ་ཙམ་ཡང་མེད་པར་
བྱས་ཏེ། ངན་གཡོ་གཏུམ་པོ་ཡང་། རིན་པོ་ཆེ་ཏོག་གི་གཟུངས་ལས། སྟོན་པ་བཅོམ་ལྡན་
འདས་ཀྱིས་བདུད་བཏུལ་བ་དང་འདྲ་བར་ཆོས་ཀྱི་སྒོ་ནས་ཚར་བཅད་ཅིང་ཕན་བདེའི་ལམ་
ལ་བཀོད་པར་གྱུར་ཏོ། །
161



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
དེ་ལྟར་སྨྲ་བ་མ་ལུས་ལས། །རྒྱལ་བའི་རི་མོ་རྣམ་བཀྲ་བ། །མཆོག་གི་དམ་པའི་སྤྱན་
གྱིས་གཟིགས། །ཀུན་ཏུ་ཐལ་མོ་སྦྱོར་བར་མཛད། །ཅེས་བྱ་བ་ནི། གངས་ཅན་གྱི་མཁས་པ་
ཐམས་ཅད་ཀྱི་གཙུག་གི་ནོར་བུ་མཉམ་མེད་ཆོས་ཀྱི་སྤྱན་ལྡན་རེ་མདའ་བ་ཆེན་པོ་གཅིག་ཏུ་
མཉམ་པར་བཞག་པའི་ནགས་ཀྱི་ནང་དུ། དཔལ་མང་རིང་གི་ཆོས་གྲྭ་ཆེན་པོར་དེ་ལྟར་དུ་
རྩོད་པ་མཛད་པའི་རྩོད་ཡིག་དེ་ཉིད་རྒྱས་བཏབ་སྟེ། འདི་དང་འདི་འདྲའོ་ཞེས་མཁས་གྲུབ་
པོ་དགེ་ལེགས་དཔལ་རྗེས་འབྲངས་དང་བཅས་པས་ཕོ་ཉ་མངགས་ཏེ། རྗེ་བཙུན་ལ་
གཟིགས་ཕུལ་བ་ན། དེ་ཉིད་ཀྱི་ཞལ་ནས། ཨ་ལ་ལ་དུས་དེང་སང་བདེན་པ་གཉིས་ལ་རྣམ་
བཞག་རྒྱ་ཆེ་ལ་དོན་གསལ་བ་ཡོངས་སུ་རྫོགས་པ་ལྟ་བུ་ཁོང་མིན་པ་སུ་ཞིག་གིས་ཤེས་པར་
ནུས་ངོ་མཚར་ཆེ། རྗེས་སུ་ཡི་རང་གསུངས་ཤིང་། ཡང་དང་ཡང་དུ་བསྔགས་པ་ཆེས་ཆེར་
མཛད་ཅིང་སྟོད་ཀྱི་ཆ་ལ་བསྐྱར་གྱིན་བསྐྱར་གྱིན་དུ་གཟིགས་པ་བསྩལ། དེ་ལ་བཀའ་བཅུ་
བ་ན་རེ། དེ་མན་ཆད་ལ་ཅི་བྱེད་མིག་ཚ་བ་ཁོང་རང་དེ་ལྟར་དུ་བྱེད་ཀྱང་ལྕགས་ཀྱི་ཕ་བོང་
ལ་བྱི་བ་ཁ་ཚ། འདི་ལྟ་བུའི་རིགས་ལམ་དྲི་མ་མེད་པ་ལ་སུས་འགོག་ནུས་ཁོང་རང་ངལ་བ་
ཙམ་དུ་ཟད་དོ། །ཞེས་མཁས་རྨོངས་ཀྱི་སྐྱེ་བོ་ཀུན་ལ་ཡི་གེ་དྲུག་པའི་གཟུངས་བཞིན་སྒྲོག་
པ་ལ་ཞུགས་པར་གྱུར་པ་ཉིད་དོ། ། །
དེ་ནས་ནམ་ཞིག་ཡུན་དུ་གྱུར་པའི་མཐར། །ཟླ་ཤེལ་དཀར་བོ་ལྟ་བུའི་ར་བ་ཡིས། །
ཀུན་ཏུ་སྐོར་བའི་བྱང་ཕྱོགས་དགེ་བའི་ས། །སྐྱོང་བྱེད་དཔྱིད་ཀྱི་ཐིག་ལེ་རྣམ་རྒྱལ་གྲགས། །
གང་གིས་ཕོ་བྲང་བཀྲ་ཤིས་དཔལ་གྱི་རྩེར། །མི་དབང་དེ་ཡི་བསོད་ནམས་མཚོན་བྱེད་པའི། །
ཡོངས་རྫོགས་གྲུབ་པའི་མགོན་པོ་དགྱེས་པའི་ཞབས། །རབ་ཏུ་བཀོད་ལ་དཔའ་བའི་ཕུན་
ཚོགས་བྱུང་། །ཞེས་བྱ་བ་ནི། སྔོན་དུ་བརྗོད་པའི་དུས་དེ་དག་ལས། ཅུང་ཟད་རིང་དུ་གྱུར་
པ་དག་གི་ཚེ་ན། གངས་རིའི་ཕྲེང་བས་བསྐོར་བའི་བོད་ཡུལ་གྱི་རྒྱལ་བོ་ཐམས་ཅད་ཀྱི་རྒྱན་
དུ་གྱུར་པ་རྣམ་རྒྱལ་གྲགས་པ་བཟང་བོས་ཕོ་བྲང་བཀྲ་ཤིས་རྩེར། བདག་ཉིད་ཆེན་པོ་
162



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
བསོད་ནམས་ཀྱི་ཞིང་དུ་སྤྱན་དྲངས་ཏེ། བླ་ན་མེད་པའི་གསུང་གི་བདུད་རྩི་འཐུང་བར་
བྱེད་དོ། །
དེ་ཚེ་ཕྱོགས་འདིའི་མཁས་པ་ཐམས་ཅད་ཀྱི། །ཟུར་ཕུད་དག་ལ་གང་གི་ཞབས་
བཀོད་པ། །ཤེས་བྱ་ཀུན་རིག་སྨྲ་བའི་ཁྱུ་ཡི་རྗེ། །མ་ལུས་རྟོག་གེའི་རྗེས་འབྲངས་བཅས་ཏེ་རྒྱུ། །
ཞེས་བྱ་བ་ནི། དེ་དག་ལས་ཟླ་བ་ཁ་ཡར་གྱི་སྔོན་དུ་བོད་དགེ་ཕལ་མོ་ཆེ་དག་གིས་ཡོངས་
སུ་འདྲེན་པ་རོང་སྟོན་ཤེས་བྱ་ཀུན་རིག་རྟོག་གེ་བ་ཆེན་པོ་དགེ་བ་རྒྱལ་མཚན་ལ་སོགས་
པའི་རིགས་པ་སྨྲ་བའི་འཁོར་གྱིས་རྗེས་སུ་འབྲང་ཞིང་རྒྱུ་བས། གཡས་རུའི་འཛིན་མའི་
ཁྱོན་གང་དུ་ཕེབས་པར་གྱུར་ཏེ། དང་བོར་ས་སྤྱོད་རྣམ་རྒྱལ་གྲགས་པ་དང་མཇལ། དེའི་
དུས་སུ་དབུས་གཙང་གི་དགེ་བའི་བཤེས་གཉེན་རྣམས་ཀྱིས་བསྟན་པ་ལ་བྱ་བ་མཛད་པའི་
འཕྲོས་བྱུང་ནས། དཔལ་ཐམས་ཅད་མཁྱེན་པའི་རྣམ་པར་ཐར་པ་ནི། འདི་འདྲའོ་ཞེས་རྣམ་
རྒྱལ་གྲགས་པས་གསུངས་པར་གྱུར་པ་ན། རྗེ་རོང་བོས་ཕྱག་ས་བརྡབས་ཏེ། ཁོས་སྙན་
ངག་པིར་པིར་ཅིག་མིན་པ་ཅི་ཡང་མི་ཤེས། གསུང་རབ་ཀྱི་དོན་ལེན་པ་ལ་ཐལ་བ་སྤར་གང་
ཡང་མེད་ཕོབ་ཕོབ་ཡིན་གསུངས་པར་གྱུར་ཅིང་། ས་ལ་སྤྱོད་པ་དེ་ནི་བླ་མ་ལ་ལྷག་པར་
དད་པས་དེའི་སྒོ་ནས་རྗེ་རོང་བོ་དང་ཡོན་མཆོད་ལྷག་པར་འབྲེལ་ཆེ་བར་ཡང་མ་གྱུར་ཅིང་།
བཟང་ལྡན་དུ་ཆོས་དབར་གྱི་ཞབས་ཏོག་མཛད་ནས་དེར་བཞུགས། དེར་ཡང་ཆོས་ཀྱི་ར་བ་
སོགས་གང་ཡིན་པ་རྣམས་སུ་ཞལ་སྐུར་གྱི་སྒོ་ནས་དཔལ་ཐམས་ཅད་མཁྱེན་པ་ལ་ཆམ་
སྐྱུར་དང་བརྙས་པ་མང་བོ་མཛད། དེར་སློབ་མ་ཐུན་མོང་བ་རྣམས་ཀྱིས་ཞལ་གྱི་ཀྱལ་ཁ་
ཙམ་དུ་མ་གོ་བར་དེ་རྒྱུ་མཚན་དུ་བྱས་ནས་རྗེ་རོང་པོ་ལ་ཐེ་ཚོམ་དུ་གྱུར་ཏོ། །
དེ་ནས་སའི་བདག་པོས་མཚམས་སྦྱར་ནས། །རྗེ་བཙུན་ཉིད་ལ་བརྒལ་ལན་བྱ་བའི་
སླད་དུ། །ཕོ་ཉའི་ཚོགས་ཀྱིས་རྐང་བ་བྲེལ་བ་ཡི། །སྣ་ཚོགས་བཀོད་པ་སྒྲུབ་ལ་རིངས་པར་
འཛིན། །ཅེས་བྱ་བ་ནི། དེ་ནས་རྒྱལ་བོའི་གཟུགས་ཀྱིས་པཎྜི་ཏ་དེ་ཉིད་ཀྱིས་བདག་ཉིད་
163



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཀྱིས་བདག་ཉིད་ཆེན་པོ་འཇིགས་བྲལ་ཕེབས་པར་གྱུར་པའི་བཀོད་པ་ལ་བརྩོན་པ་དང་།
ཤར་རྒྱལ་མོ་རོང་བ་དེ་ཉིད་ཀྱི་དྲུང་དུ་ཡང་འཕེན་པ་མཛད་ནས། རྗེ་ཐམས་ཅད་མཁྱེན་པ་
དང་མཇལ་བའི་ཐབས་སྣ་ཚོགས་པ་ལྷུར་མཛད་དོ། ། །
ཀུན་རིག་མཁས་པ་རང་གི་བསམ་པ་ལ། །མཆོག་གི་མགོན་པོའི་ཞབས་པད་བསྟེན་
འདོད་ཀྱང་། །གྱ་གྱུ་ལྡན་པའི་འཁོར་གྱི་ཉོན་མོངས་ཀྱིས། །དེ་ཡི་ཐོས་པ་མཆོག་ལ་ཡོལ་
བར་བྱས། །ཞེས་བྱ་བ་ནི། རྗེ་རྒྱལ་མོ་རོང་བ་ཆེན་པོ་དེ་ཉིད་ཀྱང་གཏིང་རྗེ་བཙུན་ལ་ལྷག་
པར་མཐོང་ཆེ་བ་དང་རང་ཉིད་མཆོག་གི་སྐྱེས་བུ་ཆེན་པོར་སྣང་བས་དཔལ་ཐམས་ཅད་
མཁྱེན་པའི་ཞལ་གྱི་བུམ་པ་ལས་མདོ་སྔགས་བདུད་རྩིའི་བགོ་སྐལ་བཞེས་པར་ཐུགས་ལ་
དགོངས་ནའང་། འཁོར་གྱིས་དེ་དང་ངེད་རང་ནི་ཕན་ཚུན་མཉམ་པ་ཉིད་ཡིན་ན། ཀུན་ཏུ་
འདུད་པར་བྱ་བ་མ་ཡིན་ནོ་ཞེས་ཕྲག་དོག་གིས་གང་བའི་བརྗོད་པར་མི་འོས་པ་ཁ་དོན་དུ་
བྱས་པ་ལ་བརྟེན་ནས། བདག་ཉིད་ཆེན་པོ་རྣམ་གཉིས་ཀྱི་བར་དུ་ཡོལ་བ་བཞིན་དུ་གྱུར་ནས།
བླ་ན་མེད་པའི་བདུད་རྩི་བཞེས་པ་ལ་གེགས་སུ་བྱེད་དོ། ། །
མཇལ་ཡང་དམ་པའི་བདུད་རྩི་རིང་བ་དང་། །ཀུན་ཏུ་རྩོད་ལ་སྤོབས་པ་མི་ཐོབ་པས། །
རང་གི་འཁོར་གྱི་བསམ་པ་སྐོང་བ་ལ། །དགྱེས་པའི་ཀུན་རིག་ཉིད་དང་མཇལ་འདོད་མིན། །
ཞེས་བྱ་བ་ནི། དེ་ལྟར་ཀུན་མཁྱེན་རྒྱལ་མོ་རོང་བ་རང་གི་འཁོར་གྱི་ཚིག་གི་ཚེར་མ་ལ་
འཇིགས་པས། འཇིགས་བྲལ་ཞབས་ཀྱི་གསུང་གི་བདུད་རྩི་ཐོབ་པ་ནི་མིན་ན། སྔོན་དུ་
ཞལ་སྐུར་མང་བོ་སོང་བ་དང་རྩོད་པར་བགྱི་བ་ལ་ཡང་མང་དུ་གཟིགས་པ་གང་གི་མདུན་ས་
བསྟེན་པར་དཀའ་བ་ཡིན་ན། ད་ལན་གྱི་བྱེས་ཐོག་འདིར་ནི་རིན་པོ་ཆེ་ཐམས་ཅད་མཁྱེན་
པ་དང་མི་མཇལ་བ་ཁོ་ན་ལ་ཐུགས་ཕྱོགས་པར་གྱུར་ཏོ། །
དེ་ནས་མི་དབང་ལུགས་གཉིས་གཟིགས་པ་དེས། །རང་གི་དམ་པ་མཁས་ལ་ངོམ་
པའི་སླད། །རྟོག་གེའི་འཁོར་དང་ལྡན་པ་སྨྲ་བའི་རྗེ། །དམ་པའི་མདུན་ས་བསྟེན་ལ་རབ་ཏུ་
164



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
སྐུལ། །ཞེས་བྱ་བ་ནི། དེ་ནས་ས་སྤྱོད་རྡོ་རྗེ་འཆང་གི་ཞབས་པད་ཅོད་པན་དུ་བཅིངས་པ་
དེས། བདག་ཉིད་ཆེན་པོ་འཇིགས་བྲལ་རང་གི་ཕོ་བྲང་དུ་ཕེབས་པ་ན། འདི་ལྟར་དུ་རྟོགས་ཏེ།
བཤེས་གཉེན་ཆེན་པོ་དེ་རང་ཉིད་མངོན་པར་མཐོ་བའི་ང་རྒྱལ་གྱི་ཏོག་གིས་བརྗོད་ཅིང་།
རྗེ་བཙུན་དམ་པ་གསུང་རབ་ཀྱི་རྒྱ་མཚོ་ཆེན་པོ་ཆུ་ཐིགས་ཙམ་དུ་མཐོང་བར་གྱུར་པ་ནི་ཀུན་
ཏུ་རུང་བའི་ཚུལ་མ་ཡིན་ན། ད་ནི་རྗེ་བཙུན་བློ་གྲོས་མི་ཟད་པའི་མཁྱེན་རབ་ཀྱི་དཔལ་
རྣམས་དེ་ཉིད་ཀྱི་མཁྱེན་པའི་སྤྱན་རས་ཀྱིས་གཟིགས་ན་ཅི་མ་རུང་སྙམ་ནས། ཉིད་ཀྱི་
མདུན་ན་འདོན་རྣམ་དཔྱོད་ཀྱི་མིག་དང་ལྡན་པ་དཔལ་ལྡན་བཟང་བོ་ཞེས་བྱ་བ་བཟང་ལྡན་
དུ་བཏང་ནས། རྗེ་རོང་བ་ཆེན་པོ་དེ་ཉིད་རྗེའི་དྲུང་དུ་སྤྱན་འདྲེན་པ་ལ་རྫོང་བའི་བཀོད་པ་
མང་བོ་མཛད་པ་ན། མདུན་ན་འདོན་དེས་རྗེ་ཀུན་རིག་གི་དགོངས་པའི་སྙིང་བོ་རིག་ནས།
དཔལ་ཐམས་ཅད་མཁྱེན་པ་ཕེབས་ཡོད་ཅེས་པ་ནི་གསང་བར་མཛོད་ལ། དཔོན་སློབ་
རྣམས་ཆོས་འཕེལ་བའི་བར་སྐབས་ཀྱི་དགའ་སྟོན་ལ་ཕེབས་པར་འཚལ་ལོ་ཞེས་པའི་རི་མོ་
མཛད་ན་ཕེབས་པར་འགྱུར་རོ་ཞེས་གསོལ་ཏེ། འོ་ན་དེ་ཁོ་ན་ཞེས་བརྗོད་ནས། དེའི་ཚིག་
གིས་གང་གཱའི་ཡི་གེ་བགྱིས་ཏེ། མང་དུ་ཐོས་པ་དེ་སྤྱན་དྲང་བ་ལ་བརྫངས་སོ། །དེས་བཟང་
ལྡན་གང་ཡིན་པ་དེར་ཕྱིན་ནས། ཀུན་རིག་ཉིད་ལ་རྒྱལ་བོའི་འཕྲིན་དང་ཡི་གེ་སྤྲད་པ་ན་
དེའི་ཐུགས་ལྷག་པར་དགའ་ཆེ་སྟེ། ཅི་ནའང་དེ་ག་བྱེད། རྣམ་རྒྱལ་གྲགས་པ་ཐུགས་རབ་ཆེ། །
ཇ་ཞིམ་འབྲེལ་གཏམ་དམར་བ་ཡིན། །གསུངས། །
འོ་ད་ནི་ང་རིང་བོ་མ་ཡིན་པར་མུས་པ་ནམ་མཁའི་རྣལ་འབྱོར་གྱི་གམ་དུ་འགྲོ་ན་དེའི་
ལམ་དང་བསྟུན་ནས་འགྲོ་གསུངས་པའི་ཞལ་བཞེས་བྱུང་ནས། ཀུན་རིག་སྤྱན་འདྲེན་མིའི་
རྒྱལ་བོའི་མདུན་ན་འདོན་དེས། ད་ནི་མཁས་པ་ཆེན་པོ་འོང་བར་འགྱུར་རོ་ཞེས་པའི་རྒྱལ་
བོ་ལ་འཕྲིན་དུ་སྤྲིངས་ཤིང་། དེ་ནས་མྱུར་དུ་ཐེགས་པ་ཡང་བསྩལ་ཏེ། ཕོ་བྲང་ལ་ཕྱོགས་
པའི་ཞགས་གཅིག་གི་ས་ན། དབུས་པའི་གསེར་ཡིག་པ་མང་བོ་ཡང་བསླེབས་འདུག ། དེ་
165



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
རྣམས་ཀྱིས་རྗེ་ཀུན་རིག་གསོལ་ཇ་ལ་སྤྱན་དྲངས་པའི་ཕྱག་ཕྱིར་བཤེས་གཉེན་དཔལ་ལྡན་
བཟང་བོ་དང་ཕྱིན་པ་ན། རྗེ་རོང་ཆེན་གྱི་འཁོར་གྱི་ཁྲོད་ན་གནས་པའི་རོང་བོ་རྒྱལ་བཟང་
ཞེས་པ་སྒོ་བཏོག་ཅིང་ནང་དུ་ཐལ་བྱུང་ལ་སླེབ་བྱུང་ནས། ཀུན་མཁྱེན་རོང་བོ་ལ་ལོག་སྐད་
མང་བོ་ཞུ་ཡིན་འདུག །དེའི་ཚེ་ན་རོང་ཆེན་བཤེས་གཉེན་དཔལ་ལྡན་བཟང་བོ་ལ་སྤྱན་ཆེ་
རེ་གཟིགས་ཤིང་ལན་ཡང་རྒྱལ་མོ་རོང་བའི་སྐད་ཀྱིས་གནང་ནས་གོ་བ་ཙམ་མ་ཤར། དེ་
ནས་གྲལ་དེ་གྲོལ་བ་ན། རྗེ་རོང་བོས་བཤེས་གཉེན་དཔལ་ལྡན་བཟང་བོ་ལ་བཀའ་གནང་
ནས་ཁར་སང་ནས་ཕོ་བྲང་དུ་འགྲོ་རྩིས་ཡིནའང་། ད་ནམ་མཁའི་རྣལ་འབྱོར་ལ་ཆོས་ཞུ་
བའི་གེགས་སུ་འགྲོ་བ་འདུག་པས། དེང་སང་དབུས་ལ་འགྲོ་ཁར་ཡོན་མཆོད་མཇལ་བ་
ཡིན་གསུངས། དེ་ནས་ཁོང་གིས་དེ་བཞིན་གནང་ན་བདག་གིས་ཕེབས་པའི་ཞུ་བ་ཁ་སང་
དུ་སོང་ཚར་ན། བདག་གོ་མ་ཆོད་དུ་འགྲོ་བས་ཅི་ནའང་ཕེབས་པར་ཞུ་ཞུས་པས་ཀྱང་
མཐའ་ཆོད་པ་མ་བྱུང་། དེ་ནས་ལམ་དུ་ཆས་ཏེ། ཀུན་རིག་ཕྱིབས་ཐོག་ཏུ་ཕེབས་པ་ན།
ཆིབས་ཀྱི་ཁ་ལོ་བཤེས་གཉེན་དཔལ་ལྡན་བཟང་བོས་བྱས་ནས་ཕོ་བྲང་ཕྱོགས་ཀྱི་ལམ་ལ་
འཐེན་ཞིང་སྤྱན་དྲངས། རོང་བོ་རྒྱལ་བཟང་གིས་མུས་ཕྱོགས་ཀྱི་ལམ་ལ་གོང་བཞིན་དུ་
བྱས་ནས་ཚམ་ཚོམ་དུ་གྱུར་ཏོ། ། །
དེ་ནས་རོང་བོ་རྒྱལ་བཟང་གིས་མང་དུ་ཐོས་པ་དེ་ལ་སྐད་དྲག་པོས་སློབ་དཔོན་ལས་
ཆོས་དེ་ཙམ་ཉན་ནས། ད་སློབ་དཔོན་གྱི་ཞབས་འདྲེན་བྱེད་དམ་ཞེས་དྲིས་སོ། །ད་ནི་དོན་
གྱི་སྙིང་བོ་བརྗོད་པའི་སྐབས་སུ་བབ་བོ། །སྙམ་ནས་དེས་ཀྱང་འདི་སྐད་གླེང་སྟེ། དེ་དུས་
འོས་པར་འཆད་ལ་རབ་དཔའ་བ། །རྣམ་དཔྱོད་མིག་ལྡན་དཔལ་ལྡན་བཟང་བོ་ཡི། །ཚིག་
གི་ལྗིད་ཀྱིས་ནོན་པའི་རོང་སྟོན་རྗེ། །འཁོར་བཅས་དམ་པའི་ཞབས་ལ་ཉེ་བར་གྱུར། །ཅེས་
བྱ་བ་ནི། དེ་ནས་མང་དུ་ཐོས་པ་དེས་སྨྲས་པ། ཕོ་བྲང་ན་ཆོས་རྗེ་རིན་པོ་ཆེ་ཕྱོགས་ལས་
རྣམ་རྒྱལ་ནི་ཕེབས་ཡོད་ཅིང་། ད་ནི་དེའི་གདོང་དུ་སྒྲིག་མ་ནུས་སོ་ཞེས་བྱ་བའི་གཏམ་དུ་
166



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
གླེང་བུ་བྱུང་ན། ཞབས་འདྲེན་ནི་ཁྱོད་ཀྱིས་བྱེད་པར་བྱོས་ཤིག །ཅེས་བྱ་བ་སྨྲས་མ་ཐག་པ་ན།
ཀུན་རིག་ཆེན་པོ་དེས་ཀྱང་ད་འོ་ན་ཕོ་བྲང་ལ་འགྲོ། རྒྱལ་བཟང་ཁ་ཚུམས་གསུངས།
དེ་ཚེ་རོང་སྟོན་འཁོར་གྱི་ཅ་ཅོ་ལས། །དམ་བཅའ་གསུམ་དང་ལྡན་ན་སློབ་དཔོན་
ཉིད། །གང་གི་ཕྱོགས་སུ་ཞབས་ཟུང་བཀོད་པ་ཉིད། །དེ་ལས་གཞན་ན་ཚུལ་འདི་འདོར་བྱ་
ཟེར། །ཞེས་བྱ་བ་ནི། དེ་ནས་རྒྱལ་བཟང་འདི་ལྟར་དུ་སྨྲ་སྟེ། ད་འོ་ན་ཅིས་ཀྱང་འབྱོན་
དགོས་ན་མུས་སུ་སློབ་དཔོན་བཞུགས་རིང་གྲྭ་བ་རྣམས་ཆས་ཀ་འོང་བ་དང་། ཕོ་བྲང་དུ་
ཞག་གསུམ་ལས་མི་འགོར་བ་དང་། མཁན་ཆེན་ཆོས་རྒྱལ་བ་དང་སྟན་དང་བཀུར་སྟི་ཇི་
སྙེད་མཉམ་པོར་བགྱིད་པ་ཡོང་ན་ཐེགས་པར་བྱེད་ཟེར་རོ། ། །
མང་ཐོས་དེས་ཀྱང་དེ་ལ་འདི་སྐད་དུ། །ཐོག་མ་གཉིས་ནི་རྡོ་ལ་བྲིས་པ་ཡི། །རི་མོ་ཇི་
བཞིན་ཁས་ཀྱང་བླང་བྱ་ཉིད། །ཐ་མ་འོས་པར་བརྗོད་པ་མིན་ཞེས་གླེང་། །ཞེས་བྱ་བ་ནི།
དེ་ལ་འདི་སྐད་དུ་ལན་བརྗོད་དེ། གྲྭ་བའི་ཆས་ཀ་དབུས་ནས་ཡིད་ཀྱིས་གདན་དྲངས་པ་
ཡིན་པས་ལོས་ཀྱང་ཡོད། ཞག་གསུམ་ལས་མི་འགོར་བའི་ཁག་ཐེག་ཀྱང་བགྱིད། བཀུར་
སྟི་མཉམ་པོ་ནི་ག་ལ་ཞིག་སྟེ། ཁོང་ནི་པཎ་ཆེན་འབུམ་ཕྲག་གསུམ་པའི་ཁྲི་ལ་བཞུགས་
ཤིང་གནམ་སའི་དབང་ཕྱུག་མཁན་པོ་ས་སྐྱ་བའི་མཁས་གྲུབ་ཆེན་པོ་རྣམས་ཀྱི་གདུང་
རབས་དམ་པ་རྣམས་ཀྱི་ཅོད་པན་དུ་བཅིངས་ན། ངེད་རང་གི་སློབ་དཔོན་ནི་ཇི་འདྲ་ཟེར།
རོང་བོ་རྒྱལ་བཟང་ན་རེ། ངེད་ཀྱི་སློབ་དཔོན་གྱིས་ཀྱང་བདེ་བ་ཅན་གྱི་ཆེན་པོ་བྱས་པ་ཡིན་
ཟེར་རོ། །
དེ་ནི་བདག་གི་མགོན་པོའི་སྲས་ཀྱི་མཆོག །ཉིད་ན་གཞན་ཡང་འབྲེལ་བ་དུ་མ་ཡིས། །
དེ་ལ་བདག་གིས་བཀུར་སྟི་ཆེན་པོ་དག །སྒྲུབ་ཅེས་གསུངས་ཤིང་དེ་ལ་ཕྱོགས་པར་གྱུར། །
ཅེས་བྱ་བ་ནི། རོང་སྟོན་ཆེན་པོ་རང་ཉིད་ཀུན་ཏུ་མ་བཅོས་པའི་གསུང་གིས་དེ་ཚོའི་བཀོད་
པ་མི་དགོས་གསུངས་སོ། །དེ་ནས་ཕོ་བྲང་ལ་ཕྱག་ཐེགས་ཏེ་ལམ་དུ་ཀུན་རིག་ཆེན་པོ་
167



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
འཕྲོས་གསུངས་པ་ན། མཁན་ཆེན་ཆོས་རྒྱལ་བ་ཁོང་ངེད་རང་གི་བླ་མ་ལོ་ཆེན་གྲགས་པའི་
དབོན་པོ་ཡིན། ཁོང་གསང་ཕུར་གྲྭ་སྐོར་ཕེབས་དུས། ངེད་ཀྱིས་གནས་ཆུང་བྱས་འགྲེལ་
ཆེན་ཡིན་པས་ངེད་ཁོང་ལ་ཕྱག་ཀྱང་བྱེད་གསུངས་སོ། །
དེ་ནས་རྣམ་དཔྱོད་མིག་ལྡན་དཔལ་ལྡན་བཟང་། །བཤེས་གཉེན་དམ་པའི་འཁོར་
གྱི་རེ་བ་རྣམས། །ཡོངས་སུ་སྐོང་ལ་རིངས་པར་རྒྱུ་ན་ཡང་། །བདག་ཉིད་ཆེ་དེའི་སྔོན་དུ་
བགྲོད་མ་ནུས། །ཞེས་བྱ་བ་ནི། དེ་ནས་རོང་སྟོན་ཆེན་པོའི་དགོངས་པ་ལ། མང་ཐོས་
དཔལ་ལྡན་བཟང་བོ་སྔོན་དུ་བགྲོད་པ་ཐོབ་པ་ན་དེ་དག་གི་ལོ་རྒྱུས་སྒྲོག་པར་འགྱུར་ལ། དེ་
ལྟར་སྨྲ་བ་ནི་དགོས་པ་མེད་པར་དགོངས་ནས། ཀུན་རིག་ཆེན་པོ་དེའི་ཆིབས་པ་ནི་ཧ་ཅང་
ཤེད་ཆུང་བར་སྣང་བ་དང་། སྤྱན་འདྲེན་གང་གི་བཞོན་པ་ནི་སྟོབས་དང་ལྡན་པར་གྱུར་ལ།
ཀུན་རིག་གསུང་གིས་ངེད་རང་གཉིས་ཀྱི་རྟ་གཉིས་བརྗེས་པ་འཐད་དམ་གསུངས་པ་ན།
དེས་ཀྱང་ཞལ་ཏ་བཞིན་བགྱིས་ནས། དེ་ནས་རྣམ་དཔྱོད་ཀྱི་མིག་དང་ལྡན་པ་དེ་རོང་བོ་
རྒྱལ་བཟང་གི་འདོད་པ་གསུམ་པོ་བསྒྲུབ་པ་ལ་རིངས་པར་ཆས་ཏེ། ཀུན་རིག་དེའི་སྔོན་དུ་
འགྲོ་སྙམ་པར་གྱུར་པ་ནའང་། བཞོན་པའི་གེགས་སུ་གྱུར་ཏེ་སྔོན་དུ་འགྲོ་བ་མ་ཐོབ་པར་
མཇུག་ཏུ་ལུས་ནས་ཕོ་བྲང་གི་རི་ལ་འཛེགས་པར་བརྩམས་པ་ཙམ་ན། ཀུན་རིག་ཆེན་པོ་དེ་
ནི་སྤོས་ཀྱི་སྔོན་དུ་འགྲོ་བ་དང་བཅས་ནས་རྒྱལ་བོའི་ཁྱིམ་གྱི་སྒོ་ཁང་གི་ཐད་དུ་ཕེབས་པར་
མཐོང་བ་ཙམ་ལས་རྒྱུ་བ་མ་ཐོབ་བོ། །
དེ་ནས་རྒྱལ་བོའི་ཁྱིམ་གྱི་དཔལ་མཐོང་ཚེ། །རྣམ་པར་བཤམས་པའི་སྟན་གྱི་ཁྱད་
པར་མཐོང་། །མཆོག་གི་རྗེ་བཙུན་ཞབས་པད་ལ་བཀོད་ཅིང་། །ཀུན་རིག་ཡོན་མཆོད་སྟན་
ལ་བཞུགས་པ་མཐོང་། །ཞེས་བྱ་བ་ནི། དེ་ནས་རྣམ་དཔྱོད་དཔལ་གྱི་མིག་བཀྲ་བ་དེ་རྒྱལ་
བོའི་ཕོ་བྲང་དུ་ཕྱོགས་པ་ན། མཁས་པ་ཆེན་པོ་དེ་དག་གི་སྟན་གྱི་ཁྱད་པར་མཐོང་སྟེ།
ཚོམས་ཀྱི་གུང་བླ་བྲེ་དང་ཡོལ་བ་རྣམ་པར་བྲེས་པའི་དབུས་ན་བདག་ཉིད་ཆེན་པོ་འཇིགས་
168



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
བྲལ་ཞབས་ཀྱི་བཞུགས་སྟན་བཀོད་པས་མཛེས་པར་བྱས་པ་རྒྱ་ཆེན་པོ་བཤམས། གཡོན་
གྱི་ཀ་བའི་གྲལ་དུ་ས་ལ་སྤྱོད་པ་རང་གི་སྟན་རྣམ་པར་བཀྲ་བ་བཏིང་། གཡས་ཀྱི་ཀ་བའི་
གདོང་དུ་ཤེས་བྱ་ཀུན་རིག་པའི་སྟན་པ་ཁང་པུ་ཏྲའི་འབོལ་ཆུང་ངུ་ཞིག་བཤམས་པར་གྱུར་
པ་ལས། དཔལ་ཐམས་ཅད་མཁྱེན་པ་ནི་ཟབ་མོའི་ཐུགས་དམ་པ་ལ་མཉམ་པར་བཞག་སྟེ་
བཞུགས་སྟན་ལ་མ་ཕེབས། ཡོན་མཆོད་གཞན་རྣམས་རང་རང་གི་སྟན་ལ་འཁོད་ཅིང་། ཇ་
སུན་དང་བོ་སོང་བ་ཙམ་དུ་གྱུར་ཏོ། །
དེ་ནས་དེ་ཡིས་མི་ཡི་བདག་པོ་ལ། །གང་གི་འདོད་པ་གསུམ་པ་རེ་བར་བརྗོད། །དེ་
ཡིས་འོས་དང་མི་འོས་རབ་ཕྱེ་ནས། །སྐབས་སུ་བབས་པའི་སྟན་མཆོག་ཐོབ་པར་གྱུར། །
ཅེས་བྱ་བ་ནི། དེ་ནས་མདུན་ན་འདོན་དེས་རྒྱལ་བོ་ལ་རོང་བོ་རྒྱལ་བཟང་གི་དོན་གསུམ་པོ་
དེ་བརྗོད་དེ། ཁོང་རྣམས་འདི་ལྟར་དུ་འདོད་ན་བཞུགས་སྟན་གྱི་ཁྱད་པར་ཧ་ཅང་ཆེས་སྣང་
བས་འདི་ལས་ཁྱད་པར་དུ་བྱས་པ་ཞིག་ཞུ་སྨྲ་བ་ན། རྒྱལ་བོས་སྨྲས་ཏེ། གསུམ་པོ་དེའི་ཐ་
མ་ནི་མཆོག་ཏུ་འོས་པ་མ་ཡིན་ན་ཁོང་རྣམས་ཀྱི་འདོད་པའི་རྗེས་སུ་ག་ལ་འབྲངས། འོན་
ཀྱང་ང་ཁྱོད་ཀྱི་འདོད་པ་དང་སྦྱར་ནས་བཞུགས་སྟན་གྱི་ཁྱད་པར་ཆུང་བ་ཉིད་དུ་བྱེད་དོ་
ཞེས་གསུངས་ཤིང་། ཇ་དེ་གྲོལ་བ་ན་དེའི་ཐོག་གི་དཀར་ཕུབས་དེར་བཞུགས་གདན་
རྣམས་བཤམས་ནས། རྗེ་བཙུན་གྱི་སྟན་ནི་བྲིད་པར་མི་བྱེད་ལ། ཀུན་ཏུ་རིག་པ་ཆེན་པོའི་
བཞུགས་སྟན་སྔོན་ལས་མཆོག་ཏུ་གྱུར་པ་ལ། སྔོན་དུ་བརྗོད་པའི་ཡོན་མཆོད་རྣམས་འཁོད་
ཅིང་། ལུགས་གཉིས་ཀྱི་འབེལ་གཏམ་སྣ་ཚོགས་པ་ལ་འཇུག་པར་གྱུར་ཏོ། །
དེ་ནས་ཀུན་རིག་དེ་ཡིས་རྒྱལ་བོ་ལ། །ཉིད་ཀྱི་མགོན་པོས་དཀྱིལ་འཁོར་ཅི་ཙམ་
གྱིས། །ཞལ་ནི་འབྱེད་པར་ནུས་ཞེས་རབ་ཏུ་བརྗོད། །དེ་ཡིས་དམ་པ་མཆོག་ལ་བརྒྱུད་དེ་
ཞུས། །ཐམས་ཅད་མཁྱེན་པས་དེ་ལ་འདི་སྐད་དུ། །ཁོ་བོས་དཀྱིལ་འཁོར་ཁྲི་ཕྲག་གཅིག་
ཙམ་ཞིག །ཁས་ལེན་གསུང་ཚེ་དེ་ཚེ་ཕ་རོལ་གྱི། །ཐུགས་ལ་དོགས་པ་ཉིད་དུ་རབ་
169



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བསམས་ནས། །ཕྱེད་དུ་ཕྲི་ནས་སྟོང་ཕྲག་ལྔ་པ་ཞིག །ཞལ་གྱིས་འཆེས་ཞེས་སྒྲོག་པ་ཐོས་
པ་ན། །ངང་བའི་ཁྱུ་ཡིས་དྲག་པོའི་འབྲུག་གི་སྒྲ། །ཐོས་པ་བཞིན་དུ་གསུང་དང་ལྷན་ཅིག་ཏུ། །སྐུ་
ནི་འཕར་བ་དང་བཅས་འདི་སྐད་བརྗོད། །དེ་ཙམ་བོད་འདིར་འགྱུར་བའི་སྐབས་མེད་ན། །
ལུགས་དེ་གང་ལས་བཤད་ཅེས་མ་རངས་པའི། །གསུང་གིས་ཕྱོགས་རྣམས་འགེངས་པ་
ཉིད་དུ་མཛད། །ཅེས་བྱ་བ་ནི། དེ་ནས་རྒྱལ་མོ་རོང་བ་ཆེན་པོ་དེས་མཆོག་གི་རྒྱལ་བོ་ལ་
འདི་སྐད་གསུངས། ཉིད་ཀྱི་ཆོས་རྗེ་བ་དཀྱིལ་འཁོར་དུ་ཙམ་ཞལ་གྱིས་བཞེས་ཞེས་དྲིས་པ་ན།
རྒྱལ་བོས་ཐམས་ཅད་མཁྱེན་པ་བསམ་གཏན་གྱི་ཁང་བ་ན་དགྱེས་པ་གང་ལ་ཚུལ་དེ་ཞུ་བ་
ལ་མཁས་པ་དག་བཏང་ནས་ཉིད་ལ་ཞུས་སོ། །དེས་ནི་ཚུལ་བཞིན་དུ་བརྗོད་ནས། འུ་ཅག་
དཀྱིལ་འཁོར་ཁྲི་ཁྲག་གཅིག་ཙམ་ཞིག་ཁས་ལེན་ཞེས་གསུངས་པར་གྱུར་པ་རྒྱལ་བོས་
བརྒྱུད་ནས་ཐོས་ཏེ། དེ་ནས་བཤེས་གཉེན་ཆེན་པོ་འདིའི་ཐུགས་སུ་མི་ཚུད་དོ་སྙམ་དུ་
བསམས་ནས། ཕྱེད་དུ་ཁྲི་སྟེ་ལྔ་སྟོང་ཙམ་ཞལ་གྱིས་བཞེས་པ་འདུག་གོ་ཞེས་བརྗོད་དོ། །དེ་
ནི་གསན་པར་གྱུར་པ་ཙམ་གྱིས་ཀུན་ཏུ་རིག་པ་དེ་ཐུགས་མ་རངས་པར་སྐུ་ས་ལ་བརྡབས་
པ་དང་། ལྷན་ཅིག་ཏུ་དེ་ཙམ་བོད་དུ་མ་འགྱུར་ནས། ལུགས་དེ་དག་གང་འདྲ་ཞིག་ཡིན་
ཞེས་བདག་ཉིད་ཆེན་པོ་འཇིགས་བྲལ་གྱི་གསུང་དེ་རྩིང་བོར་སེམས་ཤིང་། དེ་དང་དེའི་
ཆབ་སྐྱུར་མང་བོ་སྒྲོག་པ་ལ་ཞུགས་པ་ཡིན་ནོ། །
དེ་ནས་ཉིན་དང་མཚན་མོ་འདས་གྱུར་ཏེ། །ནུབ་རི་སེར་ཞྭ་གྱོན་པའི་དུས་ཀྱི་ཚེ། །ཕོ་
བྲང་བཀྲ་ཤིས་རྩེ་ཡི་ཡང་ཐོག་ཏུ། །དཔལ་ལྡན་མཁས་པ་ཀུན་གྱིས་གང་བ་ཐོབ། །དེར་ནི་
སེངྒེའི་ཁྲི་ལ་ཐམས་ཅད་མཁྱེན། །གང་ལས་འཇིགས་མེད་གྲགས་པ་བཞུགས་པར་གྱུར། །
དེ་ནས་ཀུན་རིག་སློབ་མའི་དཀྱིལ་འཁོར་བཅས། །བདག་ཉིད་ཆེནཔོའི་ཞབས་དྲུང་བསྟེན་
པར་མཛད། །ཁྱབ་བདག་མགོན་པོར་བསྔོས་པའི་བཀུར་སྟི་མཆོག །ཕྱོགས་བཅུའི་རྒྱལ་བ་
རྣམས་ལ་སྤྲོ་ཞིང་བསྒྱུར། །རང་གི་སྟན་ལ་འཁོད་ནས་བདག་ཉིད་ཆེ། །བརྙས་པར་བྱེད་
170



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
པའི་རྣམ་འགྱུར་སྟོང་གིས་དགྱེས། །ཞེས་བྱ་བ་ནི། དེ་ནས་ཉིན་མོ་དང་མཚན་མོ་འདས་ཏེ།
ཉི་མའི་འོད་ཟེར་ཐོག་མར་ཤར་བ་དང་ལྷན་ཅིག་ཏུ་ཕོ་བྲང་བཀྲ་ཤིས་རྩེའི་ཡང་ཐོག་གི་གཞི་
ལ་སྔོན་དུ་ཇི་ལྟར་བརྗོད་པའི་སྟན་ཆེན་པོ་བཤམས་པ་ལ་འཇིགས་བྲལ་ཐམས་ཅད་མཁྱེན་
པ་བཞུགས་ཤིང་། རོང་སྟོན་ཆེན་པོ་ཤེས་བྱ་ཀུན་རིག་འཁོར་དང་བཅས་པ་ཡང་ཕེབས་ནས།
བདག་ཉིད་ཆེན་པོ་ལ་སྤྱན་ཆེས་ཆེར་གཟིགས་ཤིང་ཕྱག་མཛད་དགོངས་པ་ན། ཐམས་ཅད་
མཁྱེན་པ་སེངྒེའི་ཁྲི་ལ་ཀུན་ཏུ་མི་གཡོ་བ་གཟིགས་ནས་ཡན་ལག་མཆོག་གིས་འདུད་པ་དེ་
ནི་ཕྱོགས་བཅུའི་རྒྱལ་བ་རྣམས་ལ་མཛད་པའི་ལུགས་སུ་བགྱིས་ནས། དབུ་ཞྭ་ཕུད་ཅིང་
རྣམ་པ་གཉིས་པོ་དབུ་དུད་པ་ཙམ་མཛད་དེ། རྗེ་རོང་བོ་རང་གི་སྟན་ལ་སྐུ་བརྡེབས་པ་དང་
ལྷན་ཅིག་ཏུ་བཞུགས་ཤིང་། བདག་ཉིད་ཆེན་པོ་ཐམས་ཅད་མཁྱེན་པ་ལ་རེས་ནི་སྐུའི་ཟུར་
སྟོན། རེས་ནི་སྐུའི་རྒྱབ་སྟོན། རེས་ནི་ཞབས་བརྐྱངས་ཤིང་ཕྱག་གིས་ཕུར་བར་མཛད།
རེས་ནི་བསྐུམས་ཏེ་གསང་བའི་གནས་ཀྱང་མངོན་སུམ་དུ་སྟོན་པར་མཛད་ལ། ཞལ་ཡང་
ཀུན་ཏུ་གདངས་པ་གཙོ་བོར་གྱུར་པའི་གླལ་བ་དང་བཞད་པ་ཅུང་མཇུག་ཏུ་སྦྲིད་ཅིང་འཁོད་
པར་གྱུར་ཏོ། །
སྐབས་སུ་འབེལ་བའི་བཀའ་མཆིད་འདི་ལྟ་སྟེ། འཇམ་པའི་དབྱངས་ཀྱི་དཀྱིལ་
འཁོར་དུ་ཞེས་དྲིས། །དེ་ཚེ་དེ་ཡིས་དཀྱིལ་འཁོར་བཅུ་ཕྲག་དྲུག །ཡོངས་སུ་བཤད་པའི་
དགའ་སྟོན་རྒྱ་ཆེར་སྤྲོས། །དེ་ལྟ་ན་ནི་དཀྱིལ་འཁོར་སྟོང་ཕྲག་དག །འོང་བར་འགྱུར་ཞེས་
བརྗོད་ཅིང་བདག་ཉིད་ཆེའི། །མཁྱེན་པའི་ཆ་ཙམ་གཟིགས་པས་ཀུན་རིག་དེའི། །སྤོབས་
པ་རྩེ་མོ་ཅུང་ཟད་རྣལ་བ་ཐོབ། །ཅེས་བྱ་བ་ནི། དེ་ནས་རོང་སྟོན་ཤེས་བྱ་ཀུན་རིག་ཆེན་པོ་དེས།
དཔལ་ཐམས་ཅད་མཁྱེན་པ་ལ་འབེལ་གཏམ་ཞུས་ཏེ། འཇམ་པའི་དབྱངས་ཀྱི་དཀྱིལ་
འཁོར་རིགས་མི་གཅིག་པ་དུ་ཞིག་ཡོད་དྲིས་པར་གྱུར་པ་ན། དཔལ་གསང་བས་བྱིན་གྱིས་
འཇིགས་པ་མེད་པའི་ཕྱག་གཡས་པ་བརྐྱངས་ནས། ཀུན་ཏུ་འཆད་པ་ལ་མི་ཞུམ་པའི་
.
171



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
ཚངས་པའི་དབྱངས་ཀྱིས་དཀྱིལ་འཁོར་དྲུག་ཅུ་རྩ་བཞི་ཙམ་གྱི་བཤད་པ་མཛད་པར་གྱུར་
པ་ན། ཀུན་རིག་ཆེན་པོ་ཡང་གཏིང་ཐུགས་ཀྱིས་མ་འཁྱུད་པའི་རྗེ་བཙུན་དམ་པ་ལ་དད་
པའི་ཐུགས་ཕྱོགས་པར་གྱུར་མོད། འཇིག་རྟེན་པའི་ངོར་བརྗོད་པ་ཙམ་ལ་ཡོད་པར་འདུག་
ཡོད་པར་འདུག ། འོ་ན་དཀྱིལ་འཁོར་སྟོང་ཕྲག་མང་བོ་ཡོད་པར་འདུག་གསུངས་པ་ཙམ་
ལས་དེ་དག་ལ་འཐད་མི་འཐད་སོགས་ཀྱི་དཔྱད་པ་མ་བརྗོད་དོ། །
དེ་ནས་རང་རྒྱུད་སྨྲ་བའི་འཕགས་ཡུལ་གྱི། །པཎ་ཆེན་དུ་ཞེས་ཕྱོགས་གཉིས་རྩོད་པ་ན། །
ཀུན་ཏུ་རིག་པས་བཞི་ཙམ་བགྲང་བར་མཛད། །ཐམས་ཅད་མཁྱེན་པས་སློབ་དཔོན་བཅུ་
ཕྲག་གཉིས། །ལྔར་བཅས་དེ་དག་རྣམས་ཀྱི་ལུགས་བཟང་ནི། །གཞི་ལམ་འབྲས་བཅས་དེ་
དག་སོ་སོར་ཡང་། །གསལ་ལ་མ་འདྲེས་རྫོགས་པར་རབ་ཕྱེ་ནས། །ལེགས་པར་བཤད་
པའི་གསུང་རབ་མ་ལུས་པ། །ཐམས་ཅད་ཁྱོད་ཀྱི་ཞལ་ནས་རྒྱུ་བ་ཉིད། །ཅེས་བྱ་བ་ནི། དེ་
ནས་ཀུན་རིག་གིས་འཕགས་ཡུལ་དུ་དབུ་མ་རང་རྒྱུད་པའི་ལུགས་འཛིན་པའི་པཎ་ཆེན་
མང་ཞིང་མཁས་ལ་གྲུབ་པ་མང་དུ་བྱུང་བའི་འཕྲོས་ལས་བརྩམས་ཏེ། དཔལ་ཐམས་ཅད་
མཁྱེན་པས་འོ་ན་ཉིད་ཀྱིས་རང་རྒྱུད་ཀྱི་སློབ་དཔོན་གང་བྱོན་པ་རྣམས་བགྲོངས་དང་
གསུངས་པ་ན། ཀུན་རིག་གིས་བཞི་ཙམ་འདྲེན་པར་མཛད་དོ། ། །
དེ་ནས་ཐམས་ཅད་མཁྱེན་པས་རང་རྒྱུད་སློབ་དཔོན་ཉི་ཤུ་རྩ་ལྔ་ཙམ་གྱི་སློབ་དཔོན་
སོ་སོའི་མཚན་དང་། དེ་དག་གི་གྲུབ་པའི་མཐའ། གཞི་ལམ་འབྲས་གསུམ་རྣམས་སོ་སོར་
ཕྱེ་སྟེ་མཐའ་ཀླས་པའི་བཤད་པ་ལྷུར་མཛད་པ་ན། ཀུན་མཁྱེན་རོང་བོ་སྙན་གྱིས་དེ་དག་
ལེགས་པར་གསན་ཅིང་། རེས་ནི་སྤྱོད་ལམ་གྱི་ཁང་པར་ཐེགས། རེས་ནི་ཇ་ཐབ་ཀྱི་འཁྲིས་
ནས་ཇ་སྡོར་གྱི་མར་ཕྱག་གིས་བཅད་ནས་བཞུགས་སྟན་ལ་བཞུགས་ཏེ། རང་གི་ཞབས་ལ་
བསྐུ་ཞིང་མཉེ་བར་མཛད་དོ། །
ཕྱིས་ཡུན་དུ་གྱུར་པ་ན་དབུས་ཀྱི་རྒྱལ་ཁམས་ཀྱི་སའི་ཆ་བྱང་ཆུབ་ཀྱི་གླིང་ཞེས་པར་
172



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཀུན་མཁྱེན་རོང་བོ་ཆོས་དབར་ལ་བཞུགས་པའི་དུས། རྟ་ནག་རབ་འབྱམས་པ་ལ་ཀུན་
མཁྱེན་རོང་བོས་འདི་སྐད་ཅེས་གསུངས་ཏེ། ཁོ་དེ་བོ་དོང་བའོ། །ངེད་རང་གི་བླ་མའི་དབོན་
པོ་མཁན་ཆེན་ཆོས་རྒྱལ་བ་དབུས་ལ་ཕེབས་པ་འདུག་ཟེར། ཁོང་བྱོན་ན་ངེད་རང་། ཕྱག་
ནི་མི་འཚལ་བསུ་བ་བྱེད་པ་ལ་འགྲོ་བ་ཡིན་གསུངས། དེའི་རྗེས་སུ་ཁོང་འཇིགས་སུ་རུངས་
པ་ཡིན། ངེད་གཉིས་ལ་སྟོད་བྱང་དུ་འབྲེལ་གཏམ་མང་བོ་བྱུང་། དབུ་མ་རང་རྒྱུད་ཀྱི་སློབ་
དཔོན་རྣམས་གྲངས་འདྲེན་རེས་བྱས་པས། ངེད་རང་གིས་ལེགས་ལྡན་འབྱེད། ཡེ་ཤེས་
སྙིང་པོ། ཞི་བ་འཚོ། ཀ་མ་ལ་ཤི་ལ་རྣམས་ལས་བགྲང་རྒྱུ་མ་བྱུང་། ཁོས་དབུགས་ཐེངས་
ཅིག་ལ་ལྔ་བརྒྱ་ཙམ་ཞིག་བགྲངས་སོང་ཞེས་འདོམས་པར་མཛད་པ་ཡིན་ནོ། །
དེ་ནས་མཐའ་བྲལ་དབུ་མའི་བདེན་པ་གཉིས། །གཅིག་གམ་ཐ་དད་གང་ཡིན་དྲིས་
པ་ན། །འདི་ཞེས་ཀུན་རིག་གིས་བཤད་དེ་དག་ལ། །ཟློག་པར་དཀའ་བའི་གསུང་ནི་རི་
བས་ལྕི། །དེ་ནས་ཐམས་ཅད་མཁྱེན་པས་དབུ་མའི་བདེན་པ་གཉིས་གཅིག་གམ་ཐ་དད་
དྲིས་པའི་ལན་དུ་བདེན་གཉིས་ངོ་བོ་གཅིག་ལ་ལྡོག་པ་ཐ་དད་བདེན་གཉིས་ཟུང་འཇུག་
ཡིན་ཞེས་ཟེར་རོ། །
དེ་ལ་ཐམས་ཅད་མཁྱེན་པའི་གསུང་གིས་དེ་ལྟར་ན་བུམ་པ་བདེན་མེད་དུ་རྟོགས་
པའི་མཉམ་བཞག་ཡེ་ཤེས་ཀྱི་ངོ་ན། ཆོས་ཅན་བུམ་པ་ཡོད་དམ་མེད་ན་ཆོས་ཅན་བུམ་པ་དེ་
རིགས་པ་ཞིབ་མོས་དཔྱད་བཟོད་དུ་འགྱུར་ཏེ། ཡང་དག་མཐོང་ཡུལ་གང་དེ་དོན་དམ་སྟེ།
ཞེས་པ་དང་ཇི་ལྟར་མི་འགལ་མེད་ན་ཁྱད་གཞི་མེད་པའི་ཁྱད་ཆོས་སྲིད་པར་འགྱུར་ཏེ། དེ་
འདྲའི་མཉམ་བཞག་དེའི་ངོ་ན་ཆོས་ཉིད་ཡན་གར་འགའ་ཞིག་སྣང་བའི་ཕྱིར་རོ། །དེའི་ཕྱིར་
ན་བདེན་གཉིས་ཟུང་འཇུག་ཡིན་པ་ཡང་ཉམས་ལ། མདོ་ལས་དེ་ལ་གཟུགས་ཉིད་ཀྱང་
མེད་ན། གཟུགས་ཀྱི་དེ་བཞིན་ཉིད་དམིགས་པར་ག་ལ་འགྱུར་ཞེས་སོགས་དང་འགལ་ལོ་
ཞེས་གསུངས་པར་གྱུར་པ་ནི་རི་བོ་ཆེན་པོས་རབ་ཏུ་ནོན་པ་དང་མཚུངས་སོ། །ཞེས་མཁས་
173



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
པ་རྣམས་གསུངས་པར་མཛད་དོ། །དེའི་ཚེ་ཀུན་རིག་ཆེན་པོས་ལན་དུ་བགྱི་བ་རྣལ་མར་
བརྗོད་པ་དང་ནི་བྲལ་བས་འཁོད་པར་གྱུར་ཏོ། །
བསྟན་འཛིན་རྒྱུ་སྐར་དབུས་ན་ཟླ་བ་ལྟར། །ཀུན་གསལ་དཔལ་ལྡན་ཟླ་བ་གྲགས་
པ་ལ། །ནང་འགལ་དྲི་མས་ནག་པོར་བགྱིས་ཞེས་པ། །ཉིད་ཀྱི་ཁ་ན་རྒྱུ་ཞེས་དེ་བདེན་ནམ། །
ཞེས་བྱ་བ་ནི། །ཐམས་ཅད་མཁྱེན་པས་འདི་སྐད་དུ་ཉིད་དཔལ་ལྡན་ཟླ་བ་གྲགས་པ་འགོག་
ཅིང་དེའི་གསུང་ལ་ནང་འགལ་ཡོད་ཅེས་སྨྲ་བ་ཐོས་ན། དེ་ལྟར་དུ་ཡིན་ནམ་གསུངས་པ་ན།
ཅེས་བརྗོད་དེ་ཚེ་ཤེས་བྱ་ཀུན་རིག་ནི། །སྤྲོ་བ་བཏེག་ཅིང་ཟླ་བ་ནང་འགལ་གྱི། །ཕུང་བོ་
ཡུན་ནོ་འཕགས་ཡུལ་སྐྱབས་གྱུར་པ། །ཡིན་གྱི་འདི་ལ་དཔྱད་ན་སྙིང་པོས་དབེན། །དེ་ཕྱིར་
འདི་དང་འདི་ཞེས་ཟླ་བའི་གཞུང་། །འགལ་བ་བསྒྲིགས་པའི་གསུང་གི་ཕྲེང་བ་དག །རྣམ་
པར་རྒྱུ་ལ་དེ་ནི་བརྩོན་ལྡན་ཞིང་། །རང་གི་བསྔགས་པ་བརྗོད་པའི་དཔལ་གྱིས་དགྱེས། །
ཞེས་བྱ་བ་ནི། འོ་དེ་ཡིན། ཟླ་གྲགས་ཁོ་འཕགས་ཡུལ་དུ་སྐྱེས་པས་ཁས་དྲག་པ་མིན་པ།
ཁོའི་གཞུང་ཐམས་ཅད་ནང་འགལ་གྱི་ཕུང་བོ་ཡིན། དཔྱད་ན་ཁོའི་སྨྲ་བ་རྣམས་ལ་སྙིང་བོ་
ཡོད་པར་མ་གོ་སྟེ། ཁོས་འཇུག་པ་དེ་དག་གཅིག་པ་ཡིན་ཞེས་འཇིག་རྟེན་གྱིས་ཀྱང་ཁས་མི་
ལེན་ཞེས་པའི་ཤུགས་ལ་འཇིག་རྟེན་ལ་གཞན་སྐྱེས་ཡོད་པར་སྨྲས། གཞན་ལས་སྐྱེ་བ་
འཇིག་རྟེན་ལས་ཀྱང་མེད། ཅེས་ཀྱང་དངོས་སུ་སྨྲས་པའི་ཕྱིར་དང་། ཀུན་བཏགས་ཀྱི་
བདག་འཛིན་བཀག་པས་བདག་འཛིན་མཐའ་དག་མི་ཁེགས་པ་དང་། ཀུན་བཏགས་ཀྱི་སྐྱེ་
བ་བཀག་པས་སྐྱེ་བ་མཐའ་དག་ཁེགས་པར་འདོད་པ་ཡང་འགལ་ཏེ། ཁོ་ད་ལྟ་ཡོད་ན་ངའི་
གདོང་བརྟེན་པ་མ་ཡིན་གསུངས་སོ། ། །
དེ་ནས་སངས་རྒྱས་བསྐྱངས་ཀྱིས་ཟླ་བའི་ལུགས། །ལུང་དང་རིགས་པས་རྣམ་པར་
རབ་ཕྱེ་ནས། །དགྱེས་པར་བཅས་པ་དེ་ནི་འགལ་བ་རྣམས། །ནམ་མཁའི་ཨུཏྤལ་བཞིན་དུ་
རབ་ཏུ་བསྒྲུབས། །བདག་ཉིད་ཆེན་དེའི་གཞུང་ལུགས་རྒྱ་མཚོ་ལ། །ཉེས་པར་གཟིགས་པ་
174



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཀུན་མཁྱེན་གྱིས་ཀྱང་མིན། །དེ་ཕྱིར་ཁྱོད་ནི་མངོན་པའི་ང་རྒྱལ་གྱིས། །ཟླ་བ་འགོག་པའི་
ལུགས་ནི་དོར་ཞིག་གསུངས། །ཞེས་བྱ་བ་ནི། དེ་ནས་ཐམས་ཅད་མཁྱེན་པས་འདི་སྐད་
གསུངས་ཏེ། དཔལ་ལྡན་ཟླ་བ་དེ་ཙམ་ལ་འཁྲུལ་བ་ག་ལ་སྲིད། དེའི་དགོངས་པ་ནི་མཐའ་
གཅིག་ཏུ་འཇིག་རྟེན་པ་རྒྱུ་འབྲས་གཅིག་ཏུ་མི་འདོད་ཅེས་པ་དང་། ཕྱི་མའི་དོན་ནི་མཐའ་
གཅིག་ཏུ་འཇིག་རྟེན་པ་རྒྱུ་འབྲས་རྫ་ས་གཞན་དུ་ཡང་མི་འདོད། མདོར་ན་འཇིག་རྟེན་པ་
རེས་འགའ་རྒྱུ་འབྲས་རྫས་གཅིག་ཏུ་འདོད། རེས་འགའ་རྒྱུ་འབྲས་རྫས་ཐ་དད་དུ་ཡང་
འདོད། མཐའ་གཅིག་ཏུ་འདོད་ཅེས་པའི་དོན་ཡིན་པས། དེ་གཉིས་འགལ་བའི་གོ་སྐབས་
ག་ལ་ཡོད་ཅེས་དང་། ཀུན་བཏགས་ཀྱི་སྐྱེ་བ་བཀག་པས་སྐྱེ་བ་མཐའ་དག་ཁེགས་པར་ཟླ་
བ་མི་བཞེད་དེ། སློབ་དཔོན་ནི་ཐ་སྙད་དུ་མ་བཏགས། མ་དཔྱད་པའི་སྐྱེ་བ་ཙམ་བཞེད་པར་
རྣམ་གྲངས་དུ་མར་གསུངས་པའི་ཕྱིར་ཏེ། ཚིག་གསལ་ལས། རྒྱུ་དང་འབྲས་བུ་ཕན་ཚུན་
ལྟོས་པ་ཉིད་ཀྱིས་རྐྱེན་ཉིད་འདི་ཙམ་གྱིས་སྐྱེ་བ་དང་། ཀུན་རྫོབ་ཁས་ལེན་གྱི་ཕྱོགས་བཞི་
ཁས་བླངས་པའི་སྒོ་ནས་མ་ཡིན་ཏེ། དངོས་པོ་རང་བཞིན་དང་བཅས་པར་འགྱུར་པའི་ཕྱིར་
དང་། དེ་ཡང་རིགས་པ་མ་ཡིན་པའི་ཕྱིར་རོ། །དེ་ལྟར་ཡང་དབུ་མ་རྩ་བ་ལས། སྡུག་བསྔལ་
རང་གིས་བྱས་པ་དང་། །གཞན་གྱིས་བྱས་དང་གཉིས་ཀས་བྱས། །རྒྱུ་མེད་རྟོག་གེ་བ་ཡིས་
འདོད། །ཁྱོད་ཀྱིས་བརྟེན་ནས་འབྱུང་བར་གསུངས། །ཞེས་གསུངས་པའི་ཕྱིར་རོ། །ཞེས་
པའི་གཞུང་ལུགས་རྣམས་ཀྱི་ཕྱོགས་སུ་ཅུང་ཟད་ཙམ་ཡང་མ་ཕྱིན་པར་ཟད་པས། ཉེས་པ་
མེད་པ་ལ་ཉེས་པར་འདུ་ཤེས་པ་ཁྱོད་ཀྱིས། དཔལ་ལྡན་ཟླ་བ་གྲགས་པ་ལ་སྐྱོན་བཟུང་
བར་ནུས་པ་ལྟ་ཞོག །འཇིགས་བྲལ་ཟླ་བ་གྲགས་པ་ལ་སྐྱོན་དུ་བྱ་བ་ཀུན་མཁྱེན་གྱིས་ཀྱང་
བཟུང་བར་མི་ནུས་སོ། །ཞེས་གསུངས་ཤིང་ཕྱོགས་ཐམས་ཅད་ལས་རྣམ་པར་རྒྱལ་བ་ཐོབ་
པར་གྱུར་ཏོ། །
དེ་ལྟར་སྨྲ་བའི་གཙོ་བོ་ཕམ་མཛད་ནས། །དེ་ཡི་འཁོར་གྱི་ཐོག་མ་ལ་འདུག་པའི། །
བཏུང་བ་
175



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བཤེས་གཉེན་འདི་ནི་གང་ཞེས་དྲི་བར་མཛད། །དེ་ཡི་ལན་དུ་ཀུན་རིག་གིས་སྨྲས་པ། །འདི་
ནི་དགེ་བའི་རྒྱལ་མཚན་ཆེན་པོ་སྟེ། །སྡེ་བདུན་མདོ་བཅས་སྨྲ་ལ་ས་ཆེན་འདིར། །གང་གི་
འགྲན་ཟླ་ལྷག་མ་བཞིན་གྱུར་པ། །དཔལ་ལྡན་སྨྲ་བའི་སེངྒེ་ཡིན་ཞེས་བརྗོད། །ཅེས་བྱ་བ་ནི།
དེ་ནས་བདག་ཉིད་ཆེན་པོས་སྤྱན་ཆེར་གཟིགས་ནས་བཤེས་གཉེན་དེ་ལ་ཕ་གི་ཇི་འདྲ་བ་
ཞིག་ཅེས་རོང་སྟོན་ཆེན་པོ་ལ་གསུངས་པར་གྱུར་པ་ན། དེས་འདི་སྐད་དུ་བརྗོད་དེ། འདི་ནི་
དགེ་བའི་རྒྱལ་མཚན་ཞེས་བྱ་བ་སྡེ་བདུན་མདོ་དང་བཅས་པ་ལ་ཁོ་ལས་མཁས་པ་མེད་
པའི་རིགས་པ་བ་ཆེན་པོ་དག་ཡིན་ཞེས་གསུངས་པར་མཛད་དོ། །
དེ་ནས་ཐམས་ཅད་མཁྱེན་པ་དགྱེས་པའི་འཛུམ། །སྤྲོ་ཞིང་དེ་ལྟ་ན་ནི་འབྲེལ་བརྟག་གི །
འདི་དང་འདི་ཡི་གཞུང་ལ་བཤད་པ་དག །མགྲིན་པའི་རྒྱན་དུ་མཛོད་ཅེས་གསུངས་པའི་ཚེ། །
ཚིག་གི་རྗེས་སུ་ཟློས་པའང་བྲལ་གྱུར་ན། །མཁས་པ་དགྱེས་པའི་བཤད་པའི་བྱ་བ་ཅི། །དེ་
ནས་དེ་ནི་གདོང་བ་གླལ་བ་ལས། །གཞན་པའི་ཁ་ལ་བྱ་བ་ཡོད་མ་ཡིན། །ཞེས་བྱ་བ་ནི། དེ་
ཉིད་ཀྱི་ཚེ་ན་ཐམས་ཅད་མཁྱེན་པས་བཤེས་གཉེན་དེ་ལ་འོ་ན་ཁྱེད་ཀྱིས་འབྲེལ་བརྟགས་
ནས། གང་ཞིག་མ་མཐོང་མཐོང་ན་མཐོང་། །དེ་མ་མཐོང་ན་མ་མཐོང་བ། །འབྲས་བུ་ཡིན་
པ་ཉིད་དུ་ནི། །སྟོན་པའི་སྐྱེ་བོ་མེད་ཀྱང་ཤེས། །ཞེས་པ་འདིའི་གོང་འོག་གཉིས་ཀ་ནས་
གཞུང་ཚིག་འགའ་རེ་གཏོན་ནས་འབྲུ་གནོན་རེ་མཛོད་ཅིག་གསུངས་པས། གོང་འོག་གི་
གཞུང་འདོན་པ་དང་རྣམ་པར་བཤད་པ་ལྟ་ཅི་སྨོས་ཏེ། རྗེ་བཙུན་གྱི་ཞལ་ནས་བྱུང་བའི་
གཞུང་དེའི་རྗེས་སུ་ཟློས་པ་ཙམ་ཡང་མ་བྱུང་བར་གདོང་བ་གླལ་བ་ཙམ་ལ་བརྟེན་པར་
བྱེད་དོ། །
སླར་ཡང་རིགས་ཐིགས་གཞུང་འདི་སྒྲོགས་ཤིག་དང་། །དེ་ཐོག་མཐའ་ན་ཡང་གང་
གནས་སྨོས། །རྒྱ་གར་སྐད་དུའང་གསལ་བར་རབ་བརྗོད་ཅེས། །འདོམས་པར་མཛད་པའི་
ཚེ་ན་དེ་ཉིད་ཀྱི། །ལྕེ་ནི་ལྐོག་མའི་ཕྱོགས་སུ་རབ་བྲོས་ཤིང་། །མི་སྨྲའི་རྟུལ་ཞུགས་དག་ལ་
176



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
རབ་ཆགས་ནས། །ལྐུགས་པ་མཆེ་པོ་བཞིན་དུ་འཁོད་པ་ལས། །གཞན་པའི་བྱ་བ་དེ་ལ་
ཡོད་མ་ཡིན། །ཞེས་བྱ་བ་ནི། ཡང་རིགས་ཐིགས་ཀྱི་གཞུང་སྟོད་སྨད་ནས་ཅི་རིགས་པ་དེ་
དག་དང་དེ་དག་གི་ཐོག་མཐའ་ནས་ཐོན་གསུངས་པ་ན། ཅི་ཡང་མི་སྨྲ་ཞིང་། གཞན་ཡང་
སྡེ་བདུན་གྱི་གཞུང་སོ་སོ་ནས་བསྒྱུར་ཏེ། འདི་དང་འདི་ཐོན་གསུངས་པ་ན་ཡང་སྔོན་བཞིན་
དུ་གྱུར། འོ་ན་ད་ནི་རིགས་ཐིགས་ཀྱི་རྒྱ་གར་སྐད་དུ་དེ་ཐོན་དང་གསུངས་པ་ན། སྔོན་དུ་
བརྗོད་པ་ལས་གཞན་པར་མ་གྱུར་ཏེ། དེ་ལ་ཐམས་ཅད་མཁྱེན་པས་འདི་སྐད་དུ། གང་དྲིས་
གཞུང་ལ་བཤད་པ་བྲལ་གྱུར་ཅིང་། །ཐ་ན་རྒྱ་སྐད་ཙམ་ལའང་ངལ་གྱུར་ན། །སྡེ་བདུན་
མདོ་དང་བཅས་པའི་རྣམ་འགྱུར་བསྟན། །ཀུན་ཏུ་ཁ་ལ་ཚད་བཟུང་མེད་པ་དང་། །ཕྱོགས་
སུ་ལྷུང་བའི་ཆོས་ལྔ་འདི་དག་གིས། །རང་གི་རྒྱུད་ནི་རྣམ་པར་བཅོམ་གྱུར་ཅིང་། །བསྟན་པ་
འཇིག་པའི་སྔ་ལྟས་དག་ཏུ་མཐོང་། །ཞེས་བྱ་བ་ནི། དེ་ལྟར་དུ་འདུག་པ་དེ་ལ། ཐམས་ཅད་
མཁྱེན་པས་འདི་སྐད་དུ་བརྗོད་དེ་གཞུང་དྲིས་ཀྱང་ལན་དུ་བགྱི་བ་ཅུང་ཟད་ཙམ་ཡང་བྲལ་
ཞིང་། ཐ་ན་རྒྱ་གར་སྐད་དུ་ཙམ་ཡང་ངག་ལས་སྒྲོག་པ་བྲལ་ན། རྟོག་གེ་སྡེ་བདུན་མདོ་དང་
བཅས་པ་ལ་འདི་ལས་མཁས་པ་མེད་ཅེས་ངའི་མདུན་སར་བརྗོད་པ་ནི་སྨྲ་ཁམས་ཆེས་པ་
ཡིན་ཏེ། མ་ཤེས་བཞིན་དུ་ཤེས་རྫུན་བྱེད་པ་དང་། ཚིག་ལ་གཙོ་བོར་རྟོན་གྱི་དོན་ལ་མི་རྟོན་
པ་དང་། རང་ཕྱོགས་མེད་པར་ཕ་རོལ་སུན་འབྱིན་དུ་རྒོལ་བ་དང་། རང་གིས་མ་མཐོང་
བར་གཞན་གྱི་གྲུབ་མཐའ་ལ་སྐྱོན་འཛིན་པ་དང་། ཧ་ཅང་ཕྱོགས་སུ་ལྷུང་བའི་ཁུར་ཁྱེར་བ་
དང་ལྔ་སྟེ། འདི་དག་གིས་རྒྱུད་མངོན་པར་གང་ནས། སྨྲ་བ་ལ་སྤོབས་པར་བྱེད་པ་འདི་
དག་ནི་བསྟན་པ་ནུབ་པའི་སྔ་ལྟས་སུ་རིགས་པར་བྱོས་ཤིག་ཅེས་གསུངས་སོ། །ཞེས་
གསུངས་ཙ་ན། རྟོག་གེའི་མཁན་པོ་དེ། གཞུང་གི་ཕོངས་པའི་ཁུར་གྱིས་ངལ་གྱུར་ཅིང་། །
དམ་པ་དྲི་མར་བྱེད་པས་ཞེ་སྡང་པའི། །གྱ་གྱུར་ལྡན་ཞིང་ཀུན་ཏུ་དྲི་བར་བརྩོན། །འཇམ་
དཔལ་ཁྲོས་པའི་རྒྱུད་ཀྱི་ཚིག་འགའ་དག །ཁ་ལས་སྒྲོག་ཅིང་འདི་ཡང་ཁྱེད་ཀྱིས་ཐོན། །དེ་
177



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཡི་གོང་འོག་དག་ན་ཚིག་གི་ཅི། །འདི་ལ་བཤད་པ་མཛོད་ཅེས་མཚུངས་པ་བརྗོད། །ཅེས་བྱ་
བ་ནི། དེ་ལྟར་རྟོག་གེ་བ་ཆེན་པོ་དེ་གཞུང་སོ་སོ་མ་ཐོན་པས་ཤིན་ཏུ་སྐྱིད་ལུག་ཅིང་རང་ཉིད་
སྐྱེངས་པར་གྱུར་པ་མ་བཟོད་ནས། བདག་ཉིད་ཆེན་པོ་འཇིགས་བྲལ་ཞབས་ལ་ཡང་
མཚུངས་པ་ཙུགས་ཏེ། རང་ཅི་འདྲ་དེ་ལྟར་དུ་བགྱིད་པར་སེམས་པས་གཤིན་རྗེའི་གཤེད་
སྐོར་གྱི་རྒྱུད་ཚིག་འགའ་རེ་བཏོན་ནས་དེ་ལ་འབྲུ་ཉེད་པ་དང་། དེ་ནས་གོང་འོག་གི་ཚིག་གི་
ཕྲེང་བ་དག་ཀྱང་བརྗོད་པར་མཛོད་ཅིག ། ཅེས་དྲིའོ། །
དེ་ཚེ་རྒྱལ་བའི་གསུང་རབ་མ་ལུས་པ། །ཐུགས་ལ་སྨིན་པའི་བདག་ཉིད་ཆེན་པོ་
ཡིས། །རྒྱུད་སྡེའི་ཚིག་དོན་གནས་རྣམས་རབ་ཕྱེ་ནས། །གང་གི་རེ་བ་ཡོངས་སུ་དཔྱོད་པར་
མཛད། །དེ་ནས་གྲགས་ལྡན་རྟོག་གེའི་མཁན་དེའང་། །སྐྱེངས་དང་ངོ་མཚར་གཉིས་པོ་
འགྲན་པ་བཞིན། །བདག་ཉིད་ཆེ་ལ་བསྟོད་ཅིང་ཐལ་སྦྱར་ནས། །གྱ་གྱུ་བྲལ་ཚེ་གསང་
གནད་འདི་སྐད་སྒྲོག །ཅེས་བྱ་བ་ནི། དེ་ནས་བདག་ཉིད་ཆེན་པོ་གསུང་རབ་མཐའ་དག་
མགྲིན་པར་མཛད་པ་གང་ནི་ཕྲ་མོའི་བློ་མིག་ཅུང་ཟད་བཀྲ་བ་དག་གི་བློའི་འཇུག་པ་དང་
སྐལ་བ་མཉམ་པ་ནི་ག་ལ་ཞིག་སྟེ། རྒྱུད་ཀྱི་ཚིག་འདི་ནི་མཐོ་དམན་འདི་ལྟ་བུ་ན་ཡོད། དེ་
དག་གི་བརྗོད་བྱ་ཡང་འདི་འདྲ་བར་སྟོན་ལ། དེའི་གོང་འོག་ན་ཡང་རྒྱུད་ཚིག་འདི་འདྲ་བ་
ཡོད་ཅེས་ཤོག་བུ་གསུམ་ཙམ་རེ་འབྲེལ་ཆགས་སུ་བཏོན་ཞིང་། ཁྱད་པར་དེ་དག་གི་ཁྱད་
པར་ནི་འདིའོ་ཞེས་བླ་ན་མེད་པའི་རྒྱ་ཆེར་བཤད་པ་བསྩལ་པས་ཕ་རོལ་པོའི་རེ་བ་ནི་ཞིག་
ཅིང་སྤོབས་པ་ཞུམ་སྟེ། རེ་ས་ནས་མ་བསླུས་ཐུགས་ལ་བཏགས་ཞེས་བསྔགས་པར་ཡང་
བྱེད་ལ། རྗེས་སུ་རང་གི་འཁོར་ཤས་དག་གི་མདུན་དང་། རང་གི་བློ་གཟུ་བོར་གནས་པའི་
ཚེ་སྔོན་ཕོ་བྲང་དུ་དེ་ལྟར་བྱུང་བའི་ལོ་རྒྱུས་འཆད་ཅིང་། རང་ཉིད་ལ་གང་བྲིས་པ་རྣམས་ལ་
སྨྲ་བ་མ་སྤོབས་ཤིང་། ཁོང་ལ་གང་བྲིས་པ་ལ་དྲིས་ལན་མྱུར་བ་མྱུར་བར་ཆར་ཆེན་པོ་
གཡོས་པ་བཞིན་དུ་ལན་བཏབ་བྱུང་བས། ངོ་ཚ་ཞིང་བྱ་ཐབས་བྲལ་བ་ཞིག་ན་དེ་ནི་བགྱི་
གྲོ
178



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བར་མི་འོས་པ་ཞིག་བགྱིས་སོ། །ཞེས་སྒྲོག་པར་ཡང་ཐོས་སོ། །
གཞན་དེ་རྒོལ་བ་ཕམ་པར་བྱེད་ནུས་ཤིང་། །འདིར་ནི་སྨྲ་མཁས་ཐམས་ཅད་རབ་ཏུ་
མནན། །རྣམ་དག་རྩོད་པའི་གཡུལ་ངོའི་ཐོག་མ་ལ། །ཁྱོད་ནི་མི་འཇིགས་སྤོབས་པར་ལྡན་
པ་ཡིན། །ཞེས་བྱ་བ་ནི། སྨྲ་བའི་དབང་ཕྱུག་གང་གི་བླ་ན་མེད་པའི་རིགས་པའི་སྟོབས་
ཀྱིས། རང་དང་གཞན་གྱི་རྒོལ་བ་ཐམས་ཅད་ཚར་གཅོད་པ་ལ་མི་འཇིགས་ཤིང་། དེ་དག་
གི་ཚེ་ན་ཡང་འཕགས་པའི་ཡུལ་གྱི་མཁས་པ་དག་ལ་ཡོངས་སུ་གྲགས་པའི་རྣམ་པར་ཐར་
པ་མཆོག་གིས་དགྱེས་པས། ཕ་རོལ་རྒོལ་བ་ཟློག་པའི་རྩོད་པའི་ཕྱོགས་གཅིག་པུ་ལ་ཡང་
འགྲན་པའི་ཟླ་ཐམས་ཅད་དང་བྲལ་ཞིང་རིགས་པའི་རལ་གྲི་འཛིན་པར་མཛད་པ་ཡིན་ནོ། །
འདི་ན་ལེགས་བཤད་རྩོམ་ལ་མངོན་དགའ་བ། །དེ་དག་ཕྱི་མ་ཕྱི་མས་སྔ་མ་དག །
ཀུན་ཏུ་འགོག་ལ་རིངས་པར་ཆས་གྱུར་ན། །རང་བློ་རྒྱས་ཕྱིར་ཡིན་གྱི་གཞན་དུ་མིན། །ཞེས་
བྱ་བ་ནི། གངས་རིའི་ཁྲོད་ཀྱི་བོད་དགེ་ཕལ་ཆེ་བའི་རྩོམ་པར་བྱེད་པའི་རི་མོ་ཇི་སྙེད་པ་
ཐམས་ཅད་རང་གི་བློ་གོང་ནས་གོང་དུ་རྒྱས་པའི་དབང་གིས་ཕྱི་མ་ཕྱི་མས་སྔ་མ་སྔ་མ་དག་
སུབ་པར་བྱེད་ཅིང་། དེ་ལྟར་བྲི་བ་ཐམས་ཅད་རང་གི་བློ་རྫོགས་པར་བྱ་བའི་དོན་དུ་ཡིན་གྱི།
ཤིན་ཏུ་དཔྱད་བཟོད་པར་ནི་རང་རང་ཡང་མི་བཞེད་པར་མངོན་ནོ། །
ཁྱོད་ནི་འཕགས་པའི་ཡུལ་ན་མཁས་རྣམས་ལ། །རབ་ཏུ་གྲགས་པའི་རྩོམ་པའི་རྒྱུ་
གསུམ་གྱིས། །ཀུན་ནས་འབྱོར་ཅིང་དེ་ཕྱིར་རྒྱལ་བའི་གཞུང་། །རྣམ་པར་འགྲེལ་ལ་ཚད་
མར་གྱུར་པ་ཉིད། །དེ་ཡང་ཕྱི་ནང་རིག་པའི་གནས་ལ་མཁས། །རིམ་པར་བརྒྱུད་པའི་
གདམས་ངག་ཟབ་མོས་ཕྱུག །མཆོག་གི་ལྷ་ཡིས་རྗེས་སུ་བཟུང་བས་ན། །རྒྱ་ཆེར་རྩོམ་པ་
ངལ་བས་ཅི་ཞིག་འཛིན། །ཅེས་བྱ་བ་ནི། དེ་ཡང་འཕགས་པའི་ཡུལ་ན་མཁས་པ་དང་གྲུབ་
པའི་དབང་ཕྱུག་གི་ཤིང་རྟ་ཆེན་པོ་རྣམས་ལ་ཡོངས་སུ་གྲགས་ཤིང་། ཐུབ་པའི་དགོངས་པ་
གསལ་བར་བྱེད་པའི་གཞུང་རྩོམ་པར་བྱེད་པ་ལ་ཕུན་སུམ་ཚོགས་པའི་རྒྱུ་མཚན་གསུམ་
179



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཡོད་དེ། འདི་ལྟར་ཤེས་བྱ་རིག་པའི་གནས་ལྔ་ལ་མཁས་པ་དང་། དེ་དག་གི་དོན་ཉམས་སུ་
ལེན་པའི་གནད་ཀྱི་གདམས་པ། ཡང་དག་པར་རྫོགས་པའི་སངས་རྒྱས་ནས་བཟུང་སྟེ།
དམ་པ་བར་མ་ཆད་པ་ལས་བརྒྱུད་པའི་མན་ངག་དང་ལྡན་པ་དང་། ཡི་དམ་གྱི་ལྷ་ཞལ་
གཟིགས་ནས་གསུང་གི་གནང་བ་ཐོབ་པའོ། །འདི་དག་རེ་རེས་ཀྱང་གཞུང་རྩོམ་པར་ནུས་ན།
གསུམ་ག་ཚང་ན་ཆེས་ཕུན་སུམ་ཚོགས་པར་འགྱུར་རོ། །དེ་ལ་བདག་ཉིད་ཆེན་པོ་འདི་ལ་
ནི་གསུམ་ག་མངའ་སྟེ། དེ་ཡང་རིག་པའི་གནས་ལྔ་ལ་མཁས་པ་ནི་འཕགས་པའི་ཡུལ་གྱི་
ཐ་སྙད་ཀྱི་གཙུག་ལག་ཆེན་པོ་ཤོང་སྟོན་ཆེན་པོས་མགྲིན་པར་མཛད་ཅིང་དེ་ལས་བརྒྱུད་དེ།
དཔལ་ལྡན་བློ་གྲོས་བརྟན་པ་ཞེས་ཉི་མ་དང་ཟླ་བ་ལྟ་བུར་རྣམ་པར་གྲགས་པ་གང་གི་
མཆོག་གི་ལུགས་བཟང་བོ་ལ་བརྟེན་ནས་འཇིག་རྟེན་གསུམ་ན་བདག་ཉིད་ཆེན་པོ་འདི་
ལས་མཁས་པ་མེད་དོ། །ཞེས་སྙན་པའི་བ་དན་རྒྱ་མཚོ་ཆེན་པོའི་མཐར་ཐུག་པར་ཁྱབ་པ་
ནི་འཇིག་རྟེན་ན་རླུང་ལྟར་དུ་གྲགས་པ་ཡིན་པས་རྒྱས་པར་སྔོན་དུ་བརྗོད་ཟིན་ལ། བླ་མ་
བརྒྱུད་པ་ནི་ཐེག་པ་ཐུན་མོང་བ་དང་། ཐེག་པ་ཆེན་པོའི་བརྒྱུད་པ་གཉིས། ཕྱི་མ་ལ་ཕ་རོལ་
ཏུ་ཕྱིན་པ་དང་། གསང་སྔགས་གཉིས་ལས། དང་བོ་ལ་ལྟ་བའི་བརྒྱུད་པ་དང་། སྤྱོད་པའི་
བརྒྱུད་པ་གཉིས། ཕྱི་མ་ལ་བྱམས་པ་ནས་བརྒྱུད་པ་དང་། འཇམ་དབྱངས་ནས་བརྒྱུད་པ་སྟེ་
བརྒྱུད་པ་གསུམ་མོ། །
གསང་སྔགས་ལ་ཡང་བྱ་བ་དང་། སྤྱོད་པ་དང་། རྣལ་འབྱོར་དང་། ཕ་བླ་ན་མེད་པ་
དང༌། མ་བླ་ན་མེད་པ་དང་། རྒྱ་ཆེ་བ་གཉིས་སུ་མེད་པ་དང་། ཟབ་པ་གཉིས་སུ་མེད་པ་
རྣམས་ཀྱི་བརྒྱུད་པའི་ལུགས་ཤིན་ཏུ་མང་བོ་དང་ལྡན་ཞིང་། ཁྱད་པར་དུ་ཡང་རྒྱ་བོད་ཀྱི་
བོད་ཀྱི་མཁས་གྲུབ་ཐམས་ཅད་ཀྱི་བྱམས་པ་དང་སྙིང་རྗེ་མ་ལུས་པ་ཡོངས་སུ་རྫོགས་པ་ནི་
རྒྱལ་སྲས་སེམས་དཔའ་ཆེན་པོ་ཐོགས་མེད་ཞབས་ཀྱི་ཐུགས་ལ་རྣམ་པར་སྨིན་པ་ཡིན་ལ།
དེ་ཉིད་ཀྱི་ལེགས་པར་འོངས་པའི་བྱང་ཆུབ་ཀྱི་ཐུགས་མཆོག་ཏུ་གྱུར་པ་གང་ཡིན་པ་དེ་ནི།
180



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བདག་ཉིད་ཆེན་པོ་འདི་ལ་བཀའ་བབས་ཤིང་། རྡོ་རྗེ་འཆང་ཆེན་པོ་ནས་ཉེ་བར་བཟུང་སྟེ།
རྒྱ་བོད་ཀྱི་མཁས་གྲུབ་རིམ་པ་ལས་བརྒྱུད་པའི་དངོས་གྲུབ་ཀྱི་བདུད་རྩི་བླ་ན་མེད་པ་གང་
ཡིན་པ་དེ་ནི་མཆོག་གི་སྐལ་བ་དང་ལྡན་པའི་རྣལ་འབྱོར་གྱི་དབང་ཕྱུག་ལོ་ཆེན་བྱང་ཆུབ་རྩེ་
མོའི་ལྗགས་ཀྱི་བདུད་རྩིས་ཐོབ་ལ། དེ་ཡང་མཆོག་གི་དམ་པའི་སྐྱབས་ལ་བརྟེན་ནས་
བདག་ཉིད་ཆེན་པོ་ཉིད་ཀྱི་མགྲིན་པར་མཛད་ཅིང་། གཞན་ཡང་བཅོམ་ལྡན་འདས་མ་
དབྱངས་ཅན་མའི་ཞལ་གྱི་བུམ་པ་ལས་ཐོབ་པ་དང༌། མཆོག་ཏུ་གྲུབ་པའི་རྣལ་འབྱོར་གྱི་
དབང་ཕྱུག་དཔལ་མགོན་འཕགས་པ་ཀླུ་སྒྲུབ་དང་། དཔལ་བིར་ཝ་བ་རྣམས་ཀྱིས་ཞལ་ཉེ་
བར་བསྟན་ནས། ཟབ་པ་དང་རྒྱ་ཆེ་བའི་ཆོས་ཀྱི་རྣམ་གྲངས་མཐའ་ཡས་པ་གསན་པའི་
སྙིམ་པར་ཀུན་ཏུ་གང་ཞིང་ཚིམ་པར་མཛད་པ་ཡིན་ན། ཟབ་མོའི་ལམ་དེ་དང་དེའི་བརྒྱུད་
པའི་བླ་མ་ནི་གཞན་ལ་རག་མ་ལུས་པར་ཤེས་པར་བྱ་ཞིང་། དེ་ཡང་དབྱངས་ཅན་གྱི་ཞལ་
ལས་བདུད་རྩི་ཐོབ་པའི་ཚུལ་ནི་སྔོན་དུ་བརྗོད་ཟིན་ལ། རྣལ་འབྱོར་དབང་ཕྱུག་གཉིས་
ཀྱིས་བྱིན་གྱིས་བརླབས་པའི་ཚུལ་ནི་ཆེན་པོར་རློམ་པ་དག་གིས་དེ་ཉིད་འདུས་པ་གྲུབ་པའི་
མཐའ་ལེགས་པར་སྣང་ན་ཡང་། མཆོག་ཏུ་གྱུར་པའི་བརྒྱུད་པ་མེད་དོ་ཟེར་བ་ལ། བདག་
གི་ཡོངས་སུ་འཛིན་པ་ཆེན་པོ་མ་ཏི་ཞབས་ཀྱིས་ཁོང་བ་རྣམས་དེ་ལྟར་དུ་ཟེར་སྙན་དུ་ཞུས་
པ་ན། རྣམ་པར་བཀྲ་བའི་སྤྱན་ལྟ་སྟངས་སུ་མཛད་ཅིང་ཕྱག་གཡས་པ་རྣམ་པར་བརྐྱངས་ནས།
གང་ཟག་སྐལ་ལྡན་ལ་དཔལ་མགོན་འཕགས་པ་ཀླུ་སྒྲུབ་དང་། མགོན་པོ་བིར་ཝ་བ་ཐག་
རིང་བོ་ན་མེད་གསུངས་ཤིང་། དེ་ལྟར་དུ་བདག་ཉིད་ཆེན་པོ་ཉིད་ཀྱི་ཞལ་གྱིས་འཆེས་པ་
ཡིན་ནོ། །ཡི་དམ་གྱི་ལྷས་རྗེས་སུ་བཟུང་བའི་ཚུལ་ནི་སྔོན་དུ་ཡང་མང་དུ་བརྗོད་ཟིན་ལ་བླ་
ན་མེད་པའི་ངོ་མཚར་བའི་གཏམ་ཆེན་པོ་ནི་འོག་ཏུ་འཆད་པར་འགྱུར་རོ། །དེ་ལྟར་ན་
བདག་ཉིད་ཆེན་པོ་འདིས་ནི་རྒྱལ་བའི་གཞུང་ལུགས་ཐམས་ཅད་རྣམ་པར་བཤད་པའི་རྩོམ་
པ་ལ་འཇུག་པ་ལ་འཇིགས་པ་དང་བྲལ་ཞིང་། རྒྱལ་བའི་དགོངས་པ་གཏན་ལ་འབེབས་
181



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ནུས་པ་ཡིན་ནོ། །
བཅུ་ཕྲག་གསུམ་གྱི་ལོ་ཡི་རྩེར་འཛེགས་པ། །དེ་ཚེ་རྒྱལ་བའི་གཞུང་ལུགས་ཐམས་
ཅད་ཀྱི། །རྣམ་པར་འགྲེལ་བའི་སྤོབས་པ་ཐོབ་པའི་མཐར། །མཆོག་གི་ལྷ་མོ་གཉིས་ཀྱིས་
རྗེས་སུ་བཟུང་། །དེ་ནས་མཁྱེན་པའི་ཆུ་གཏེར་ཡིད་འོང་བ། །ལྷག་པའི་ལྷ་ཡི་བྱིན་རླབས་
ཟླ་ཟེར་གྱིས། །འཕེལ་བས་ཕྱོགས་མཐའ་ཀུན་ཏུ་ཁྱབ་བྱེད་ཅིང་། །གྲངས་མེད་ལེགས་
བཤད་ནོར་བུའི་བང་མཛོད་ཐོབ། །ཅེས་བྱ་བ་ནི། ལེའུ་བཞི་བར་སྔོན་དུ་ཅུང་ཟད་བརྗོད་པ་
བཞིན་དུ། ཉིད་ཀྱི་དགུང་ལོ་སུམ་ཅུ་བཞེས་པ་ཙམ་ན་རྒྱལ་བའི་བསྟན་པ་ཡོངས་སུ་རྫོགས་
པའི་འགྲེལ་བའི་དགོངས་པ་འཁྲུངས་ཏེ། དེ་ཡང་གངས་རིའི་ཁྲོད་ཀྱི་གཞི་ཆེན་པོ་འདི་ན་
རྒྱལ་བའི་གསུང་རབ་མདོ་སྔགས་གཉིས་ཀྱི་ཟབ་མོ་ལྟ་བ་རྒྱ་ཆེན་སྤྱོད་པ་ཉམས་ལེན་
མངོན་རྟོགས། བདེ་གཤེགས་སྙིང་བོ་འབྲས་བུ་དང་བཅས་པ་རྣམས་ནི་ཡང་དག་པར་མ་
བཤད་པ་དང་། ལོག་པར་བཤད་པ་དང་། སོམ་ཉིར་བཤད་པ་དང༌། དེ་ལྟར་བཤད་པའི་
སྐྱོན་གྱིས་སྒྲུབ་པ་ལ་འཇུག་པ་རྣམས་ཀྱང་སྐྱོན་གྱི་མུན་པ་མི་ཟད་པ་རྒྱ་ཆེར་འཁྲིགས་པས་
ཡང་དག་པའི་ལམ་མི་མཐོང་ཞིང་ལོག་པ་དང་། སོམ་ཉིའི་ལམ་དུ་འཁྱམས་ཤིང་། ལས་
དང་ཉོན་མོངས་པའི་གདོན་གྱིས་མྱོས་ཏེ་ཤེས་རབ་ཀྱི་གཏོལ་མེད་ཅིང་སོང་བ་ལས། ཤིན་
ཏུ་ཉམ་ང་བའི་གཡང་ས་འཇིགས་སུ་རུང་བར་ལོང་བ་བརྒྱུད་མར་ལྷུང་བའི་ཚུལ་ལྟར་ལྷུང་
བ་དག་ལ། བླ་ན་མེད་པའི་མཁྱེན་བརྩེའི་སྤྱན་རས་ཀྱིས་གཟིགས་ཏེ། དེ་དག་ཉམ་ངའི་
གཡང་ལས་ཀུན་ཏུ་ཟློག་པ་དང་། གཞན་ཡང་ཕྱོགས་འདིར་རྒྱལ་བློན་བྱང་ཆུབ་སེམས་
དཔའ་རྣམས་དང་། མཁས་གྲུབ་ལོ་པཎ་སྐྱེས་མཆོག་དུ་མའི་བཀའ་དྲིན་ཆེན་པོས་ས་འདི་
བསྐལ་བ་བཟང་བོ་ཉིད་དུ་མཛད་ནས། མཐའ་ཡས་པའི་བསོད་ནམས་ཆེན་པོའི་དབང་
ལས་རྒྱུད་སྡེ་ཡིད་བཞིན་གྱི་ནོར་བུ་རིན་པོ་ཆེ་གྲངས་མེད་པ་ཁ་བ་ཅན་འདིར་བྱོན་པར་གྱུར་ཏེ།
རྒྱུད་སྡེ་འགའ་ཞིག་བཤད་པ་དང་སྒྲུབ་པའི་སྲོལ་ཆེན་པོ་དག་ཀྱང་ཚུགས་པར་གྱུར་མོད།
182



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཕལ་ཆེར་འདི་དག་ལ་དབང་སྐུར་བ་མེད་ཅིང་དེའི་ཕྱིར་ན་བཤད་དུ་མི་རུང་ངོ་ཞེས་གཙུག་
ལག་ཁང་གི་གྲྭ་མིག་གི་ཁྲིར་བཀོད་ནས་མཆོད་རྟེན་ལྟ་བུར་མཆོད་པའི་ཡུལ་ཙམ་དུ་བྱེད་
ཅིང་། ལ་ལས་མོ་མ་དག་གི་ཁ་ལས་བྱུང་བའི་ཆོས་ཀྱི་རྡུལ་སྤྲུགས་བྱེད་དོ་ཞེས་ཀློག་མཁན་
རྣམས་ཀྱིས་ཀློག་པ་ཙམ་དུ་ཟད་ལ། ཁ་ཅིག་ཏུ་ནི་ཁོ་བོ་ཅག་གིས་རྒྱུད་ཀྱང་ཉིད་ཀྱི་ལུང་
ཐོབ་བོ་དེ་ཉིད་ཁོ་ནའི་སླད་དུ་ན་རྒྱུད་འགའི་ལུང་བྱེད་པ་ལ་མི་འཇིགས་པ་ཉིད་དོ་ཞེས་དེ་
དང་དེ་འཆད་པར་བྱེད་དོ། །སྐབས་འགར་རྒྱུད་ཀྱི་ལུང་རྣམས་དྲང་བའི་ཆེད་དུ་རྒྱུད་ཀུན་ལྟ་
བར་ཡང་བརྩོན་ཞིང་། གཞན་དག་གིས་ནི་རྒྱུན་འབུམ་གྱི་ལུང་ལེགས་པར་ཐོབ་བོ། །ཚུལ་
དེ་ལྟར་ན་རྒྱུད་སྡེ་ཀུན་གྱི་ལུང་ལ་དབང་བས་དེ་ལྟར་དུ་བཤད་དོ། །ཞེས་འཆད་པར་ཡང་
བྱེད་ལ་དབང་སྐུར་བ་མེད་པ་ལ་ནི་རྒྱུད་ཀྱི་སྐལ་བ་མེད་ཅེས་དེ་ཡང་སྨྲ་བ་སྟེ། དེ་ལྟར་ན་
འགལ་བའི་ཁུར་གྱིས་ཀུན་ཏུ་ནོན་ཞིང་། གཞན་ཡང་རྒྱུད་སྡེ་གཅིག་ཉིད་ཀྱི་ནང་ནས་
དཀྱིལ་འཁོར་མང་དུ་བཤད་པ་ཀུན་ལ་ཡང་རང་རང་གི་དབང་སྒྱུར་སོ་སོར་དགོས་སོ་ཞེས་
འཆད་ལ། གཙོ་བོའི་དབང་ཐོབ་ནས་གཞན་རྣམས་ཀྱི་དབང་ཡང་སོ་སོར་དགོས་ན། དེའི་
ལག་ལེན་རང་རང་ནས་མ་བཤད་པ་ཡང་འགལ་ལ། དེ་ལྟར་ན་འགལ་བའི་རི་བོ་དུ་མས་
རྒྱུད་ཀྱི་ལམ་ཀུན་རྣམ་པར་བཀག་པར་གཟིགས་ཤིང་། རྗེ་བཙུན་སྤྱན་རས་གཟིགས་ཀྱིས་
དྲི་མེད་འོད་ལས་དེ་ལྟར་དུས་ཀྱི་འཁོར་ལོའི་དཀྱིལ་འཁོར་དུ་དབང་སྐུར་བ་ནི། རྣལ་
འབྱོར་གྱི་རྒྱུད་དང་། རྣལ་འབྱོར་མའི་རྒྱུད་ཐམས་ཅད་དུ་དབང་བསྐུར་བར་འགྱུར་ཞིང་།
རྒྱུད་ཐམས་ཅད་ཀྱི་སྟོན་པ་བོ་དང་། རྒྱུད་ཐམས་ཅད་ཀྱི་རྗེས་སུ་གནང་པ་བོ་དང་། རྒྱུད་
ཐམས་ཅད་ཀྱི་སྒྲུབ་པ་བོ་སྟེ། དུས་ཀྱི་འཁོར་ལོའི་དཀྱིལ་འཁོར་དུ་དབང་སྐུར་བ་ནི། རྣལ་
འབྱོར་གྱི་རྒྱུད་དང་། རྣལ་འབྱོར་མའི་རྒྱུད་ཐམས་ཅད་དུ་དབང་བསྐུར་བར་འགྱུར་ཞིང་།
རྒྱུད་ཐམས་ཅད་ཀྱི་སྟོན་པ་བོ་དང་།རྒྱུད་ཐམས་ཅད་ཀྱི་རྗེས་སུ་གནང་བ་བོ་དང་།རྒྱུད་
ཐམས་ཅད་ཀྱི་སྒྲུབ་པ་བོ་སྟེ། དུས་ཀྱི་འཁོར་ལོའི་རྒྱུད་སྟོན་པ་བོ་རྡོ་རྗེ་སློབ་དཔོན་ནི།
183



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བཅོམ་ལྡན་འདས་འཇམ་དཔལ་ཇི་ལྟ་བ་དང་། དུས་ཀྱི་འཁོར་ལོའི་དང་བོའི་སངས་རྒྱས་
ཇི་ལྟ་བ་དེ་བཞིན་དུ་ཐར་པ་དོན་དུ་གཉེར་བ་རྣམས་ཀྱིས་བལྟ་བར་བྱའོ་ཞེས་གསུངས་སོ། །
དེ་ལྟར་དུས་ཀྱི་འཁོར་ལོའོ་དབང་ཀུན་རྫོགས་པའི་སྐལ་བ་དང་ལྡན་པ་དེ་ཤིན་ཏུ་
དཀོན་པས་དེ་ཉིད་ཀྱི་ཕྱིར་ན། རྒྱུད་སྡེ་འོག་མ་འོག་མའི་སྣོད་མིན་དག་ལ་གོང་མ་གོང་མའི་
དབང་སྐུར་བ་སྦྱིན་པར་བྱ་བ་མ་ཡིན་པས། དེའི་སླད་དུ་སྣ་ཚོགས་པའི་གདུལ་བྱའི་བསམ་
པའི་དབང་གིས་དབང་བོ་དམན་པ་རྣམས་རྗེས་སུ་གཟུང་བའི་ཕྱིར་དུ། འོག་མ་འོག་མའི་
དབང་སྐུར་བ་རབ་ཏུ་གསུངས་ཤིང་། ཚུལ་དེ་བཞིན་དུ་བརྟག་པ་གཉིས་པར། རིམ་གྱིས་
པའི་གདུལ་བྱ་ཉིད་ལ་སྔར་རིམ་པ་གཞན་ཀུན་ཤེས་ནས། དེའི་འོག་ཏུ་འདིའི་དབང་སྐུར་བ་
ཡང་བཞེད་དོ། །དེས་ན་དགྱེས་པའི་དབང་སྐུར་ཀུན་ལེགས་པར་ཐོབ་ནའང་། མ་རྒྱུད་ལ་
སོགས་འོག་མ་རྣམས་སུ་དབང་སྐུར་ཀུན་ཐོབ་པར་ཡང་འགྱུར་ལ། དེ་ཡང་སྔོན་བཞིན་དུ་
གདུལ་བྱ་ཕལ་མོ་ཆེ་ལ་མཆོག་ཏུ་དཀོན་པ་དང་། བྱ་བའི་རྒྱུད་ལ་སྐུའི་དཀྱིལ་འཁོར་ཆེན་
པོར་དབང་སྐུར་ཐོབ་ན་རིགས་གཞན་གཉིས་སུའང་དབང་སྐུར་པ་ཐོབ་ཅིང་། གསུང་གི་
འཁོར་ལོར་དབང་སྐུར་ནོད་ན་རིགས་གཉིས་སུ་དབང་ཐོབ་པར་འགྱུར་ལ། རྡོ་རྗེའི་རིགས་
སུ་དབང་ཙམ་ཐོབ་ན་དེ་ཉིད་གཅིག་པུར་དབང་ཐོབ་པར་འགྱུར་ཞིང་། གཞན་དུ་ནི་མ་ཡིན་
ནོ་ཞེས་རྒྱལ་བས་རྒྱུད་སྡེ་རིན་པོ་ཆེར་གསལ་བར་གསུངས་ན། ལུང་རིགས་བྲལ་བའི་བླ་
མ་དག་གི་ལག་ལེན་ཕལ་བ་འགའ་ཞིག་ཆུ་བུར་གྱི་མིག་གིས་མཐོང་བ་ལས་རྒྱལ་བའི་
བཀའ་ཁོ་ན་ལ་ངེས་པ་མཆོག་ཏུ་བཟུང་ནས། དེའི་དགོངས་པ་མཆོག་ཏུ་སྒྲུབ་པར་མཛད་
པས། སྔོན་དུ་བརྗོད་པ་ལྟར་བོད་འདིར་ཡོངས་སུ་གྲགས་པའི་དབང་སྐུར་ཕལ་མོ་ཆེ་དང་།
ཁྱད་པར་དུ་ཐབས་དང་ཤེས་རབ་གཉིས་སུ་མེད་པའི་རྒྱུད་སྡེ་རིན་པོ་ཆེ་གཉིས་ཀྱི་དབང་
རྣམས་ཡོངས་སུ་རྫོགས་པར་བླ་མ་དམ་པ་རྣམས་ཀྱི་དྲིན་ལས་གསན་ཏེ། རྒྱུད་སྡེ་རྣམས་ཀྱི་
རྗེས་སུ་གནང་བ་ཐོབ་ཅིང་རྒྱུད་རྣམས་ཀྱི་རྡོ་རྗེ་སློབ་དཔོན་ཆེན་པོའི་དབང་སྐུར་ཡོངས་སུ་
184



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
རྫོགས་པར་ཐོབ་སྟེ། རྒྱུད་སྡེ་རྒྱ་མཚོའི་བཤད་པ་དང་སྒྲུབ་པ་ལ་ཡང་དག་པར་ངེས་པ་
གཟིགས་ནས་མཆོག་རྣམས་ཀྱིས་རྒྱུད་རྣམས་བསྒྱུར་པའི་དགོངས་པ་བསྒྲུབ་པའི་ཕྱིར་དང་།
དེ་དག་ཀུན་གྱི་དབང་སྐུར་དང་སྒྲུབ་ཐབས་དང་སྦྱིན་སྲེག་དང་། བདུན་ཚིགས་དང་། རབ་
གནས་དང་། དེ་དག་གི་རྣམ་པར་ངེས་པ་དང་། རྒྱུད་ཀྱི་བཤད་པ་དང་། ཟབ་མོའི་མན་ངག་
ལ་སོགས་པ་ཐམས་ཅད་ལ་རྒྱལ་བ་རང་ཉིད་དཔང་དུ་བྱེད་ཅིང་། གཞན་ཡང་མཁས་པ་
དང་གྲུབ་པར་གྲགས་པ་དག་གིས་མཛད་པའི་སྔགས་གཞུང་རྣམས་ཀྱང་མི་གསལ་བ་ལ་
གསལ་བར་བྱེད་པ་དང་། མ་ཚང་བ་ཁ་བསྐང་བར་བྱ་བ་དང་། འཁྲུགས་པ་རྣམས་ཀྱང་
ལེགས་པར་བསྡེབས་ནས། གང་ལ་གང་འདོད་པའི་གདུལ་བྱ་དེ་དང་དེའི་རེ་བ་མཐའ་དག་
བསྐང་བའི་སླད་དུ་རྒྱལ་བའི་བསྟན་པ་མ་ལུས་པ་གསལ་བར་མཛད་པའི་གཞུང་ལུགས་
ཆེན་པོ་མདོ་རྒྱུད་ལྟ་བའི་སྒྲོན་ཆེན་རྩོམ་པར་འདུན་པའི་སྤྲོ་བ་དམ་པས་ཤེས་རབ་མཆོག་ཏུ་
སྒྲུབ་པར་མཛད་པ་ན། བཅོམ་ལྡན་འདས་མ་ཞལ་རྣམ་གཉིས་ཀྱིས་བྱིན་གྱིས་བརླབས་པ་
ཆེན་པོ་མཛད་པའི་ཚུལ་ནི་ཐོག་མ་ཉིད་དུ་བརྗོད་ཟིན་ཏོ། །
སྲས་བཅས་རྒྱལ་རྣམས་གཅིག་ཏུ་བྱས་གྱུར་པ། །ཁྱབ་བདག་རྡོ་རྗེ་སེམས་དཔའི་
གནང་བ་ལས། །བཀའ་བསྟན་གཉིས་ཀྱི་འགྲེལ་ཆེན་འདུས་པ་ཆེ། །ཀུན་ཏུ་རྩོམ་ཞེས་སྤྲོ་
བ་རྒྱ་ཆེར་ཐོབ། །ཅེས་བྱ་བ་ནི། དེ་ལྟར་ཤེས་བྱ་ཐམས་ཅད་གཟིགས་པར་གྱུར་ནས།སླར་
ཡང་རྒྱལ་བ་སྲས་བཅས་ཐམས་ཅད་ལ་མོས་དགེ་ཕུན་སུམ་ཚོགས་པ་ཐོབ་པའི་སྐལ་བ་
དམ་པས། བསྟན་བཅོས་ཆེན་པོ་མྱུར་དུ་བརྩམ་ན་ཅི་མ་རུང་སྙམ་དུ་ཐུགས་གཡོ་བར་གྱུར་
པ་ན། ཟླ་བ་ལྟར་རྣམ་པར་དཀར་བའི་ཁྱབ་བདག་རྡོ་རྗེ་སེམས་དཔའི་ཞལ་གཟིགས་ཤིང་།
དེ་ཉིད་རྩོམ་པར་གནང་བ་ཐོབ་སྟེ། དོན་དེའི་སླད་དུ་ན་བདག་ཉིད་ཆེན་པོ་ཉིད་ཀྱིས་དཔལ་
ལྡན་འདུས་པར། རྡོ་རྗེ་སེམས་དཔའི་གནང་བ་རབ་ཐོབ་པས། །རྒྱ་ཆེན་དེ་ཉིད་འདུས་པའི་
ལུགས་ཆེན་པོ། །ཡང་དག་བཤད་པའི་དགའ་སྟོན་རྒྱ་ཆེར་སྤེལ། །ཅེས་གསུངས་པར་གྱུར་
185



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
པ་ཡིན་ནོ། །
འཁོར་ལོའི་བདག་པོའི་ཐུགས་ལ་དགའ་སྐྱེད་མ། །རྡོ་རྗེ་བཙུན་མོ་རྒྱལ་བ་ཀུན་གྱི་ཡུམ། །
གཟིགས་ཤིང་བྱིན་གྱིས་བརླབས་པའི་བཀའ་དྲིན་གྱིས། །མཆོག་གི་གསང་བ་ཟབ་མོའི་
གདམས་པ་ཐོབ། །ཅེས་བྱ་བ་ནི། དེ་ནས་ནམ་ཞིག་གི་ཚེ། དུས་གསུམ་གྱི་རྒྱལ་བ་ཐམས་
ཅད་སྐྱེད་པའི་ཡུམ་བཅོམ་ལྡན་འདས་མ་རྡོ་རྗེ་རྣལ་འབྱོར་མ་ཉིན་མོར་བྱེད་པའི་འོད་ཟེར་
གྱི་ཕུང་བོ་དང་མཚུངས་པ་ཤིན་ཏུ་གསལ་ཞིང་དྭངས་པ་མདུན་གྱི་ནམ་མཁར་བྱོན་ཏེ་བྱིན་
གྱིས་བརླབས་པའི་ཆ་འགའ་ཞིག་མཛད་ནས། དཔལ་དེ་ཁོ་ན་ཉིད་འདུས་པ་ལེགས་པར་
རྩོམས་ཤིག་ཅེས་གསུང་གི་གནང་ཐོབ་པར་གྱུར་ཏོ། །དེས་ན་ཉིད་ཀྱི་མཚན་གྱི་རྣམ་གྲངས་
དཔལ་གསང་བས་བྱིན་ཞེས་འདོམས་པར་མཛད་པ་ཡང་ཡིན་ནོ། །
གངས་རིའི་ཁྲོད་ཀྱི་གྲུབ་རིག་འཛིན་པའི་ཏོག །རྗེ་བཙུན་ཆེན་པོའི་གསུང་གིས་རྣལ་
ལམ་དུ། །ཟབ་རྒྱས་བསྟན་བཅོས་རྩོམས་ཤིག་བདག་གི་ཡང་། །རྣམ་བཤད་རྒྱ་མཚོའི་དྲི་
མ་སྦྱོངས་ཤིག་གསུངས། །ཞེས་བྱ་བ་ནི། གངས་རིའི་ཁྲོད་ཀྱི་རིག་སྔགས་འཆང་གི་ཤིང་
རྟའི་སྲོལ་ཆེན་པོ་ཀུན་ཏུ་འབྱེད་པ་ལ་མཆོག་གི་སྤོབས་པ་དང་ལྡན་པ་གྲུབ་པ་དང་རིག་པ་
འཛིན་པ་ཐམས་ཅད་ཀྱི་གཙུག་གི་ནོར་བུ་རྗེ་བཙུན་ཆེན་པོ་གྲགས་པ་རྒྱལ་མཚན་རྣལ་ལམ་
དུ་བྱོན་ནས་ཁོ་བོའི་རྣམ་བཤད་རྒྱ་མཚོ་ལ་ནོར་བར་སྣང་ན་དེ་དག་ཀྱང་སུན་ཕྱུང་ཞིང་། རྡོ་
རྗེ་ཐེག་པ་ལ་སོགས་པའི་གསུང་རབ་ཀུན་གྱི་འགྲེལ་བ་དཔལ་དེ་ཉིད་འདུས་པ་དཔའ་བོ་
ཆེན་པོ་ཁྱོད་ཀྱིས་ཅི་དགའ་བར་རྩོམས་ཤིག །ཅེས་རང་གི་ཆོས་ཀྱི་རྒྱལ་སྲིད་ཆེན་པོ་ལ་མཆོག་
གི་ཅོད་པན་བཅིངས་ཏེ། བླ་ན་མེད་པའི་གོ་འཕང་ཆེན་པོ་ལ་འགོད་པར་མཛད་དོ། །
སླར་ཡང་བསྟན་པའི་གསལ་བྱེད་བུ་སྟོན་གྱིས། །ཐུབ་གསུང་འགྲེལ་བ་མཆོག་གི་
གནས་ལགས་པ། །དཔའ་བོ་ཁྱོད་ཀྱིས་དེ་ཉིད་འདུས་པ་ཆེ། །མྱུར་དུ་རྩོམ་པའི་དགའ་སྟོན་
མཛོད་ཅེས་ཐོབ། །ཅེས་བྱ་བ་ནི། ནུབ་ཅིག་གི་རྣལ་ལམ་དུ་བུ་སྟོན་རིན་པོ་ཆེ་སྐུ་དར་ལ་
186



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བབས་པ་ཤིན་ཏུ་མཛེས་པ་བརྗིད་པའི་པཎྜི་ཏའི་ཆ་བྱད་ཅན་ཞིག་ཏུ་བྱོན་ནས། འདི་ལྟར་
ཐུབ་པའི་གསུང་རབ་ཀུན་གྱི་དོན་འགྲེལ་བ་ནི་ཤིན་ཏུ་དགའ་ཞིང་འདུན་པར་བྱ་བའི་གནས་
ལགས་ཀྱི། བདག་ཉིད་ཆེན་པོ་ཁྱེད་ཀྱིས་ཅི་དགའ་བར་དཔལ་དེ་ཉིད་འདུས་པ་མྱུར་དུ་
རྩོམ་པར་མཛོད་ཅིག །ཅེས་ལྷག་པར་སྐུལ་བ་ཡིན་ནོ། ། །
དེ་ནས་མང་ཡུལ་སྐྱིད་གྲོང་འཕགས་པའི་གནས། །སྨན་ཞོལ་ནགས་ཀྱི་འདབས་ཀྱི་
ཐུབ་པ་མཆོག །པཎ་ཆེན་མཁས་པའི་གཟུགས་སུ་རབ་སྣང་བ། །སུམ་མདོ་ཆེན་པོར་ཁྲི་ལ་
རབ་བཞུགས་ཤིང་། །འཕགས་པའི་ཡུལ་ནས་མངོན་པར་འོངས་གྱུར་པའི། །གླང་ཆེན་
བདུན་གྱིས་ཁུར་བའི་གླེགས་བམ་ཚོགས། །སྣ་ཚོགས་རྒྱ་དཔེའི་རི་མོར་རབ་བཀྲ་བ། །ལུང་
དང་བཤད་པའི་དགའ་སྟོན་རབ་ཏུ་བསྩལ། །འདི་དག་ནང་ནས་གླེགས་བམ་རྣམ་པ་ལྔ། །
ཉིད་རང་མཁས་ཀྱི་དེ་ཉིད་བཤད་པས་ཅི། །ཞེས་ནི་ཕུལ་བྱུང་གསུང་གིས་གཟེངས་བསྟོད་
ནས། །བསྟན་པའི་བདག་པོ་ཆེན་པོར་དབང་སྐུར་ཐོབ། །ཅེས་བྱ་བ་ནི། དེ་ནས་རེ་ཞིག་གི་
དུས་ན་འཕགས་པ་འཇིག་རྟེན་དབང་ཕྱུག་རང་བྱོན་བཞུགས་པའི་གནས་མང་དུ་ཡུལ་སྐྱིད་
པའི་གྲོང་དང་ཉེ་བའི་ས། སྨན་གདོང་ཞེས་པའི་ནགས་འདབས་ཤིག་ན་བཞུགས་པའི་ཚེ་ན།
ཡོངས་སུ་རྫོགས་པའི་པཎ་ཆེན་ཤོང་སྟོན་རྡོ་རྗེ་རྒྱལ་མཚན་རྒྱ་གར་གྱི་པཎྜི་ཏ་ཆེན་པོ་ཞིག་
གི་ཆ་བྱད་དུ་མཛད་ནས། གསུང་རབ་མཐའ་དག་གི་གླེགས་བམ་གླང་བོ་ཆེ་བདུན་གྱི་ཁུར་
དུ་བཀལ་ཏེ་ཕེབས་པའི་སྣང་བ་བྱུང་། དེ་ནས་སུམ་མདོ་ཆེན་པོ་ཞིག་ཏུ་དཔལ་ལྡན་སེངྒེའི་
ཁྲི་ལ་མངོན་པར་བཞུགས་ནས། སྒྲ་དང་སྡེབ་སྦྱོར་དང་སྙན་ངག་ལ་སོགས་པ་གང་དང་
གང་གི་གླེགས་བམ་དེ་དང་དེ་རྣམས་ལཛྙཱ་དང་ཝརྟུ་སོགས་ཇི་སྙེད་པའི་ཡི་གེའི་ཚོགས་དང་
ལྡན་པའི་རྒྱ་དཔེའི་རྣམ་པ་ཕྱག་ཏུ་བཟུང་ནས་ལེགས་པར་གསུངས་ཤིང་རབ་ཏུ་བསྩལ་ཏེ།
མཐར་པོ་ཏི་ལྔ་ཙམ་ཞིག་ལ་འདི་དག་ནི་ཉིད་རང་མཁས་པར་སྣང་བས་ངས་བཤད་མི་
དགོས་པ་ཉིད་དེ། མདོར་ན་ཁོ་བོས་ཁྱེད་ལ་ཐུབ་པའི་གསུང་རབ་ཀུན་གྱི་ལུང་བྱས་ཟིན་གྱི།
187



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
ད་ནི་འདི་རྣམས་ཀྱི་བཤད་སྒྲུབ་དག་གིས་བསྟན་པའི་བདག་པོ་གྱིས་ཞེས་གསུང་བའི་སྣང་
བ་བྱུང་ངོ༌། །དེ་ཡང་ངེས་པའི་དོན་དུ་ན་ཤོང་སྟོན་ཆེན་པོ་དང་ཡང་དག་པར་རྫོགས་པའི་
སངས་རྒྱས་དབྱེར་མེད་པ་ཡིན་ཏེ། རྗེ་བཙུན་ཉིད་ཀྱི་གསུང་རབ་ལས། སངས་རྒྱས་ཁོ་ནའི་
དྲིན་གྱིས་ཕ་རོལ་པོའི། །གཞན་དྲིང་མི་འཇོག་སྤོབས་པའི་མཆོག་ཐོབ་པ། །ཞེས་གསུངས་
པ་ཡིན་ནོ། ། །
དེ་ལ་རྫོགས་པའི་སངས་རྒྱས་ལས་པུ་ཏི་ལྔར་མཁས་པ་ནི་ཇི་ལྟར་ཡིན་སྙམ་ན། དེ་
བཞིན་གཤེགས་པས་གདུལ་བྱ་རྗེས་སུ་འཛིན་པའི་ཆོ་འཕྲུལ་ཆེན་པོ་ནི་བསམ་པར་དཀའ་
ཞིང་། གདུལ་བྱ་དེའི་རྗེས་སུ་འཇུག་པ་དང་འཚམ་པར་ཤོང་སྟོན་གྱི་ཆ་བྱད་ཀྱང་འཛིན་པར་
མཛད་ན། དེ་ལྟ་བུ་ལ་ལྟོས་ཏེ་པུ་ཏི་ལྔ་ནི་ཞེས་སོགས་བདག་ཉིད་ཆེན་པོ་གཟེངས་བསྟོད་
ཅིང་མཆོག་གི་གནས་ལ་སྤྲོ་སྲིང་བའི་སླད་དུ་ཕུལ་དུ་བྱུང་བའི་བཀའ་བསྩལ་པ་ཡིན་ནོ། །
ལྔ་གང་ཞེ་ན། བདག་གིས་འབད་པ་དུ་མས་རྗེ་བཙུན་ལ་ངོས་རྒྱུད་དུ་ཞུས་ནའང་བདག་ལྟ་
བུའི་སྐལ་བར་མི་འཚམ་པ་ལ་དགོངས་ནས་འདི་བཞེས་གནང་བར་མ་བསྩལ་ནའང་།
མཆོག་གི་ངེས་བཟུང་ཡོད་པར་སྐལ་བ་དང་ལྡན་པ་རྣམས་ཀྱིས་གདོན་མི་ཟ་བར་བྱོས་ཤིག །
དོན་དེའི་དབང་གིས་མཚན་གྱི་རྣམ་གྲངས། སངས་རྒྱས་བསྐྱངས་ཞེས་གསུང་བར་འགྱུར་
བ་ཡིན་ནོ། །
དེ་ཚེ་དཔལ་ལྡན་དེ་ཉིད་འདུས་པ་ཡི། །གནས་རྣམས་མ་ལུས་གསལ་བར་ཐུགས་ལ་
ཤར། །དེ་ནས་བརྩམས་ཏེ་ཡུལ་དུས་གནས་སྐབས་སུ། །སྣ་ཚོགས་བཀོད་པས་མཆོག་ཏུ་
རི་མོར་མཛད། །ཅེས་བྱ་བ་ནི། དེ་དག་གི་ཚེ་ན་རྒྱལ་བ་རྒྱ་མཚོའི་བྱིན་གྱིས་རླབས་ཀྱི་མཐུ་
ལས་གསུང་རབ་ཐམས་ཅད་ལག་མཐིལ་དུ་སྐྱུ་རུ་ར་བཞག་པ་བཞིན་དུ་མངོན་དུ་གྱུར་ནས།
དཔལ་དེ་ཁོ་ན་ཉིད་འདུས་པའི་ཕལ་ཆེ་བའི་གནས་ཐམས་ཅད་ཐུགས་ལ་རྣམ་པར་བཀྲ་
བར་ཤར་ཏེ། བདག་གི་ཡོངས་སུ་འདྲེན་པ་ཆེན་པོ་དོན་ཆེན་གྲུབ་པ་དཔལ་འབྱོར་གྱིས་སྔ་
188



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
མོའི་དུས་སུ་རྗེ་བཙུན་ལ་མཇལ་བར་བྱོན། དཔལ་དེ་ཁོ་ན་ཉིད་འདུས་པ་དེ་ཇི་ལྟ་བུ་ཞིག་
ཡོད། ད་ཅི་ཙམ་ན་གྲུབ་པར་འགྱུར་ཞུས་པས། དེའི་ས་བཅད་ཙམ་གསུངས་ཤིང་། དམར་
ཡིག་ལ་བྱིན་ཐེབས་ཡོད། ནག་ཡིག་ལ་སུམ་ཆ་ཙམ་ལས་མ་གྲུབ་གསུངས་པ་ཐོས་སོ། །
དེ་ནས་ཡུལ་དུས་གནས་སྐབས་ཐམས་ཅད་དུ་ཐུགས་དམ་གྱི་རིམ་པ་རྣམས་ཀྱི་རྗེས་ཐོབ་ཏུ་
རྩོམ་པར་མཛད་པའི་ཚུལ་ནི། ཡི་གེ་བ་ཉི་ཤུ་ཙམ་ལ་རང་རང་གི་གནས་མི་འཆོལ་བར་ཆུ་
བོ་ཆེན་པོ་དལ་གྱིས་འབབ་པ་བཞིན་དུ་ཀུན་ཏུ་རྩོམ་པར་མཛད་པ་ནི། འཇིག་རྟེན་དག་ན་
དཔེར་བྱ་བ་ལས་འདས་པའི་རྣམ་པར་ཐར་པ་དཔག་པར་དཀའ་བ་ཡིན་ཏེ། གཞན་གྱིས་
ཕལ་བའི་གནས་དག་ཁ་ཏོན་དུ་བྱས་ཏེ་བྲི་བར་འཚལ་བ་ན་ཡང་ཡིག་མཁན་གསུམ་ཙམ་
ལ་སྤོར་བར་ནུས་ན་ནི་བྱིན་ཧ་ལས་པ་ལྟ་བུར་བསྔགས་པར་བྱེད་པར་འགྱུར་ན། ཚུལ་འདི་
ནི་མཆོག་ཏུ་ངོ་མཚར་བར་གྱུར་པ་ཡིན་ནོ། ། །
ཤིན་ཏུ་དཀའ་བའི་གནས་ལ་དཔྱད་པ་ན། །རྒྱལ་ཡུམ་སྲས་དང་བཅས་པའི་བྱིན་
རླབས་ཀྱིས། །མཆོག་གི་ངེས་པ་དང་བཅས་རྒྱལ་བའི་གཞུང་། །ཐམས་ཅད་ཀུན་མཁྱེན་
བཞེད་བཞིན་ཐུགས་ལ་སྨིན། །ཞེས་བྱ་བ་ནི། དེ་ལྟར་གསུང་རབ་རྒྱ་མཚོའི་དཀའ་བའི་
གནས་རྣམས་ལ་རྣམ་དཔྱོད་ཀྱི་འཇུག་པ་ཤར་ཙམ་ན། རྒྱལ་བ་བཅོམ་ལྡན་འདས་དང་།
ཡུམ་རྡོ་རྗེ་རྣལ་འབྱོར་མ་སོགས་དང་། སྲས་བྱང་ཆུབ་སེམས་དཔའ་ཆེན་པོ་རྣམས་ཀྱིས་
བྱིན་གྱིས་རླབས་པར་མཛད་པས་དེ་དག་གི་དགོངས་པ་ཤིན་ཏུ་གསལ་བར་བྲི་བ་ལ་སྤོབས་
པ་དང་ལྡན་པ་ཡིན་ཏེ། རིན་པོ་ཆེ་ཉིད་ཀྱི་ཞལ་སྔ་ནས། དཔལ་འདུས་པ་ཆེན་པོའི་མཇུག་
ཏུ་རྒྱལ་བ་སྲས་དང་བཅས་པ་དཔའ་བོ་དང་རྣལ་འབྱོར་མའི་ཚོགས་དང་བཅས་པ་ཐམས་
ཅད་ཀྱིས་བྱིན་གྱིས་བརླབས་དང་ཞེས་དང་། ཕྱོགས་བཅུའི་རྒྱལ་བ་སྲས་དང་བཅས་པ་
ཐམས་ཅད་ཀྱི་སྤྱན་སྔར་ཆེད་དུ་བརྗོད་པ་འདི་ཆེད་དུ་བརྗོད་པ་ཆེན་པོ་རྒྱལ་བའི་གཞུང་
ལུགས་ཐམས་ཅད་ཀྱི་མཐར་སོན་པ་ཆེན་པོ་ཞེས་དང་། དཔལ་བརྟག་པ་གཉིས་པའི་རྣམ་
189



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བཤད་ཆེན་མོར་མདོ་རྒྱུད་ཀྱི་དགོངས་པ་ཕྱིན་ཅི་མ་ལོག་པ་དཔའ་བོ་དང་མཁའ་འགྲོ་
མཐའ་ཡས་པས་བྱིན་གྱིས་བརླབས་པ་ཁོ་ན་ལས། རྡོ་རྗེ་ཐེག་པའི་སློབ་དཔོན་འཇིགས་
མེད་གྲགས་པ་རྒྱུད་སྡེ་རྒྱ་མཚོའི་ཕ་རོལ་ཏུ་སོན་པ་ཁོ་བོས་རྟོགས་པ་ཡིན་ནོ་ཞེས་འབྱུང་ངོ༌། །
རྡོ་རྗེ་སེམས་དཔའི་ཀླུ་དབང་གིས་སྤྲུལ་བའི། །གསུང་རབ་སྤྲིན་ཕུང་ལེགས་བཤད་
ཆུ་རིས་གཡོ། །མདོ་རྒྱུད་བསྟན་བཅོས་འབྲུག་གི་གད་རྒྱངས་ཅན། །འཇིགས་མེད་ཐུགས་
མཁའ་ཕ་མཐའ་ཡས་པར་གང་། །སྤྲིན་ཆེན་དེ་ལས་ཆོས་ཆར་མི་ཟད་པ། །ཀུན་ཏུ་འབབ་
པའི་བསྟན་པའི་རྒྱ་མཚོ་ནི། །སྒོ་བཞིའི་ཆུ་བོ་རྣམ་བཞི་རྟག་ཏུ་འབབ། །ཕྱི་ནང་རིག་གནས་
ལྔ་ཡི་གདེངས་ཅན་གྲོང་། །བཤད་སྒྲུབ་རིན་ཆེན་གླིང་དང་ཉེ་བའི་གླིང་། །བརྒྱ་ཕྲག་གིས་
མཛེས་རིམ་ཕྱེ་བརྒྱ་ཕྲག་གསུམ། །དྲུག་ཅུར་བཅས་པའི་ཆུ་བྱ་འཕུར་ལྡིང་གཡོ། །ཉི་ཁྲི་ཆིག་
སྟོང་ལེའུའི་རླབས་ཕྲེང་ཅན། །བདུན་ཁྲི་ཉིས་སྟོང་མན་ངག་ནོར་བུས་གང་། །བརྒྱད་ཁྲི་
བཞི་སྟོང་ཆུ་ཚོགས་ཕ་མཐའ་ཡས། །ལྷག་ཆད་ནོར་བའི་རོ་དང་བྲལ་གྱུར་པའི། །ཟླ་མེད་
བསྟན་བཅོས་རིན་ཆེན་འབྱུང་གནས་གྲུབ། །ཅེས་བྱ་བ་ནི། དེ་ལྟར་རྒྱལ་བའི་གཞུང་
ལུགས་ཐམས་ཅད་ཀྱི་མཐར་སོན་ཅིང་བསྟན་བཅོས་ཐམས་ཅད་ཀྱི་དཔལ་ཀུན་ལེགས་
པར་གང་བ་དེ་ཉིད་ལ་བརྗོད་བྱའི་གནས་དང་། གཞུང་གི་ཚད་ནི་ཇི་ལྟ་བུ་སྙམ་ན། འདི་ལྟ་སྟེ།
འཇུག་པའི་སྒོ་བཞི། དེ་ལ་ཡང་བྱིས་པ་འཇུག་པའི་སྒོ། མཁས་པ་འཇུག་པའི་སྒོ། མདོ་ལ་
འཇུག་པའི་སྒོ། སྔགས་ལ་འཇུག་པའི་སྒོ། བྱིས་པ་འཇུག་པའི་སྒོ་ལ་ལུས་ཀྱི་བསླབ་པ།
ངག་གི་བསླབ་པ། ཡིད་ཀྱི་བསླབ་པ་གསུམ་མོ། །ལུས་ཀྱི་བསླབ་པ་ལ་གནས་པའི་བསླབ་
པ་དང་། ལུས་བཙས་པའི་བསླབ་པའོ། །ངག་གི་བསླབ་པ་ལ་ཡི་གེ་ཀློག་པའི་བསླབ་པ་
དང༌། ཡི་གེ་བྲི་བའི་བསླབ་པའོ། །ཡིད་ཀྱི་བསླབ་པ་ལ་འཇིག་རྟེན་ལུགས་ཀྱི་བསྟན་
བཅོས་དང་། བརྟག་པའི་བསྟན་བཅོས་སོ། །འཇིག་རྟེན་ལུགས་ཀྱི་བསྟན་བཅོས་ལ་རྒྱལ་
བོ་དང་། བློན་པོ་དང་། ཕལ་བའི་ལུགས་ཀྱི་བསྟན་བཅོས་སོ། །བརྟག་པའི་བསྟན་བཅོས་ལ། །
19)



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ནང་སེམས་ཅན་གྱི་བརྟག་པ་དང་། ཡོ་བྱད་ཀྱི་བརྟག་པའོ། ། །
མཁས་པ་འཇུག་པ་ལ། བཟོ་རིག་པ། གསོ་རིག་པ། སྒྲ་རིག་པ། གཏན་ཚིགས་རིག་པ།
ནང་རིག་པའོ། །འདི་ལ་བསླབ་པ་གསུམ་གྱི་སྒོ་ནས་འཆད་དོ། །
མདོ་ལ་འཇུག་པའི་སྒོ་ལ་བསྟན་པ་སྤྱིའི་རྣམ་པར་བཞག་པ་དང་། ཁྱད་པར་གྱི་རྣམ་
པར་བཞག་པའོ། །ཁྱད་པར་གྱི་རྣམ་པར་བཞག་པ་ལ་བཞི་སྟེ། བྱེ་བྲག་ཏུ་སྨྲ་བའི་དེ་ཉིད་
དང༌། མདོ་སྡེ་བའི་དེ་ཉིད་དང་། སེམས་ཙམ་པའི་དེ་ཉིད་དང་། དབུ་མ་བའི་དེ་བཞིན་ཉིད་
བཞིའོ། །འདི་རྣམས་གཞི་དང་ལམ་དང་འབྲས་བུའི་སྒོ་ནས་འཆད་དོ། །
སྔགས་ལ་འཇུག་པའི་སྒོ་ལ། རྒྱུད་སྡེ་སྤྱིའི་རྣམ་པར་བཞག་པ་དང་། ཁྱད་པར་གྱི་རྣམ་པར་
བཞག་པའོ། །
ཁྱད་པར་གྱི་རྣམ་པར་བཞག་པ་ལ་བཞི་སྟེ། བྱ་བའི་རྒྱུད། སྤྱོད་པའི་རྒྱུད། རྣལ་
འབྱོར་གྱི་རྒྱུད། རྣལ་འབྱོར་བླ་ན་མེད་པའི་རྒྱུད་ཀྱི་དེ་ཉིད་རྣམ་པར་བཞག་པའོ། ། །
འདི་རྣམས་ཀྱི་དཀྱིལ་འཁོར་གྱི་དབང་གི་ཆོ་ག་དང༌། དེའི་རྣམ་པར་ངེས་པ་དང་།
མངོན་པར་རྟོགས་པ་དང་། དེའི་རྣམ་པར་ངེས་པ་དང་།སོ་སོའི་རྒྱུད་བཤད་པ་དང་། ཕྱིའི་
ལས་ཚོགས་དང་། ནང་གི་སྒོམ་རིམ་གྱི་རྣམ་པར་བཞག་པ་རྣམས་ཀྱིས་འཆད་དེ། བསྟན་
བཅོས་འདི་ལ་ཕྱི་ནང་གི་སྒོ་བཞི། ཕྱི་ནང་གི་གནས་ལྔ། བཤད་སྒྲུབ་རིན་པོ་ཆེའི་གླིང་གི་
ཡན་ལག་དང་། ཉེ་བའི་ཡན་ལག་བརྒྱ་ཕྲག་ཅན། ཕྱི་རོལ་གྱི་ལོའམ་ཞག་གི་རྣམ་པར་དག་
པས་རིམ་པར་ཕྱེ་བ་སུམ་བརྒྱ་དྲུག་ཅུ་ཡོན་ཏན་གྱི་སྒོ་ནས་ལྷག་པར་འཕེལ་བའི་བདག་ཉིད་ཅན།
ནང་གི་རླུང་ཉི་ཁྲི་ཆིག་སྟོང་དྲུག་བརྒྱ་རྣམ་པར་དག་པའི་བདག་ཉིད་ཀྱི་ལེའུ་ཉི་ཁྲི་ཆིག་སྟོང་
དྲུག་བརྒྱ་བ། ནང་གི་གནས་རྩ་སྦུབས་སྟོང་ཕྲག་བདུན་ཅུ་རྩ་གཉིས་རྣམ་པར་དག་པའི་
བདག་ཉིད་ཀྱི་མན་ངག་གི་ངེས་པར་བདུན་ཁྲི་ཉིས་སྟོང་བ། ཆོས་ཀྱི་ཕུང་བོ་ཐམས་ཅད་
འདུས་པའི་བདག་ཉིད་ཀྱི་ཆོས་ཚོམས་བརྒྱད་ཁྲི་བཞི་སྟོང་བ་སྟེ། གླེགས་བམ་རེ་རེ་ལ་དེབ་
191



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
སྔ་མར་བྱས་པའི་འདུས་པ་རྒྱས་པ་ལ་གླེགས་བམ་བརྒྱ་དང་བཅུ། འདུས་པ་འབྲིང་པ་ལ་
གླེགས་བམ་ཉི་ཤུ། འདུས་པ་བསྡུས་པ་ལ་གླེགས་བམ་གཉིས། ཤིན་ཏུ་བསྡུས་པའི་སྙིང་བོ་
ལ་གླེགས་བམ་ཆུང་ངུ་གཅིག་སྟེ། འདི་དག་ནི་གཞན་གྱིས་རྩོམ་པར་ལྟ་ཅི་སྨོས། ཚར་
གཅིག་ཀློག་པར་བྱེད་པ་ལ་ཡང་དཀའ་བ་བརྒྱ་ཕྲག་འཛིན་པར་བྱེད་དོ། །
དེ་ལྟར་རྒྱལ་བ་སྲས་དང་བཅས་པའི་གཞུང་། །རང་རང་དགོངས་པ་ཇི་བཞིན་
འགྲེལ་མཁས་པ། །དཔལ་ལྡན་མཁས་པ་ཀུན་གྱི་གཙུག་གི་ནོར། །མི་མཉམ་བསྟན་
བཅོས་མཆོག་ལ་ཕྱག་བགྱིད་དོ། །རྒྱལ་བ་མྱ་ངན་འདས་ནས་དང་གི་བར། །ཡོངས་རྫོགས་
གསུང་རབ་འགྲེལ་མཁས་ཁྱོད་ཉིད་ལས། །གཞན་པའི་སྲས་ཀྱི་ཐུ་བོ་ཡོད་མིན་ན། །ཟས་
གཙང་སྲས་དེའི་བསོད་ནམས་དུ་མའི་སྒོ། །ཞེས་བྱ་བ་ནི། སྟོན་པ་ཡོངས་སུ་མྱ་ངན་ལས་
འདས་ནས་དང་གི་བར་དུ། རྒྱ་བོད་ཀྱི་བསྟན་འཛིན་ཆེན་པོ་སུས་ཀྱང་ཟབ་རྒྱས་ཀྱི་གནས་
འདི་ལྟ་བུ་ལ། མྱུ་གུའི་རྩོམ་པ་མ་མཛད་པར་ཐོས་ནས། སྟོན་པ་བཅོམ་ལྡན་འདས་ཀྱི་སྲས་
ཀྱི་ཐུ་བོ་ཆེན་པོ་བདག་ཉིད་ཆེན་པོ་འདིའི་རྣམ་ཐར་པ་ཀུན་དང་ཐུན་མོང་མ་ཡིན་པ་འདི་ནི།
ཆོས་རྗེ་སངས་རྒྱས་བཅོམ་ལྡན་འདས་ཉིད་ཀྱི་མཐའ་ཡས་པའི་བསོད་ནམས་ཀྱི་སྐལ་བ་
དམ་པ་ཡིན་ནོ་ཞེས་བརྗོད་པ་ལ། རྣམ་པར་མགྲིན་པ་བརྐྱངས་ཏེ་སྨྲ་བ་ལ་སྤོབས་པ་དང་
ལྡན་པར་གྱུར་པ་ཡིན་ནོ། །
དེ་ལྟར་རྒྱ་ཆེན་རྩོམ་པའི་ངལ་གསོའི་ཚེ། །མདུན་གྱི་མཁའ་ལ་རྒྱལ་སྲས་མ་ཕམ་པ། །
འཁོར་བཅས་གཟིགས་ཤིང་མེ་ཏོག་གསར་བའི་ཆར། །བདུད་རྩིའི་རྒྱུན་དང་ལྷན་ཅིག་
ཕེབས་པར་མཛད། །ཅེས་བྱ་བ་ནི། སྐབས་ཤིག་གི་ཚེ་ལ་སྟོད་ལྷོའི་སའི་ཆ་ས་སྐྱ་ཞེས་བྱ་
བའི་དགོན་པར་མགུར་ཆམ་བྱུང་ནས་ཤིན་ཏུ་བསྙེལ་ཏེ། བསྟན་བཅོས་ཆེན་པོ་རྩོམ་པའི་
ངལ་གསོ་བ་ལ་མངོན་པར་ཕྱོགས་པ་དང་། ཉིན་ཞིག་གི་དུས་སུ་བདག་ཉིད་ཆེན་པོ་
གཟིམས་ཁང་གི་ཁང་ཐོག་ཏུ་བྱོན་ནས་ནམ་མཁའ་ལ་གཟིགས་ཏེ། གུས་པའི་ཚུལ་མང་དུ་
192



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
མཛད་ཅིང་སྤྱན་ཆབ་མང་དུ་གཡོས། མྱུར་དུ་མཆོད་པ་བཟང་བོ་ཤོམས་གསུངས་ཏེ། དེ་
ལྟར་དུ་བགྱིས་པ་ནམ་མཁའ་ཐམས་ཅད་རྣམ་པར་བཀྲ་བའི་འཇའ་འོད་ཀྱིས་གང་བར་
གྱུར་ཅིང་། ཁ་བ་ལྟར་ཤིན་ཏུ་དཀར་བའི་མདོག་ཅན་གྱི་མེ་ཏོག་གི་ཆར་ཆེན་པོ་དང་། སྤྲིན་
མེད་ཀྱང་ཆར་ཟིམ་བུ་ལྟ་བུ་ཤིན་ཏུ་ཕྲ་བ་ཞིག་བབས་པ་ན། རིན་པོ་ཆེ་བླ་འཁོར་བ་ཞབས་
དྲུང་ན་བཞུགས་པས་ཕྱག་བཟེད་པའི་ཚེ། རིན་པོ་ཆེ་ཉིད་ཀྱི་གསུང་གིས། དེ་མྱང་བར་གྱིས་
དང་གསུངས། དེ་བཞིན་དུ་མཛད་པས། སྔར་ལྗགས་ཐོག་ཏུ་མ་མྱོང་བའི་རོ་ཤིན་ཏུ་ཞིམ་པ་
ཞིག་བྱུང་ནས་དེ་ལྟར་ཞུས་པས། འདི་ནི་ལྷའི་བདུད་རྩི་ཡིན་པ་སྙམ་བྱེད་དོ་གསུངས་ཤིང་།
དེའི་ཚེ་ན་བདག་ཉིད་ཆེན་པོ་ཉིད་ཀྱིས། བཅོམ་ལྡན་འདས་རྗེ་བཙུན་མ་ཕམ་པ་ལྷའི་བུའི་
འཁོར་གྲངས་མེད་པ་དང་བཅས་པ་མངོན་སུམ་དུ་གཟིགས་ཏེ། དེ་མ་ཐག་ཏུ་ལྷུང་བ་ཡང་
ལེགས་པར་དྭངས་ཤིང་། སངས་རྒྱས་དང་བྱང་ཆུབ་སེམས་པ་ཐམས་ཅད་ཀྱིས་བདག་ཉིད་
ཆེན་པོ་དེ་ཉིད་ལ་བླ་ན་མེད་པའི་རིམ་གྲོ་རྒྱ་ཆེར་མཛད་པ་ཡིན་ནོ། ། །
རྣམ་མང་རྒྱལ་བའི་བྱིན་རླབས་མཐུ་ལས་ནི། །མཆོག་གི་བསྟན་བཅོས་ཆེན་པོ་གྲུབ་
པའི་མཐར། །ལྷག་པའི་ལྷ་རྣམས་དགྱེས་པ་སྐྱེད་པའི་ཕྱིར། །འདོད་པ་འཇོ་བའི་མཆོད་
པའི་སྤྲིན་ཆེན་གཡོས། །ཞེས་བྱ་བ་ནི། དེ་ལྟར་ལྷའི་དྲིན་གྱིས་རྩོམ་པའི་ཐོག་མ་ལ་འཇུག་
པ་ཉིད་ནས་ཡོངས་སུ་རྫོགས་པའི་བར་དུ་ནག་པོའི་རྩ་ལག་གིས་བར་ཆད་ཀྱི་རྣམ་པ་ཇི་
སྙེད་པ་བརྩམས་པར་གྱུར་ཀྱང་ཀུན་ཏུ་རྫི་བར་མ་ནུས་ནས་ཕྱོགས་ཐམས་ཅད་ལས་རྣམ་
པར་རྒྱལ་བའི་སྤྱོད་པས། བླ་ན་མེད་པའི་མཛད་པ་ཆེན་པོ་གྲུབ་པ་ན། ལྷག་པའི་ལྷ་ཚོགས་
རྣམས་ལ་གཏང་རག་གི་མཆོད་པ་ཆེན་པོའི་སླད་དུ། རྒྱུད་སྡེ་རིན་པོ་ཆེ་འགྱུར་རོ་འཚལ་གྱི་
ལྷ་ཚོགས་རྒྱ་མཚོ་ཇི་སྙེད་པའི་བསྟོད་ཆེན་འདོད་པ་འཇོ་ཞེས་བྱ་བའི་བསྟན་བཅོས་ཆེན་པོ་
མཛད་དེ། རྒྱུད་སྡེ་རིན་པོ་ཆེ་ལས་ཇི་སྐད་གསུངས་པའི་ལྷའི་གྲངས་མཚན་ཞལ་ཕྱག་
ཐམས་ཅད་རབ་ཏུ་གསལ་བར་སྐྱེ་བ་ཐམས་ཅད་ཀྱིས་ངེས་པར་འགྱུར་བའི་གནས་མཆོག་
193



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཏུ་ཡ་མཚན་ཆེན་པོ་ཡང་ཡུན་མི་རིང་བ་ཉིད་དུ་འགྲུབ་པར་མཛད་དེ། ཚུལ་འདི་ཙམ་གྱིས་
ཀྱང་རྒྱལ་བའི་བསྟན་པ་རིན་པོ་ཆེ་གསལ་བར་མཛད་པ་ཡིན་ནོ། ། །
འདུས་པ་རྒྱ་མཚོར་ཐོས་བསམ་བྱས་པ་དེ། །མཆོག་གི་གནས་ལ་བགྲོད་པའི་གསང་
བའི་ལམ། །མཁའ་འགྲོའི་གསང་མཛོད་སྦས་དོན་གསལ་བ་ནི། །རྒྱུད་སྡེ་རྣམས་ཀྱི་ནང་
ནས་སྙིང་བོར་ཕྱུང་། །ཞེས་བྱ་བ་ནི། དཔལ་དེ་ཉིད་འདུས་པར་སྦས་དོན་ན་བཞུགས་པའི་
དོན་དེ་དག་ཤིན་ཏུ་བཞུགས་མོད། དེ་ལྟར་ནའང་འདུས་པ་རྒྱ་མཚོར་ཐོས་བསམ་གྱི་སྒྲོ་
འདོགས་གཅོད་པའི་སྐལ་བ་དང་ལྡན་པ་དེ་ནི། གཅིག་པུ་ནགས་ཀྱི་ནང་དུ་གླེགས་བམ་
ཆུང་ངུ་ཞིག་གིས་ཚིམས་པར་བྱས་ཏེ། མཉམ་པར་འཇོག་པ་ལ་དགོངས་ནས། རྒྱུད་སྡེ་རྒྱ་
མཚོའི་བཅུད་ཀྱི་ཐིགས་པ་སྦས་དོན་གསལ་བ་ཞེས་བྱ་བ་གང་གི་མིང་ཙམ་གྱིས་ཀྱང་།
མཆོག་ལ་གཞོལ་བའི་སྐལ་བ་དང་ལྡན་པ་རྣམས་ཀྱི་ལུས་ཀྱི་བ་སྤུ་གཡོ་བར་ནུས་པའི་
གསུང་གི་སྙིང་བོ་ཡང་མཛད་པ་ཡིན་ནོ། །
གཞན་ཡང་ཉིད་ཀྱི་རིན་ཆེན་མྱུ་གུའི་རྩེས། །མ་བྲིས་མདོ་རྒྱུད་བསྟན་བཅོས་གང་
ཞིག་ཡོད། །དེ་ཕྱིར་ཁྱོད་ཀྱི་རྩོམ་པ་གཅིག་པུས་ཀྱང་། །ཐུབ་བསྟན་དཀར་བོ་ཉིད་དུ་རབ་
ཏུ་མཛད། །ཅེས་བྱ་བ་ནི། བདག་ཉིད་ཆེན་པོ་འདིས་རྣམ་བཤད་མ་མཛད་པའི་གཞུང་དག་
ནི་ས་ཆེན་འདི་ན་མེད་ཅེས་སྒྲོག་པར་ནུས་ན། བླ་ན་མེད་པའི་རྩོམ་པ་ཉིད་ཀྱིས་བསྟན་པ་
ལ་ཕན་པ་ཆེན་པོ་མཛད་པ་ནི་རྟོགས་པར་སླ་བ་ཡིན་ནོ། །
མདོ་རྒྱུད་མན་ངག་རྒྱ་མཚོས་མགྲིན་པ་དག །གང་བ་དེ་ནི་ཆོས་ཀྱི་སེངྒེར་ཁྲིར། །
འཛེག་པ་ཁོ་ན་རྒྱལ་བའི་བསྟན་པ་དག །གྱེན་དུ་འདེགས་བྱེད་ཡིན་གྱི་གཞན་གྱིས་མིན། །
ཞེས་བྱ་བ་ནི། དེ་ལྟར་སྔོན་དུ་བརྗོད་པའི་ཡོན་ཏན་གྱི་ཚོགས་ཆེན་པོས་ཡོངས་སུ་རྫོགས་
པའི་པཎྜི་ཏ་ཆེན་པོ་ཞེས་བརྗོད་པ་དེ། མིང་ཙམ་དུ་མ་བཞག་པར་བློ་གྲོས་ཀྱི་འཇུག་པ་
ཡོངས་སུ་གསལ་བར་གླེགས་བུའི་ངོས་ལ་རྒྱལ་བ་དགྱེས་པ་སྐྱེད་པའི་སླད་དུ་བྲི་བར་
194



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
མཛད་ནས། སླར་དེ་དག་སྐལ་བ་དང་འཚམ་པ་རྣམས་ལ་ཀུན་ཏུ་འདོམས་པར་མཛད་པ་ནི།
བླ་ན་མེད་པའི་བསྟན་པའི་གཞི་ཆེན་པོ་ཡིན་པར་དགོངས་ནས། ཚུལ་འདི་ལ་ཀུན་ཏུ་
ཐུགས་ཕྱོགས་པར་གྱུར་པ་ཡིན་ནོ། །
མ་ལུས་སློང་བའི་བསམ་པ་སྐོང་བའི་ནོར། །ཕྲ་མོའི་ཁྱིམ་ནས་སྤྲོ་བར་ག་ལ་ནུས། །
དཔལ་ལྡན་རྒྱལ་བོའི་བང་མཛོད་ཡིད་འཕྲོག་པ། །དེ་ནི་ཀུན་གྱི་རེ་བ་རྫོགས་བྱེད་ཡིན། །
སྣ་ཚོགས་གདུལ་བྱའི་བསམ་པ་རྫོགས་པའི་ཆོས། །གླེགས་བམ་ཉི་ཚེར་སྤྱོད་པས་ཅི་ཞིག་
འཆད། །ཁྱོད་ནི་བརྒྱད་ཁྲི་བཞི་སྟོང་ཆོས་ཀྱི་གཏེར། །དཔལ་ལྡན་མཁས་པའི་རེ་བ་སྐོང་
མཛད་པ། །ཞེས་བྱ་བ་ནི། །འབྱོར་པའི་ཕྲེང་བ་སྣ་ཚོགས་པ་དོན་དུ་གཉེར་བའི་སློང་བ་དག་
གི་རེ་བ་སྐོང་བ་ནི། ཕལ་བའི་སྐྱེ་བོ་ཕྲ་མོ་རྣམས་ཀྱིས་ནུས་པ་མ་ཡིན་ལ། མཆོག་གི་རྒྱལ་
བོ་རྣམས་ཀྱི་ཕོ་བྲང་ཆེན་པོའི་བང་མཛོད་ནི་དེ་དག་གི་རེ་བ་སྐོང་བར་བྱེད་པའི་ཕུན་སུམ་
ཚོགས་པ་རྣམས་ཀྱིས་གང་ཞིང་དེ་རྣམས་ཀྱི་རེ་བ་རྫོགས་པར་བྱེད་པའི་གཞིར་གྱུར་པའི་
དཔེ་ཇི་ལྟ་བ་བཞིན་དུ། སྟོན་པ་བཅོམ་ལྡན་འདས་ཀྱི་གསུང་རབ་རྒྱ་མཚོ་གདུལ་བྱ་རང་
རང་གི་སྐལ་བར་འདོད་པ་དག་ལ་གསུང་རབ་ཉི་ཚེ་ལ་གོམས་པ་དག་གིས་ནི། དེའི་འདོད་
པ་རྫོགས་པར་བྱེད་པའི་མཐུ་མེད་ཅིང་། བདག་ཉིད་ཆེན་པོ་ཁྱོད་ནི་རྒྱལ་བའི་ཆོས་ཚུལ་
ཐམས་ཅད་མགྲིན་གཅིག་གིས་མཛད་པས་ན། མི་མཉམ་པའི་སེངྒེའི་ཁྲི་ལ་དགྱེས་ཏེ།
གདུལ་བྱ་ཐམས་ཅད་ཀྱི་རེ་བ་རྫོགས་པར་མཛད་པའི་དཔལ་མངའ་བ་ཡིན་ནོ། །
གཙང་མཁས་གཞན་ལ་ཕན་པར་འདོད་པ་ཁྱོད། །བློ་གསལ་ཤེས་འདོད་བླ་མར་
གུས་པའི་དབུས། །ལུང་རིགས་རྗེས་སུ་གདམས་པ་འཆད་པ་ཡིས། །སྒོ་གསུམ་ཀུན་སྤྱོད་
རྣམ་པར་དག་པས་དགྱེས། །ཞེས་བྱ་བ་ནི། བཤད་པ་ལ་ཞུགས་ཏེ་སེངྒེའི་ཁྲི་ལ་འཛེག་པ་
ན་ཡང་སློབ་དཔོན་གྱི་མཚན་ཉིད་ཡོངས་སུ་རྫོགས་ཏེ། ཚུལ་ཁྲིམས་ཡོངས་སུ་དག་པའི་སྐུ་
གཙང་བ་དང་། ཤེས་རབ་དག་པས་ལུང་རིགས་མཁས་པ་དང་། ལྷག་བསམ་དག་པས་
195



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
གཞན་ཕན་པ་སོགས་པའི་བྱ་བ་ཐམས་ཅད་ཀྱི་ཕ་རོལ་ཏུ་སོན་པ་དང་། དེ་ལྟར་གྱི་ཆོས་ཀྱི་
ར་བར་འཁོད་པའི་སློབ་མའི་ཕྲེང་བ་དེ་དག་ཀྱང་ཕལ་ཆེར་སློབ་མ་ལ་འོངས་པའི་མཚན་
ཉིད་ཚང་སྟེ། རང་བཞིན་གྱིས་བློ་གསལ་བ་དང་། སྩོལ་བ་ཤེས་པར་འདོད་པ་དང་། བླ་མ་
ལ་གུས་པ་ལ་སོགས་པའི་ཡོན་ཏན་གྱིས་གང་བ་ཤ་སྟག་ཏུ་གྱུར་ཅིང་། ཀུན་ཏུ་བཤད་པར་
མཛད་པའི་ལེགས་པར་གསུངས་པའི་ཆོས་ནི་མདོ་རྒྱུད་བསྟན་བཅོས་དང་མཐུན་པའི་ལུང་།
སྒྲ་ཚད་དངོས་སྟོབས་དང་མཐུན་པའི་རིགས་པ་མདོ་རྒྱུད་བསྟན་བཅོས་དང་མི་འགལ་བའི་
རྗེས་སུ་གདམས་པ་རྣམས་ཀྱིས་སྐལ་བ་དང་ལྡན་པ་རྣམས་ཀྱི་རེ་བ་སྐོང་བར་མཛད་ལ། དེ་
ཡང་ཚུལ་ཇི་ལྟར་དུ་མཛད་པ་ནི། སྐུ་གཟིམས་པ་དང་། འཕྲེས་པ་དང་། རྐྱང་བ་ལ་སོགས་
པ་སྤངས་ཏེ། ཤཱཀྱའི་རྒྱལ་བོ་ཆོས་ཀྱི་འཁོར་ལོ་སྐོར་བའི་ཚུལ་དུ་བཞུགས་ཏེ། གསུང་སྒྲ་
མང་བ་དང་། ཟློས་པ་དང་། གདངས་ཞན་པ་དང་། སྒྲ་གསང་མཐོ་དམན་ལ་སོགས་པ་
སྤངས་ཏེ། དབྱངས་ཀྱི་ཡན་ལག་ཕུན་སུམ་ཚོགས་པས་གསལ་ལ་དག་པའི་བཤད་པ་ལྷུར་
མཛད་ཅིང་ཐུགས་ཆགས་སྡང་གིས་མི་འཕྲོགས་པར་ལྷག་པའི་ལྷའི་ང་རྒྱལ་དང་ལྡན་པས།
སེམས་ཅན་ཐམས་ཅད་ལ་ཕན་བདེ་ལ་འགོད་པས་ཀུན་ནས་བསླངས་ཏེ། ཆོས་ཀྱི་ཆར་
ཆེན་པོ་དབབ་པར་མཛད་པ་ཡིན་ནོ། །
ཡོངས་སུ་རྫོགས་པའི་བསྟན་པ་རིན་ཆེན་ནི། །བཤད་པའི་བྱི་དོར་མཆོག་གིས་
དགྱེས་མཛད་ནས། །ཀུན་ཏུ་འཆད་པའི་སྐྱོན་རྣམས་མ་ལུས་པ། །སྤངས་ཤིང་ཡོན་ཏན་
ཚོགས་རྣམས་དག་གིས་ཕྱུག །ཅེས་བྱ་བ་ནི། དེ་ལྟར་དུ་འཆད་པ་དག་ཀྱང་ཆགས་སྡང་
ལས་རིང་དུ་གྱུར་ཏེ། བླ་ན་མེད་པའི་བསྟན་པ་ཁོ་ན་གསལ་བའི་སླད་དུ་ཡིན་གྱི། དེ་ལས་
གཞན་དུ་གྱུར་པ་ནི་མ་ཡིན་ཏེ། རང་གི་ར་བར་བཀའ་དྲིན་ཆེན་པོ་ནོད་པའི་སློབ་མ་ཐུན་
མོང་མ་ཡིན་པ་དག་ཀྱང་གཞན་གྱི་ཆོས་ཀྱི་ར་བར་བྱེད་པ་ན་ཡང་། བདག་ཉིད་ཆེན་པོ་
ཐུགས་ཅུང་ཟད་ཙམ་ཡང་འཁྲུག་པར་གྱུར་པ་མ་ཡིན་པ་ཀུན་ལ་ཐུན་མོང་དུ་གྱུར་པ་ཡིན་ན།
196



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
ཆགས་སྡང་གིས་ཡོངས་སུ་བཟུང་བའི་འཆད་ཉན་གྱི་ཕྲེང་བ་དག་ནི་ལྟ་བ་ག་ལ་ཞིག་སྟེ།
དོན་དེའི་སླད་དུ་ན་གཏན་པ་མེད་པའི་ཆོས་ཀྱི་མཆོད་སྦྱིན་ཆེན་པོ་བསམ་པར་དཀའ་བ་
ཡིན་ནོ། །
དེ་ལྟར་གསུང་རབ་གང་འཆད་པ་ན་ཡང་སྤྱིའི་བསྡུས་དོན་ཆོད་ཆེ་བ་དང་། བྱེ་བྲག་
གི་བསྡུས་དོན་གོ་བདེ་བས་རྣམ་པར་འཆད་པར་མཛད་པས། སྤྱི་དོན་ཆུང་ཞིང་མང་ལ་
གཟུང་མི་བདེ་བ་དང་། བྱེ་བྲག་གི་བསྡུས་དོན་སྤུན་ལ་གོ་མི་བདེ་བ་དང་། ནང་གསེས་ཀྱི་
དབྱེ་བ་མང་ནས་གཞུང་སིལ་བུར་འཐོར་ཏེ། གཞུང་གི་དགོངས་པ་མི་ལོངས་པའི་བྱ་བ་
རྣམས་ནི་རྒྱང་རིང་དུ་བསྲིངས་ཤིང་། གཞུང་གི་སྤྱི་དང་ཡན་ལག་གི་བརྗོད་བྱའི་དོན་མ་
ལུས་པ་ཕྱོགས་གཅིག་ཏུ་འདུས་པ་ན། ནང་གསེས་ཀྱི་དབྱེ་བ་སྤྱི་དོན་གྱི་ཁོངས་སུ་མ་ཤོར་
པ་དང་། སྤྱི་དོན་གྱི་མིང་ནང་གསེས་ཀྱི་དབྱེ་བར་མ་ཤོར་པ་དང་། བརྗོད་བྱ་ཐ་དད་ཀྱིས་ས་
མཚམས་མ་འཆུགས་པ་དང་། དོན་གྱི་བརྗོད་བྱ་ཕྱོགས་ཕྱོགས་སུ་མ་འདྲེས་ཤིང་འདྲིལ་
བས་ཕན་ཚུན་ཆོད་ཆེ་བ་དང་། བསྡུས་པའི་དོན་ཉིད་ཀྱིས་ཚིག་བདེ་བླག་ཏུ་གོ་ཞིང་གསུང་
མི་འགལ་བ་དང་གོ་མི་བདེ་བ་མ་ཡིན་པས་ཚིག་ཕན་ཚུན་སྙོམས་པར་འཆད་བདེ་ཞིང་། །
གདོང་ཕམ་པ་མི་སྐྱོད་པའི་ཚིག་སྙོམས་པ་དང་། ཚིག་བདེ་ཞིང་རྣ་བར་སྙན་པས་ཡིད་ལ་
ཆགས་ཏེ། བསྡུས་དོན་སྔ་མའི་ཚིག་ཕྲད་ཀྱིས། ཕྱི་མའི་ཚིག་འབད་མི་དགོས་པར་འདྲེན་
ནུས་པས་འཛིན་སླ་ཞིང་བརྗེད་དཀའ་བ་དང་། བསྡུས་དོན་དེ་ཉིད་ཁོང་དུ་ཆུད་པས་གཞུང་
གི་དགོངས་པ་འདི་ལྟ་བུ་ཞིག་ཡིན་མིན་ཞེས། བརྗོད་བྱའི་དོན་བདེ་བླག་ཏུ་རྟོགས་པའི་
ནུས་པ་དག་སྟེ། དེ་ལྟར་ན་བདག་ཉིད་ཆེན་པོ་རང་གིས་ཀུན་ཏུ་གསུངས་པ་ན། བརྗོད་པ་
བདེ་ཞིང་ཉན་པ་པོ་རྣམས་ཀྱིས་རྟོགས་སླ། དཔོན་སློབ་གཉིས་ཀར་གྱི་རྣ་བར་སྙན་པ་ཡིན་ལ།
ཚིག་གི་དོན་གསུང་བ་ལ་ཡང་གཞུང་ལུགས་གང་དང་གང་འཆད་པར་བྱེད་པའི་ཚིག་བསྡུས་
སོགས་དང་སྦྱར་ཏེ། ཚིག་དོན་ལེགས་པར་བསྒྲིལ་ནས་མི་དགོས་པ་མི་འཆད། དགོས་པ་
197



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
མི་འདོར་བར་དཔྱིས་ཕྱིན་པར་འཆད་པར་མཛད་པས། མཁས་པ་མཆོག་གི་རིང་ལུགས་སུ་
གྱུར་ཅིང་ལེགས་པར་སྦྱར་བའི་སྒྲ་དང་མཐུན། མཁས་པ་རྣམས་དགའ་བ་སྐྱེད། དེ་ལྟར་
ཚིག་དོན་ལྷག་ཆད་མེད་པར་གསུང་བ་ལ་ཞུགས་ནས་སེངྒེའི་ལྟ་སྟངས་ཀྱི་ཁྱད་པར་གྱི་གཞི་
སླང་། སྦལ་པའི་འཕར་བས་སྐབས་དོན་སོ་སོར་དབྱེ། རུས་སྦལ་གྱི་འགྲོས་ཀྱི་ཚིག་དོན་
འཇེབས་པར་བཤད་དེ། ཀུན་ཏུ་འཆད་པའི་ཡོན་ཏན་གྱིས་གང་ཞིང་། ཐེ་ཚོམ་གྱིས་འཆད་
པ་དང་། དཀའ་བའི་གནས་ལ་བྱིལ་བྱིལ་བོ་དང་། དགོས་པའི་གནས་སུ་མི་སྤྲོ་བ་དང་། མི་
དགོས་པར་སྤྲོ་བ་དང་། གོང་འོག་འཁྲུགས་པ་མི་སྡེབ་པ་དང་། མི་དགོས་པ་དཀྲུགས་ཏེ་
བཤད་པ་དང་། གོང་དུ་བཤད་རྒྱུ་འོག་ཏུ་འདོར་བ་དང་། འོག་ཏུ་བཤད་པ་གོང་དུ་ལེན་པ་དང་།
སྐབས་སུ་མ་བབ་པ་བཤད་པ་དང་། བབས་པ་མི་བཤད་པ་དང༌། བརྗོད་པ་མཐོ་དམན་
ཅན་དང་། མི་བསལ་བ་དང་། སིབ་སིབ་པོ་དང་། མྱུར་ཆེས་པ་དང་། བུལ་ཆེས་པ་དང་།
ཚིག་དང་དོན་ལེགས་པར་བརྡ་མི་སྤྱོད་པ་ལ་སོགས་པ་འཆད་པའི་སྐྱོན་རྣམས་མ་ལུས་པར་
སྤངས་པ་ནི། ཉིད་ཀྱི་ཞལ་གྱི་རྣམ་པར་ཐར་པ་ཡིན་ནོ་ཞེས་སྐལ་བ་དང་ལྡན་པའི་གདུལ་བྱ་
མཐའ་དག་གིས་སྒྲོག་པར་བྱེད་པ་ཡིན་ནོ། ། །
གཞན་ཡང་ཉན་པ་བོ་བློ་དང་ལོངས་སྤྱོད་ཞན་པ་དང༌། རྒས་པ་དང་ཚེ་ཐུང་བ་ལ་
སོགས་པའི་སྒོ་ནས་ཞུམ་སྟེ་ཉན་པར་མི་འདོད་པ་རྣམས་ལ་འཕགས་པ་རྒན་པོ་སྐྱེས་པ་ལ་
སོགས་པའི་ལོ་རྒྱུས་ཀྱིས་སྤྲོ་བ་སྐྱེད་ཅིང་གཟེངས་བསྟོད་པ་དང་། སེམས་རྒོད་པས་ཕྱོགས་
བཅུར་རྣམ་པར་གཡེང་བ་དག་ལ་ནི་རྒ་ཤི་ལ་སོགས་པ་ཚེ་འདིའི་འཇིགས་པ་དང་། ངན་
སོང་ལ་སོགས་པ་ཚེ་ཕྱི་མའི་འཇིགས་པ་དང་། དུས་ཐམས་ཅད་དུ་སྐབས་སུ་བབས་པའི་
འཁོར་བའི་ཉེས་དམིགས་རྣམས་བཤད་ནས། སེམས་ཆོས་ལ་དབབ་པར་མཛད་པ་ཡིན་ཏེ།
བདག་གི་ཡོངས་སུ་འཛིན་པ་མ་ཏའི་ཞལ་སྔ་ནས་སྐུ་གཞོན་ནུར་གྱུར་པ་ན། ཐུགས་རྣམ་
པར་གཡེང་བ་གཅིག་ཡོང་གསུངས་དེའི་དོན་གྱིས་ན་བཟའ་ཡང་སྐྱ་ཆས་སུ་འཇུག་པར་
198



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
བརྩོན་པ་ན། རྗེ་བཙུན་གྱི་ཆོས་ཐུན་ཅིག་གསན་པས་སྤྱན་ཆབ་ཀྱི་རྒྱ་མཚོ་ཆེན་པོ་མཐོང་
ནས། བཟོད་གླགས་མེད་པའི་འཁོར་བ་ལ་སྐྱོ་བ་དྲག་པོ་སྐྱེས་ཏེ། ཉིན་མཚན་དུ་བསླབ་པ་
ལ་གཅེས་སྤྲས་སུ་བྱེད་ཅིང་། སྐྱབས་འགྲོ་ལ་འབད་པ་འདོན་བློ་བྱེད་པ་འདི་རྗེ་བཙུན་ཉིད་
ཀྱི་སྐུ་དྲིན་ཡིན་ཞེས་གསུངས་ཤིང་། བདག་ལྟ་བུའི་བློ་ཐ་མར་གྱུར་པ་དག་ཀྱང་རྗེ་བཙུན་
གྱིས་ངེས་འབྱུང་གི་ཆོས་གསུངས་བའི་སྐུ་གསུང་ཐུགས་ཀྱི་རྣམ་འགྱུར་མཐོང་བ་ན། ཅི་བྱ་
ཚང་ཀློག་ཏུ་གྱུར་པའི་བློ་བཅོས་མ་མ་ཡིན་པ་སྐྱེ་བར་གྱུར་ཅིང་། གཞན་ཡང་འདི་དང་འདི་
འདྲའི་ཚུལ་སློབ་མའི་ཕྲེང་བ་ཐ་དད་པ་ལ་སྣང་བ་ཡིན་ནོ། །
རྨུགས་པ་རྣམས་ལ་ནི། མཆོག་ཏུ་ངོ་མཚར་བའི་གཏམ་རྒྱུད་བཤད་ནས་ཆོས་ལ་
སྐུལ་བར་མཛད་དེ། དེ་ལྟར་ན་རྗེ་བཙུན་དམ་པའི་གསུང་འདི་ཙམ་གྱིས་ཀྱང་ཉན་པ་བོའི་
སྣོད་ཀྱི་དྲི་མ་མཐའ་དག་སྦྱོང་ལ་མཁས་པ་ཡིན་ནོ། །
ཉིད་ནི་གཞུང་བརྒྱ་འཆད་ལ་སྤོབས་ཞེས་པ། །དེ་ནི་བློ་མིག་ཆུང་ངུའི་འཇུག་པ་སྟེ། །
རབ་འབྱམས་རྒྱལ་བའི་ཆོས་ཕུང་བརྒྱད་ཁྲི་སྟོང་། །རྣམ་པར་འཆད་ལ་ངལ་བ་མེད་ཕྱིར་རོ། །
ཞེས་བྱ་བ་ནི། བདག་ཉིད་ཆེན་པོ་གང་གི་ཡོན་ཏན་ཆུང་ངུ་ཞིག་མཐོང་བས་ཡིད་རབ་ཏུ་
ཁེངས་ཏེ་ཡོན་ཏན་སྒྲོག་པ་ལ་མགྲིན་པ་རྐྱང་བ་དག་ནི། གཞུང་བརྒྱ་ཕྲག་ཅིག་ཙམ་འཆད་
པ་ལ་ངལ་བ་མེད་དོ་ཞེས་ཁ་དོན་དུ་བྱེད་ལ། དེ་ནི་བློ་གྲོས་ཀྱི་མིག་ཤིན་ཏུ་ཕྲ་བར་མཐོང་
བར་ཟད་ཀྱི། བདག་ཉིད་ཆེན་པོ་ནི་སྔོན་དུ་བརྗོད་པའི་གཏམ་གྱི་ཚོགས་ཇི་ལྟ་བ་བཞིན་དུ།
བཅོམ་ལྡན་འདས་ཀྱི་བཀའ་དང་དེའི་དགོངས་འགྲེལ་དུ་གྱུར་པའི་བསྟན་བཅོས་འགྱུར་རོ་
འཚལ་ཐམས་ཅད་བློ་གྲོས་ཀྱི་ཁང་བཟང་ན་བཞུགས་པའི་གཙུག་ལག་ཁང་ཆེན་པོར་གྱུར་
པ་ཡིན་ནོ། །
འགའ་ཞིག་མདོ་དོན་འཆད་ཀྱང་རྒྱུད་ཀྱིས་ཕོངས། །ལ་ལ་རྒྱུད་དོན་འཆད་ཀྱང་
མཚན་ཉིད་བྲལ། །མདོ་རྒྱུད་ཡོངས་རྫོགས་འཆད་ལ་དགྱེས་པའི་ཞལ། །འདི་ནི་གདུལ་
199



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བྱའི་སྐལ་བ་དམ་པ་རྙེད། །ཅེས་བྱ་བ་ནི། བདག་ཉིད་ཆེན་པོ་ཉིད་ལ་ལྟོས་ན་ཀུན་ཏུ་སྨྲ་བ་
ལ་མི་འཇིགས་པར་རློམ་པ་དེ་དག་ཀྱང་། འདི་ཁོ་ནའི་ཞེས་སེམས་པར་གྱུར་ཅིང་། དེ་ལྟར་
ན་བདག་ཉིད་ཆེན་པོ་ཉིད་གཅིག་པུའི་ཞལ་གྱི་བུམ་པ་ལས་གསུང་རབ་མཐའ་དག་གི་
བདུད་རྩི་སྦྱིན་པར་མཛད་པ་ནི་བླ་ན་མེད་པའི་གདུལ་བྱ་རྣམས་ཀྱི་བསོད་ནམས་ཀྱི་སྐལ་བ་
དང་ལྡན་པར་གྱུར་པ་ཡིན་ནོ། །
སྤྲོས་མེད་གསུང་རབ་མཐའ་དག་ཞལ་ན་རྒྱུ། །སྡུད་ཚེ་ཉུང་ངུའི་ཚིག་གིས་ཆོས་
རྣམས་འགྲེལ། །གདུལ་བྱའི་བློ་དང་འཚམ་པའི་ཆོས་འཁོར་གྱི། །རིམ་པ་རིམ་པས་རྣམ་
པར་འདྲེན་ལ་མཁས། །ཞེས་བྱ་བ་ནི། གདུལ་བྱ་གང་གི་བློའི་འཇུག་པ་དང་འཚམ་པར་
ཆོས་ཀྱི་གཎྜི་ཆེན་པོ་སྒྲོག་པར་མཛད་པ་ཡིན་ཏེ། དེ་ཡང་སློབ་མ་དབང་བོ་རྣོ་ཞིང་ཤེས་རབ་
ཆེ་བ་རྣམས་ལ་ནི་ཚིག་བརླང་སྤྲེལ་ལེགས་ལ་དོན་ཟབ་ཅིང་རྒྱ་ཆེ་བ་དང་། དབང་བོ་རྟུལ་
ཞིང་བློ་ཆུང་བ་རྣམས་ལ་ནི་ཚིག་འཛིན་སླ་ཞིང་གོ་བདེ་བ་དང་། དོན་རྟོགས་སླ་ཞིང་རྣ་བར་
སྙན་པས་བཤད་པར་མཛད་ཅིང་། དེ་ལྟར་གསུང་བ་ཇི་སྙེད་པ་རྣམས་ཀྱང་གླེགས་པམ་
ཀློག་པའི་ངལ་བ་དག་ནི་རྒྱང་དུ་བསྲིངས་ནས་ཡོངས་སུ་རྫོགས་པར་གསུངས་ཏེ། དེ་ཡང་
རྒྱས་པར་འདོད་པ་རྣམས་ལ་ནི་དཀའ་བའི་གནས་གཅིག་ལ་ཡང་བཤད་པའི་ཚུལ་མཐའ་
ཡས་པར་མཛད་པས་ཉིན་ཞག་མང་བོའི་བར་དུ་གསུངས་ཀྱང་། ལེགས་པར་བཤད་པའི་
གཏེར་དུ་གྱུར་ནས། སྔོན་མངའ་རིས་གུང་ཐང་དུ་དཔལ་གསང་བ་འདུས་པའི་རྒྱུད་
གསུངས་པ་ཞིག་གི་ཚེ་ན། བཤད་རྒྱུད་རྡོ་རྗེ་ཕྲེང་བའི་བཤད་སྲོལ་གྱི་སྒོ་ནས། ཨོཾ་ཨཱ༔ཧཱུྃ་
གསུམ་པོ་ཁོ་ནའི་བཤད་པ་ལ་ཟླ་བ་ཕྱེད་ཙམ་གྱི་ཡུན་སོང་བར་སྣང་ཞིང་། བསྡུས་ཏེ་འདོད་
པ་དག་ལ་ནི་ཡུན་ཅུང་ཟད་ཙམ་རེའི་བར་གྱི་ཆོས་ཐུན་གཅིག་ཀྱང་བརྗོད་བྱའི་གནས་དེའི་
ལུས་ཡོངས་སུ་རྫོགས་པར་གོ་ནས་ཐེ་ཚོམ་གྱི་དྲ་བ་གཅོད་པར་མཛད་པ་ཡིན་ཏེ། སྣ་དཀར་
རྩིའི་རྒྱལ་སའི་གཞི་ག་ལ་བ་དེར་ཆོས་ཀྱི་བདུད་རྩི་སྤྲོ་བ་ན། ཉི་འོག་དབུས་ཀྱི་རྒྱལ་ཁམས་
2OO



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ན་མཁས་པ་ཐམས་ཅད་ཀྱི་གཙུག་གི་ནོར་བུ་ཡོངས་སུ་རྫོགས་པའི་པཎྜི་ཏ་ཆེན་པོ་བསོད་
ནམས་རྣམ་པར་རྒྱལ་བ། བདག་ཉིད་ཆེན་པོའི་གསུང་གི་བགོ་སྐལ་བཞེས་པ་ལ་ཕེབས་ཏེ།
དཔལ་དེ་ཁོ་ན་ཉིད་འདུས་པའི་ལམ་གྱི་རིམ་པ་ལས་བརྩམས་པའི་གསུང་ཆོས་ཟབ་ཅིང་རྒྱ་
ཆེ་བ་ཕྲ་རགས་དུ་མ་གསན། རྒྱལ་བའི་གསུང་རབ་ཕྱོགས་མཐའ་དག་གི་འབྲེལ་བའི་
བཀའ་མཆིད་རྒྱ་ཆེར་སྤེལ་ཏེ། བསྟན་པ་རིན་པོ་ཆེ་ལ་བྱི་དོར་རྒྱ་ཆེར་མཛད་ཅིང་། དེ་དག་
གི་སྐབས་སུ་ཇ་དཀར་བོ་སྦྱོར་ཞིག་གི་རིང་ལ་དཔལ་གསང་བ་འདུས་པ་མི་བསྐྱོད་རྡོ་རྗེའི་
མངོན་པར་རྟོགས་པ། དཔལ་མངོན་དགའི་ཆོས་གྲྭར་དེའི་སྔོན་ཙམ་དུ་བཤད་པ་མཛད་པ་
ལ་ཞག་བཅུ་ཙམ་འགོར་བ་དེ་ཡོངས་སུ་རྫོགས་པར་ཚང་བ་བདེ་བླག་ཏུ་གསུངས་ཤིང་
མཁས་པ་ཆེན་པོ་དེའི་ཐུགས་ལ་སྨིན་པར་མཛད་དེ། བྱམས་པ་གླིང་བ་ཆེན་པོའི་ཞལ་ནས་
བདག་ལ་དེ་རིང་གི་བཤད་པ་གནང་བ་དེ་ནི་ཤིན་ཏུ་ཡིད་འཕྲོག་པ་གཅིག་བྱུང་། ཇ་སྦྱོར་
གཅིག་གི་ཡུན་གྱི་ནོམ་པ་ཤིན་ཏུ་ཆེ་བ་ཡིན། དེ་ལ་སྔར་གསུང་རབ་ཏུ་བཀོད་པ་མེད་ན་
བདག་རང་གིས་ཟིན་བྲིས་སུ་བགྱིད་པ་ཡིན་གསུངས་ཤིང་། བདག་ཉིད་ཆེན་པོ་འཇིགས་
བྲལ་གྱི་དྲུང་དུ། བྱམས་པ་གླིང་བ་ཆེན་པོས་འདི་ལྟར་དུ་གསུངས་ཏེ། ད་གི་ནས་བདག་ལ་
གནང་བའི་གསང་འདུས་ཀྱི་བསྐྱེད་རིམ་གྱི་བཤད་པ་དེ་ཇི་ལྟ་བ་བཞིན་དུ་གསུང་རབ་
རྣམས་ན་བཀོད་ཡོད་དམ་ཞེས་ཞུས་པས། བཀོད་ཡོད་ལགས་གསུངས། གང་ན་ཡོད་ཞུས་པས།
དཔལ་དེ་ཁོ་ན་ཉིད་འདུས་པ་ན་ཡོད་གསུངས། དེ་ལྟར་ན་ཟིན་བྲིས་གྱིས་དགོས་པ་མི་
འདུག་གསུངས་ནས་མ་མཛད། དེ་ནས་བྱམས་པ་གླིང་བ་ཆེན་པོ་ཐེགས་ཁར། གསང་
འདུས་མངོན་རྟོགས་ཀྱི་བཤད་པ་དེ། དེ་ཉིད་འདུས་པའི་གནས་གང་འདྲ་ན་ཡོད། བདག་
དེའི་དཔེ་དོན་དུ་གཉེར་བ་ཡིན་ཞུ་བ་ན། ཐམས་ཅད་མཁྱེན་པའི་གསུང་གིས། ཁར་སང་
བཤད་པ་དེའི་ཚིག་རིས་ཇི་ལྟ་བ་བཞིན་དུ་བྲིས་པ་ནི་མེད། གཞན་དཔལ་དེ་ཁོ་ན་ཉིད་
འདུས་པའི་ཁྲོད་ནས་ཡར་བསྡུ་མར་བསྡུ་བྱས་ན་ཡོད་གསུངས་ཤིང་དེ་ལྟར་དུ་གསུངས་པ་དེ།
201



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བྱམས་པ་གླིང་བ་ཆེན་པོས་ཡང་ཡང་དུ་བསྐྱར་ནས། བདག་ཉིད་ཆེན་པོའི་རྣམ་ཐར་དུ་
གསུངས་པར་འདུག་ལ། གསུང་རབ་གང་འཆད་ཀྱང་གདུལ་བྱ་དེ་དང་དེའི་བློ་དང་འཚམ་
པ་དང་། ཡུན་རིང་ཐུང་སོགས་ལ་དགོངས་ནས་གང་ལ་གང་འདོད་པ་དེའི་རེ་བ་སྐོང་བ་ལ་
རིངས་པར་ཆས་ཏེ། ཚིག་རིས་ཙམ་གྱི་རྗེས་སུ་འབྲངས་ནས། གདུལ་བྱའི་བློ་དམན་ཡུན་
རིང་ཐུང་སོགས་གནས་སྐབས་གང་ཞིག་གི་ཚེ་ན་ཡང་། རང་གིས་ཐོག་མར་ཡིད་ལ་བཟུང་
བའི་དཔེ་དེའི་ཡིག་ལྕེ་ཡང་མ་ཉམས་པར་བཤད་བྱང་ཙམ་ནི་མ་ཡིན་ནོ་དགོངས་ནས། བླ་
ན་མེད་པའི་དད་པ་ཆེན་པོ་འཁྲུངས་པར་སྣང་དེ་ལྟར་ན་གསུང་རབ་རྒྱ་མཚོ་ལ་མངོན་པར་
བྱང་ཆུབ་པས་སྤྲོ་ཞིང་སྡུད་པའི་ཚོད་རིག་ཅིང་། གནས་འདི་ཁོ་ན་ལ་ཡང་ལྷག་པར་མཁས་
པ་ཡིན་ཏེ། དོན་དེ་དག་གི་སླད་དུ་ན་གང་གི་མཚན་དུ་བློ་གྲོས་མི་ཟད་པ་ཞེས་ཀྱང་གསུང་
བ་ཉིད་དོ། །
མདོ་རྒྱུད་བསྟན་བཅོས་མན་ངག་གང་འཆད་ཀྱང་། །རང་རང་སྟོན་པ་བོ་ཡི་རྣམ་
འགྱུར་གྱིས། །གདུལ་བྱ་མཐའ་དག་དེ་དང་དེ་ཡི་ཉམས། །སད་པར་མཛད་ལ་ཁྱོད་ཉིད་
ཀུན་ཏུ་དཔའ། །ཞེས་བྱ་བ་ནི། བདག་ཉིད་ཆེན་པོ་ཆོས་ཀྱི་ཁྲི་ལ་དགོས་པ་ལ། གསུང་རབ་
གང་གསུངས་པ་དེས་རང་རང་གི་སྟོན་པ་བོ་དེ་དང་དེ་འདི་ཡིན་སྙམ་པ་ཙམ་གྱི་ལྷག་པར་
ངེས་ཤེས་འདྲོངས་ཤིང་། དཔེར་ན་སྦྱིན་པའི་གཏམ་གསུང་བ་ལ་བཞུགས་པའི་ཚེ། སེར་
སྣས་ཡོངས་སུ་དཀྲིས་པའི་སྐྱེ་བོ་དག་ཀྱང་ད་ནི་མཆོད་སྦྱིན་ཆེན་པོ་ཞིག་གི་སླད་དུ་རང་གི་
ཤ་ནས་བཅད་དེ། སློང་བ་དག་ལ་ལྟོས་པ་མེད་པར་སྦྱིན་པ་ལ་འཇུག་པར་བྱའོ་སྙམ་པ་ཙམ་
དང༌། སྙིང་རྗེ་ཆེན་པོའི་གཏམ་གསུངས་པ་ན་མཆོག་ཏུ་མི་བཟད་པའི་གདུང་བ་དྲག་པོས་
སྙིང་ལ་རབ་ཏུ་ཚ་བའི་སྡུག་བསྔལ་མྱོང་བའི་གཞན་དབང་དུ་གྱུར་ཏེ། འཁྲུག་ཅིང་སྡང་བའི་
བསམ་པ་ཅན་རྣམས་ཀྱང་ཡིད་ལ་བྱམས་པའི་བདུད་རྩི་སྨིན་ཏེ། སྙིང་རྗེའི་མིག་ཆུ་ཀུན་ཏུ་
གཡོ་བར་བྱེད་པ་དང་། བསམ་གཏན་གྱི་གཏམ་གསུངས་པ་ན། ནམ་མཁའ་ལྟ་བུའི་ཏིང་ངེ་
202



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
འཛིན་དང་། སྒྱུ་མ་ལྟ་བུའི་ཏིང་ངེ་འཛིན་ལ་སོགས་པ་ཏིང་ངེ་འཛིན་གྱི་སྒོ་དུ་མ་ལ། ད་ནི་
བདག་གིས་ཀྱང་ད་ལྟ་ཉིད་དུ་མཉམ་པར་འཇོག་ནུས་སོ་སྙམ་དུ་བྱེད་པ་དང་། དབུ་མ་ཆེན་
པོ་གསུངས་པ་ན། རི་ཁང་ཁྱིམ་ལ་སོགས་པ་སྣང་བ་ཐམས་ཅད་བུན་ལོང་གིས་ཀོ་ཁྲོལ་
བཞིན་དུ་སོང་ནས་ད་ནི་འདི་དག་གིས་རྟག་ཐུབ་པ་མ་ཡིན་ཏེ། སྒྱུ་མའི་ཆོ་འཕྲུལ་ཆེན་པོའོ། །
སྙམ་དུ་བྱེད་པ་དང་། སྐྱེད་པའི་རིམ་པ་གསུང་བ་ན། སྣང་བ་ཐམས་ཅད་ལྷ་ཞལ་ཕྱག་གི་
རྣམ་པ་ཅན་དུ་ལམ་ལམ་འཕྱར་བ་སྙམ་དུ་བྱེད་པ་ན། རྫོགས་རིམ་གསུང་བ་ན་ནི། གཏུམ་
མོའི་བདེ་དྲོད་རང་འབར་དུ་འོང་བར་འགྱུར་རོ་སྙམ་པ་ལྟ་བུའི་ངེས་ཤེས་སྐྱེ་བར་བྱེད་པ་
ཡིན་ནོ། །
གདུལ་བྱ་དད་པའི་རྗེས་མཐུན་རླུང་གིས་ནི། །བསྐུལ་པས་ལྷ་བརྒྱའི་ལག་པའི་སྤྲིན་
ཕུང་ལས། །སྣ་ཚོགས་མེ་ཏོག་སར་བའི་ཆར་ཟིམ་གྱིས། །ཉིད་གསུང་ཀུན་དགའ་ར་བའི་
སྐྱེད་ཚལ་གང་། ཞེས་བྱ་བ་ནི། འཛམ་བུའི་གླིང་འདིར་སྐྱེས་བུ་དམ་པ་རྣམས་ཀྱི་མཛད་པ་
རྨད་དུ་བྱུང་བ་ན། ལེགས་སུ་འདོད་པའི་གནས་གཙང་མའི་ལྷ་རྣམས་ཀྱིས་ཀུན་ཏུ་དད་པས་
ལྷ་རྫས་ཀྱི་མཆོད་པ་སྤྲོ་བར་འགྱུར་བ་ཡིན་ནོ། ། །
དེ་ཡང་བདག་ཉིད་ཆེན་པོ་དཔལ་ཨེ་ཆོས་འབྱུང་གི་དགེ་འདུན་གྱི་དབུས་སུ། དཔལ་
འདུས་པ་རིན་པོ་ཆེའི་ཆོས་ཀྱི་འཁོར་ལོ་བསྐོར་བའི་མཇུག་ཏུ་ཉང་སྟོད་ནས་སི་ཏུ་རབ་
བརྟན་པས་སྤྱན་དྲངས་ཏེ། རྒྱལ་མཁར་རྩེར་ཕེབས་པའི་ལམ་འདུལ་ཆུང་དུ་སྐྱེ་བོའི་ཚོགས་
མང་བོ་ལ་ཐུགས་སྐྱེད་གསུངས། དེར་མེ་ཏོག་གི་ཆར་ཆེན་པོ་བབས་ཏེ། དེ་ཡང་མུ་ཏིག་གི་
མདོག་ལྟ་བུར་དཀར་བོ་དང་། པདྨ་རཱ་ག་ལྟར་དམར་བོ་དང་། ཨིནྡྲ་ནི་ལ་ལྟར་སྔོན་པོ་
རྣམས་ཏེ་སྣ་གསུམ་དུ་བབས་ཏེ། ཐམས་ཅད་ངོ་མཚར་དུ་འཛིན་ཅིང་། འདུལ་ཆུང་གི་རྫོང་
དཔོན་དེས་མེ་ཏོག་ཁ་ཅིག་ཟེའུའི་སྣོད་དུ་བཅུག་ནས་སྔོན་དུ་སི་ཏུ་བ་ལ་སྐྱེས་སུ་བསྐུར་ཅིང་།
དེ་ནས་ཉང་སྟོད་དུ་ཕེབས་དཔལ་འཁོར་བདེ་ཆེན་དུ་མཁན་པོས་གཙོ་མཛད་འདུས་པ་རྒྱ་
203



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
མཚོ་དང་། སི་ཏུ་བས་ཐོག་དྲངས་མི་ཆེན་པོའི་ཚོགས་དང་བཅས་པ་ཐམས་ཅད་དཔལ་དེ་
ཉིད་འདུས་པའི་ཆོས་ཀྱི་འཁོར་ལོ་རྒྱ་ཆེན་པོ་བསྐོར། དེར་ཡང་ལྷ་རྫས་ཀྱི་མེ་ཏོག་ཀུན་ཏུ་
གཡོ་བའི་མཆོད་པ་ཆེན་པོ་ཐོབ་པས་ཐམས་ཅད་ངོ་མཚར་བར་གྱུར་ཏོ། །
དེ་དུས་སུ་དཔལ་ལྡན་སྟག་ལུང་ཐང་བ་ཆེན་པོ་ངག་དབང་གྲགས་པའི་ཞལ་སྔ་ནས།
རྗེ་བཙུན་ལ་ཐོག་མ་མེད་པ་ནས་བླ་ན་མེད་པའི་དད་པར་མཛད་པ་ཞིག་ལ། སླར་ཡང་ཀུན་
ཏུ་དད་པས་བསྐུལ་ནས་ཞབས་ཕྱིར་ཕེབས་ཏེ། དེ་ཉིད་ནས་བརྩམས་ཏེ་ལོ་མང་བོའི་བར་
དུ་བདག་ཉིད་ཆེན་པོའི་ཞབས་པད་དང་མི་འབྲལ་བར་གསུང་གི་བདུད་རྩི་བཞེས་པར་
མཛད་པ་ཡིན་ནོ། །
དེ་ནས་བདག་ཆུང་ངུ་ནས་རྗེ་བཙུན་གྱི་མཚན་ཐོས་པ་དེ་ཙམ་ན་ཀུན་ཏུ་དད་པ་ཞིག་
ཡོད་པས། བདག་ཉིད་ཆེན་པོའི་ཞལ་ནམ་ཞིག་མཐོང་སྙམ་པའི་མོད་ལ། སྔ་མོའི་དུས་
ཆོས་སྡིངས་རང་ན་བཞུགས་པའི་སྐབས་ཤིག་གི་ཚེ། ཞུ་ཡིག་གི་འཕན་བྲན་མང་དུ་བྱས།
དེའི་ཐོག་མའི་ལན་དེ་ན། ཁྱད་པར་རྨ་བྱ་གཞོན་ནུ་ཡིད་འཛིན་ཁྱོད། །མཐོང་མ་ཐག་ཏུ་
དགའ་བས་གནས་དེར་འཕུར། །བསྐལ་བའི་རླུང་གིས་གཏོར་ཡང་ཆ་ཤས་ཙམ། །ཟེག་པ་
མེད་པའི་རབ་དཀར་ཆུ་འཛིན་ཁྱོད། །དུས་ཀྱི་དབྱངས་ཅན་དགའ་བའི་རྒྱ་མཚོ་འཕེལ། །
ཡར་མཚོའི་གནས་སུ་ཁྱབ་ནས་མཇལ་ལམ་སྙམ། །ལེགས་བཤད་ཆུ་ཡི་ཁུར་ཀུན་སྤྲིན་
ཁྱོད་ལ། །མཛེས་པའི་མངལ་ཁུར་བཞིན་དུ་སྦྱིན་པར་བྱའོ། །དྲིལ་ཆེན་འབྲུག་གི་སྒྲ་བཞིན་
གཏམ་གྱི་སྐྱེས། །མདོངས་མཐའ་ཅན་དེས་ཁྱོད་ལ་དབུལ་བར་འགྱུར། །དྲི་ཡི་གཞོན་པས་
བོས་པའི་བུང་བ་ལྟར། །བདག་གི་སེམས་ནི་ཞགས་པ་མེད་པ་ཡང་། །ཁྱོད་ཀྱིས་མཛེས་
མའི་ཚོགས་ལྟར་བཀུག་པར་གྱུར། །དེ་དང་དཀར་དམར་བཞིན་དུ་ཡོན་མཆོད་ཀྱི། །ལུས་
ཀྱང་འཕྲད་ནས་ཤ་སྙིང་བསྲེ་གྱུར་ཅིག །ཅེས་དང་། རབ་དཀར་ལས་ཀྱི་རིམ་པ་ནི། །མང་
བོས་འགྲེལ་བ་མཚོན་པ་བཞིན། །རྟེན་དཀར་ཚིག་ཀྱང་མ་ཡིན་པའི། །པད་དཀར་འདབ་
24



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
མ་འབུམ་བརྩེགས་འདྲ། །ཞེས་པའི་བཀའ་ཕེབས་པས་ཉམས་སངས་ཏེ། རབ་ཏུ་དབུས་ཀྱི་
རྒྱལ་ཁམས་སུ། ཇོ་བོ་བཅོམ་ལྡན་འདས་ཀྱི་དྲུང་དུ་སྨོན་ལམ་འབུལ་བ་ལ་ཕེབས་ནས།
ཆོས་ཀྱི་འཁོར་ལོ་ཆེན་པོ་སྐོར་བ་དང་། འབྲིང་དུ་ས་ཕྱོགས་འདི་ཙམ་དུ་ཕེབས་པ་དང་། ཐ་
མ་ཡང་དཔལ་ཨེ་ནས་སྣར་ཐང་ཙམ་དུ་ཕེབས། དེར་བདག་ཀྱང་བགྲོད་པའི་ཞུ་བ་གསུམ་
དུ་ཕུལ་ཅིང་དེ་བཞིན་གྱི་སྨོན་ལམ་གནང་བར་ཡང་ཞུས་པས། དེའི་ལམ་དུ་བཀའ་ཡིག་ན།
གསུང་དོན་གསུམ་ལས་གང་ཡང་རུང་བ་དག །དམ་བཅའ་བགྱིད་པ་ཞེས་པའི་སིལ་སྙན་
ཕུལ། །ཞེས་བྱ་བ་གནང་ནས་མྱུར་དུ་མཇལ་བར་ཞལ་གྱིས་བཞེས་ནས། མ་མཇལ་བའི་
གོང་དུ་ཆོས་འབྲེལ་གྱི་ཐོག་མ་འདི་ལ་གྱིས། ཞེས་རྡོ་རྗེ་ཐེག་པ་ཟབ་མོ་གསང་བའི་ཉེ་ལམ་
གྱི་མན་ངག་དེ་ལྷག་པར་ཐུགས་བརྩེ་བ་ཆེན་པོས་གནང་བྱུང་བ་དེ་དག་ནི། བདག་སྤྲོ་བ་
ཙམ་གྱི་དོན་གྱི་ཡིན་གྱི། རྗེ་བཙུན་དམ་པ་སྐུ་བགྲེས་པོར་བྱོན། དབུས་གཙང་ནས་སྣེ་
གདོང་ནང་སོ་ལྟ་བུའི་གདན་འདྲེན་མེད། ལྷག་པར་དེང་སེང་དབུས་གཙང་དུས་མི་བདེ་བ་
འདིས་མཇལ་བ་རང་མི་ཡོང་ངམ་སྙམ་དུ་གནས་པ་ན། མཁན་ཆེན་འཇིགས་མེད་གྲགས་
པས་གཙོ་མཛད་དཔལ་ཨེའི་དགེ་འདུན་འདུས་པ་རྒྱ་མཚོས་གསོལ་བ་གཏབ་ནས། བོ་དོང་
དུ་ཕེབས། དགེ་འདུན་བྱིན་གྱིས་དེ་ཉིད་འདུས་པ་ཡོངས་སུ་རྫོ་གས་པར་བཞེངས། ཆོས་ཀྱི་
འཁོར་ལོ་ཆེན་པོ་ཡོངས་སུ་སྐོར་བར་མཛད་དོ། །ཞེས་པའི་སྐད་ཐོས་པས་མཆོག་ཏུ་སྤྲོ་བས་
བཏེགས་ཏེ། གདན་འདྲེན་པ་བརྫངས་པས། རྗེ་བཙུན་དཔོན་སློབ་པ་ཉང་སྟོད་དུ་ཕེབས་
ལམ་དུ་ཞུགས་ཏེ། ཤབ་སེངྒེ་རྩེར་ཕེབས་པ་ན་གདན་འདྲེན་རྣམས་དང་མཇལ། ཞུ་བ་ཕུལ་བས།
བདག་ལ་གནང་བའི་བཀའ་ཡིག་ན། །བདག་གིས་ཆོས་སྡིངས་མཚོ་མཐའི་བར། །སླར་
ཡང་འཕུར་ནས་ལེགས་བཤད་ཀྱི། །པད་རྩ་འཚོལ་དུ་འོངས་མོད་ཀྱི། །རེ་བ་ཡོངས་སུ་
རྫོགས་མ་གྱུར། །ད་ནི་ངང་བའི་རྒྱལ་བོ་ཁྱོད། །ལེགས་བཤད་པད་རྩའི་སྐྱེས་ཀུན་དང་། །
བཅས་ཏེ་མཚོ་འདིར་འབབ་པར་མཛོད། །ཅེས་སོགས་མང་དུ་སྒྲོག་པར་བྱེད། །དེ་ཡི་ལན་
205



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དུ་ངག་ཞུས་ནི། །སྒྲོག་ལྡན་བུང་བ་གཞོན་ནུ་བདག །ཕོ་ཉའི་རླུང་ལ་བརྟེན་ནས་ནི། །སླར་
ཡང་གནས་དེར་འཕུར་བར་གྱུར། །ཅེས་ཕེབས་པའི་སྤྱན་དྲངས་ན་ནི་འབྱོན་པ་ཁོ་ནར་ངེས་
སོ་སྙམ་པ་ཤར་ཞིང་། བསོད་ནམས་ཆེན་པོའི་དཔལ་མངའ་བ་ལུགས་གཉིས་འཛིན་པ་བྱེ་
དུ་ཀུན་དགའ་རྒྱལ་མཚན་ཡུམ་སྲས་ཀྱང་སྤྱན་དྲངས་པའི་ཞུ་ཡིག་དྲག་པོ་ཕུལ་ནས། ཉང་
སྟོད་དགོན་གསར་དུ་གདན་འདྲེན་པ་བརྫངས་པས་ཞུ་ལན་འདི་ལྟར་དུ་ཕེབས་ཏེ། བདག་
ལུས་ནུབ་རིའི་ཉི་མ་ལྟར་རྒས་ཤིང་། སེམས་མཚན་མོའི་མུན་པ་ལྟར་མི་གསལ་བས་ལྷའི་
ཡོངས་འདུའི་ཚལ་དུ། ཆུ་སྐྱར་རྒན་པོ་འདབ་གཤོག་ཟད་པ་ལྷུང་བ་ལྟར་དགོངས་དོན་ཅི་
ཡང་མ་མཆིས་པས།བཀའ་མཆིད་རིམ་པར་གནང་བ་དེ་དག་གཞན་དུ་ཆར་སྡོད་ཀྱི་བྱིའུས་
འབྲུག་སྒྲ་ཐོས་པ་ལྟར་ཤིན་ཏུ་ཡིད་འཕྲོག་པ་ཡིན་ཡང་། བདག་གི་རྣ་བ་ཁབ་ཀྱིས་ཕུག་པ་
ལྟར་ཟུག་རྔུ་འབུམ་ཕྲག་ལྷུར་ལེན་པར་གྱུར་ཏོ། །
དེ་ཉིད་འདུས་པའི་རྒྱ་མཚོ་རབ་བསྟན་ནས། །བཤད་སྒྲུབ་ངང་བའི་དེད་དཔོན་ཡིད་
འཕྲོག་རྣམས། །ལེགས་བཤད་ལུང་རིགས་སིལ་སྙན་སྒྲོག་བྱེད་ཅིང་། །མན་ངག་བདུད་
རྩིའི་བཅུད་ཀྱང་འཐུང་བྱེད་དམ། །མདོ་རྒྱུད་སྤྲིན་གྱི་བཅུད་ཀུན་འཐུངས་པ་ཡི། །ལུང་
རིགས་མདོངས་མཐའ་ཅན་དག་རྒས་ན་ཡང་། །སྲིན་བྱའི་ཕྲུག་གུའི་ཚོགས་རྣམས་གསུང་
རབ་ཀྱི། །རྒྱ་མཚོ་རྒལ་འདོད་མཐོང་ཚེ་མིག་ཆུ་གཡོ། །ཞེས་པ་ཕེབས་ནས། ཡུམ་སྲས་
གསུམ་ཐོག་མ་ལ་བཞུགས་པས་གསོལ་བ་བཏབ་སྟེ། དཔལ་དེ་ཁོ་ན་ཉིད་འདུས་པ་ཡོངས་
སུ་རྫོགས་པར་བཞེངས་པའི་དམ་བཅའ་ཡང་མཛད། དེ་ལས་བརྩམས་པའི་ཆོས་ཀྱི་འཁོར་
ལོ་ཡང་བསྐོར་བར་བསྐུལ་ནས་ཞུ་ཡིག་ཕུལ་ཏེ། གདན་འདྲེན་དྲག་པོ་བཏང་བས་རིང་བོ་
མ་ཐོགས་པ་ན་ཕྱོགས་འདིའི་གདུལ་བྱ་མཐའ་དག་གི་བསོད་ནམས་ཀྱི་འགྲོན་དུ་ཕྱག་
ཕེབས་ཏེ། དཔལ་མངོན་དགའི་ཆོས་གྲྭ་ཆེན་པོར་འཇམ་དབྱངས་ཀུན་དགའ་ལེགས་པའི་
ཞལ་སྔ་ན། མཁན་ཆེན་ཆོས་རྗེ་བ་རྒྱལ་མཚན་བློ་གྲོས་ཀྱི་ཐོག་དྲངས་པའི་ཚོགས་པ་རྒྱ་
206



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
མཚོ་དང་། དབུས་གཙང་ནས་མངོན་པར་ལྷགས་པའི་མདོ་རྒྱུད་རྒྱ་མཚོས་ལུས་ཡོངས་སུ་
རྫོགས་པའི་མཁས་པ་ཆེན་པོ་མཁན་ཆེན་རིན་པོ་ཆེ་དོན་གྲུབ་དཔལ་བའི་ཞལ་སྔ་ནས་ལ་
སོགས་ཁ་ཆེའི་བསོད་སྙོམས་པ་ཆེན་པོའི་ལྟ་སྤྱོད་ཀྱི་རྗེས་སུ་འཇུག་པའི་སྟན་གཅིག་པ་དུ་
མ་དང་། ཞང་སྟོན་སྐལ་ལྡན་གྲགས་པ་ལ་སོགས་པའི་རྡོ་རྗེ་འཛིན་པ་དུ་མ་དང་། མ་གྲུབ་
པའི་རྒྱལ་མོ་བསོད་ནམས་འཛོམས་ལ་སོགས་མཆོག་གི་བསམ་གཏན་ལ་ཀུན་ཏུ་དགྱེས་པ་
དུ་མ་དང་། སྐུ་ཞང་ཆོས་རྗེ་འཇམ་པའི་དབྱངས་ལ་སོགས་པའི་རིགས་རུས་ཀྱི་དཔལ་གྱིས་
བརྗིད་ཅིང་མདོ་སྔགས་ཀྱི་སྤྱན་རྣམ་པར་བཀྲ་བ་དུ་མ་དང་། མིའི་དབང་བོ་ཀུན་དགའ་
རྒྱལ་མཚན་ཡུམ་སྲས་འཁོར་གྱིས་དཀྱིལ་འཁོར་དང་བཅས་པས་ཐོག་དྲངས་ཏེ། སྐྱེ་བོའི་
ཚོགས་བསམ་གྱིས་མི་ཁྱབ་པ་ལ་རང་རང་གི་སྐལ་བ་དང་འཚམ་པའི་དཔལ་དེ་ཉིད་འདུས་
པའི་ཆོས་ཀྱི་ཆར་བ་ཆེན་པོ་དབབ་པར་མཛད་དེ། དེའི་དུས་ཉན་པ་བོ་ཕལ་ཆེ་བ་ནི། རྗེ་
བཙུན་བླ་མ་རྡོ་རྗེ་འཆང་ཉིད་དུ་ལྟ་ཞིང་། བླ་བྲང་ཆེན་པོས་ཐོག་དྲངས་མངོན་དགའི་འདུས་
པ་རྒྱ་མཚོ་ཕལ་ཆེ་བས། རྒྱུད་སྡེ་བཞིའི་དཀྱིལ་འཁོར་ཆེན་པོ་རྣམས་ཀྱི་གར་ཐིག་དབྱངས་
རྣམས་ལས་བརྩམས་ཏེ། ཕྱག་ལེན་རྣམས་ལ་སྦྱང་བ་ཆེན་པོ་མཛད་དོ། །རྒྱུད་སྡེ་བཞིའི་
དཀྱིལ་འཁོར་ཆེན་པོ་སུམ་ཅུ་རྩ་གྲངས་ཙམ་གྱི་སྒྲུབ་མཆོད་དབྱར་དགུན་གཉིས་ཀ་རུ་མི་
འཆད་པའི་ཕྱག་ལེན་ལ་བཏབ་ཅིང་བཙུགས། དེའི་དུས་ན། བཅོམ་ལྡན་འདས་ཀྱི་གསུང་
རབ་རྒྱ་མཚོ་འཆད་ཉན་གྱིས་གཏན་ལ་འབེབས་པར་མཛད་པའི་ཕུན་སུམ་ཚོགས་པ་འདི་
ནི་བདག་ཅག་རྣམས་ཀྱི་སྐལ་བས་ཐོབ་པར་རྟོགས་པར་བྱེད་དོ། །
དེའི་ཚེ་དཔལ་གསང་བ་འདུས་པའི་བསྐྱེད་རིམ་གྱི་བཤད་པའི་ལྷག་མོས་ཀྱི་སྐབས་སུ།
རྣམ་པར་དཀར་ཞིང་འོད་ཟེར་ཆེན་པོ་འཕྲོ་བའི་མེ་ཏོག་གི་ཚོགས་ཀྱི་ཆར་ཆེན་པོ་བབས།
ཡང་དོན་ཞགས་ཀྱི་དབང་གནང་བའི་ཉིན་ཞིག་དེ་རིང་མཆོད་པ་ཆེན་པོ་བསམ་གྱིས་མི་
ཁྱབ་པ་ཤོམས་གསུངས་པས་ཞལ་ཏ་ཕེབས། དེ་ལྟར་དུ་རྣམ་པར་བཀྲ་བའི་མཆོད་པའི་
207



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
སྤྲིན་གྱི་ཕུང་བོ་ཡང་བཤམས་ཤིང་། དེ་ནས་དབང་གི་སྐབས་སུ་བབས་པ་ན། སླར་ཡང་
འདབ་མ་དང་ཡུ་བ་ཕུན་སུམ་ཚོགས་པ་སྐལ་བར་བཅས་པའི་ལག་ཏུ་བཟུང་དུ་རུང་བའི་མེ་
ཏོག་གི་ཆར་ཆེན་པོ་བབས། རྣམ་པར་བཀྲ་བའི་འཇའ་འོད་ཀྱི་གུར་ཆེན་པོ་ཕུབ་ཅིང་དེ་
དག་ལ་རྣམ་པར་བརྐྱངས་པའི་བླ་བྲེའི་རྣམ་པ་ལ་ཀུན་ཏུ་འཕྱང་བའི་བ་དན་གྱི་འདབ་མ་
རབ་ཏུ་བརྐྱངས་པ། ཁ་དོག་སྣ་ཚོགས་པ་ལེགས་པར་བསྟར་པའི་བཀོད་པ་ཕུན་སུམ་
ཚོགས་པ་བྱུང་སྟེ། ཚུལ་འདི་ལྟ་བུ་ནི་ཨ་ལ་ལ་ཞེས་ཀུན་ཏུ་སྒྲོག་པར་བྱེད་ཅིང་། དེ་ནས་
བརྩམས་ཏེ། ཆོས་ཀྱི་འཁོར་ལོའི་ཡུན་ཇི་སྲིད་པ་ཕལ་ཆེ་བར་ལྷ་རྫས་ཀྱི་མེ་ཏོག་གི་མཆོད་
པ་དང་མ་བྲལ་བ་ཡིན་ཞིང་། དེ་ལ་མཁན་ཆེན་ཀུན་རྒྱལ་བའི་གསུང་གིས་ངེད་རང་རྣམས་
ཀྱི་བླ་མ་འདི་མེ་ཏོག་གི་ཆར་གྱིས་བཟང་བོར་སྒྲུབ་པ་དགོས་པ་དེ་མིན། འདི་འདྲ་བ་བྱུང་
བའི་རྗེས་སུ་གཞན་དོན་ལ་མྱུར་དུ་ཐེགས་པ་རེ་ཡོང་གིན་འདུག་པས། དགའ་རྒྱུ་ཙམ་མེད་
གསུངས་ཤིང་།འདུས་པ་ཐམས་ཅད་ནི་ངོ་མཚར་བའི་དགའ་བས་ཚིམ་པར་གྱུར་ཏོ། ། །
དེ་ལྟར་ན་ཆོས་ཀྱི་ཆར་ཆེན་པོས་ཀུན་ཏུ་ཚིམ་པར་མཛད་ཅིང་ཟླ་བ་ལྔའི་བར་དུ་
བཞུགས། དཔལ་དེ་ཁོ་ན་ཉིད་འདུས་པའི་གླེགས་བམ་ཐམས་ཅད་ཀྱང་བར་ཆད་མེད་པར་
བཞུགས་ཡུན་དུ་གྲུབ། རབ་ཏུ་གནས་པ་བསྩལ་ཏེ། དམ་པའི་ཞབས་ཀྱི་པདྨོ་བཀོད་པའི་
བཀའ་དྲིན་གྱིས་ས་ཆེན་པོ་འདིར་ཡང་དུས་རྣལ་དུ་འཁོད་པ་དང་། དེ་ནས་བརྩམས་ཏེ་དེང་
གི་བར་དུ་ལོ་ཕུན་སུམ་ཚོགས་པ་དང་། ཁྱད་པར་དེའི་ལོ་ནི་མི་རབས་སུ་མ་དྲན་པའི་ལོ་
མཆོག་ཏུ་གྱུར་པས། སྔོན་ནས་འགྲོ་བའི་ཁྲོལ་མའི་མིག་ལམ་ནས་མི་ཚུད་པ་དང་། དེ་ཡང་
རྗེ་བཙུན་བཞུགས་རིང་དུ་གཡུལ་ལས་ཚར་བ་རྣམས་ལ་འོད་ཁྱད་པར་དུ་བྱས་ཤིང་།
ཐེགས་ནས་ཅུང་ཟད་བྲི་བ་དང་། བདག་ཉིད་ཆེན་པོ་ཉིད་ཀྱི་ཐེགས་ལམ་མཚོ་མཐའི་སྦྲང་
མའི་ཚོགས་སྔར་མཐའ་ཀླས་པར་འོང་བ་རྣམས་ཉུང་ངུར་སོང་བ་ལ་སོགས་པའི་བྱིན་
རླབས་ཀྱི་ཆོ་འཕྲུལ་ཆེན་པོ་བྱུང་བས། དམངས་ཕལ་བ་ཐམས་ཅད་ཀྱང་བདག་ཉིད་ཆེན་པོ་
208



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ལ་མཆོག་ཏུ་འཛིན་ཅིང་། ངེད་རང་གི་ཆོས་རྗེ་ཞེས་བརྗོད་པ་ན། རིན་པོ་ཆེ་ཉིད་ལ་ཐུན་
མོང་མ་ཡིན་པར་གོ་བར་བྱེད་དོ། །
དེ་ནས་དཔལ་དེ་ཉིད་འདུས་པའི་གླེགས་བམ་རྣམས་སྣ་དཀར་རྩེར་གདན་དྲངས་པ་
ན་ཡང་མེ་ཏོག་གི་ཆར་ཆེན་པོ་བབས་ཤིང་། དེ་ལྟར་དགེ་མཚན་གྱིས་གང་བར་མཛད་ནས།
རིན་སྤུངས་སུ་དྲུང་ཆེན་ནོར་བུ་བཟང་བོ་སྐུ་མཆེད་ཀྱིས་དད་པས་སྤྱན་དྲངས་ནས་སློབ་མའི་
ཕྲེང་བ་དང་བཅས་པ་གཙང་རོང་དུ་ཐེགས་ཏེ། དཔལ་བྱམས་ཆེན་གྱི་དགེ་འདུན་གྱི་གནས་
གཞི་ཆེན་པོར་ཕེབས། བྱམས་ཆེན་གྱི་གཙུག་ལག་ཁང་གི་རབ་གནས་མཛད། དཔལ་དེ་
ཁོ་ན་ཉིད་འདུས་པ་ཡང་ཡོངས་སུ་རྫོགས་པར་བཞེངས། དེ་དུས་སྐུ་གདན་སར་མ་ཕེབས་
ཀྱང་ཁོང་པ་དང་། ཆེན་པོ་རྣམ་གཉིས་ཀྱིས་གཙོ་མཛད་པའི་འདུས་པ་རྒྱ་མཚོ་ཐམས་ཅད་
དང༌། གཞན་ཡང་དབུས་གཙང་གི་དགེ་བའི་གཤེས་གཉེན་དུ་མ་འདུས། དྲུང་ཆེན་ནོར་
བཟང་སྐུ་མཆེད་སོགས་མི་ཆེན་དུ་མ་གཙོ་བར་གྱུར་པའི་སྐྱེ་བོའི་ཚོགས་ཀྱི་བར་ཐམས་ཅད་
ལ་རང་རང་གི་སྐལ་བ་དང་འཚམ་པའི་ཆོས་ཀྱི་འཁོར་ལོ་བསྐོར་ཞིང་། རྒྱུད་སྡེ་བཞིའི་
དཀྱིལ་འཁོར་དུ་མའི་སྒྲུབ་མཆོད་ཀྱང་ལོ་བསྟར་གྱིས་ཐར་ཆགས་སུ་འཛུགས་པའི་སྲོལ་
གཏོད་ནས་འདུས་པ་རིན་པོ་ཆེའི་འཆད་ཉན་རྒྱ་ཆེར་མཛད་དེ། སྣུབས་ཆོས་ལུང་ནས་ཆོས་
རྗེ་རོང་བོ་ཆུང་བ་སྐུ་མདུན་དུ་མཇལ་བ་ལ་ཕེབས། འབྲེལ་བའི་བཀའ་མཆིད་དང་། ཆོས་
ཀྱི་དགའ་སྟོན་རྒྱ་ཆེར་མཛད་པས་མེ་ཏོག་གི་ཆར་བ་བབས། དེ་ནས་བརྩམས་ཏེ་མེ་ཏོག་གི་
ཆར་ཆེན་པོ་སྐབས་མང་བོར་བབས་ཞེས་ཐོས་ལ། དེར་ཟླ་བ་མདུན་ཙམ་བཞུགས། དཔལ་
དེ་ཉིད་སྙིང་བོའི་རྩོམ་པ་ཡང་གྲུབ་པར་མཛད་ནས། ཤངས་པ་དཔོན་བསོད་རྒྱལ་གྱིས་
ཆོས་བཞི་བཏེགས་ཏེ། ཤངས་སུ་ཆོས་འཁོར་ཆེན་པོ་མཛད། ཕྱོགས་དེར་འཁོར་བའི་དགེ་
བའི་བཤེས་གཉེན་དཔག་ཏུ་མེད་པ་སྨིན་པར་མཛད་ཅིང་། རྣམ་རྒྱལ་གླིང་བ་དང་། ཤངས་
བསོད་པས་དཔལ་དེ་ཁོ་ན་ཉིད་འདུས་པ་འབྲིང་བོ་ཡང་བཞེངས། སྐབས་ཤིག་ཏུ་དགེ་བའི་
209



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བཤེས་གཉེན་ནམ་བསོད་ཆེན་པོ་བས་བསྙེན་པར་རྫོགས་པ་ཞུས། དེའི་ཉིན་ཡང་མེ་ཏོག་
ཆར་ཆེན་པོ་བབས་ཤིང་། དེ་ནས་རིམ་གྱིས་བརྒྱུད་དེ་ཕེབས་ནས་ཤབ་སྨད་དུ། བདག་པོ་
ཆེན་པོ་གྲགས་པ་བློ་གྲོས་པས་ཟབ་ཆོས་མང་དུ་གསན། བདག་ཉིད་ཆེན་པོ་ཡང་དཔལ་
ལྡན་ས་སྐྱ་པ་ལ་ཐུགས་ཞེན་ཤིན་ཏུ་ཆེ་བས་ཀུན་ཏུ་བསྔགས་པར་མཛད་ཅིང་། ཐོག་མར་
ཉང་སྟོད་དུ་ཕེབས་པའི་མར་ལམ་ཡང་བདག་པོ་ཆེན་པོ་གྲགས་པ་བློ་གྲོས་པ་དང་མཇལ་
བདག་པོས་ཆོས་གསན་དེའི་རྗེས་སུ་དཔོན་སློབ་རྣམས་འཕྲོས་བྱུང་སྟེ། རྗེའི་ཞལ་སྔ་ནས་
དཔལ་ལྡན་ས་སྐྱ་བ་ཞེས་པ་གཞན་དང་མི་འདྲ། བདག་པོ་ཆེན་པོའི་དྲུང་གི་སྐུའི་གཟི་
མདངས། ན་བཟའ་རྣམ་པར་བཀྲ་འུ་ཅག་རྣམས་ཀྱི་མདུན་དུ་བྱུང་བའི་ཐབས་སྤྱད་དེ་ལྟ་བུ་
ཡང་བསམ་གྱིས་མི་ཁྱབ་པའི་བཀོད་པ་འདུག་གསུངས་པ་ན། གཟིམ་དཔོན་རིན་རྣམ་གྱིས་
རིན་པོ་ཆེ་དེ་སྐད་གསུངས་ཀྱང་ཁོང་གི་ཚད་དེ་སྐུ་ཆེ་ལ་ཞིང་ཁམས་ཆུང་བ་དེ་ཡིན་པ་འདྲ་ཞུ་
བ་ན། ཤིན་ཏུ་མ་དགྱེས་པར་ཁ་ལ་ཚད་གཟུང་དུམ་པ་རེ་དགོས་པ་ཡིན། དཔལ་ལྡན་ས་སྐྱ་
བའི་གདུང་རྒྱུད་རྣམས་ཚེས་བརྒྱད་ཀྱི་ཟླ་བ་དེ་ཇི་ལྟར་ཆ་ཕྲ་ཡང་སྐར་མའི་ཚོགས་ཐམས་
ཅད་ཟིལ་གྱིས་མནན་ཏེ་ནམ་མཁའི་མཐོངས་གཤགས་ནས་འགྲོ་བ་ཡིན་གསུངས་ཞེས་
ཐོས་ལ། དེ་ལྟར་ན་འགྲན་ཟླ་མེད་པའི་མོས་གུས་མཛད་པ་འདུག་གོ ། །
དེ་ནས་བོ་དོང་ཨེར་ཕེབས་ནས་ཀྱང་དཔལ་འདུས་པ་ཆེན་པོའི་ཆོས་ཀྱི་འཁོར་ལོ་
ཆེན་པོ་བསྐོར་ཏེ། རྒྱུད་སྡེ་རིན་པོ་ཆེ་བཞིའི་དཀྱིལ་འཁོར་གྱི་ཚོགས་དཔག་ཏུ་མེད་པའི་
སྒྲུབ་མཆོད་ཆེན་པོ་ལོ་རེ་བཞིན་བསྒྲུབ་པར་འགྱུར་པའི་ཐོག་མའི་དབུ་ལ་རྗེ་བཙུན་ཉིད་
ཀྱིས་བཞུགས་ཏེ་ཆོས་ཀྱི་དགའ་སྟོན་ཆེན་པོས་ཚིམས་པར་མཛད་ནས། སླར་ཡང་རིམ་པ་
བཞིན་དུ་དབེན་གནས་ཆེན་པོ་ཆོས་སྡིངས་སུ་ཕེབས་སོ། །དེ་ནས་གློ་བོར་དཔོན་པོ་ཨ་
མགོན་གྱིས་སྤྱན་དྲངས་ནས་ཕེབས་ཏེ། དཔལ་ལྡན་འདུས་པའི་ཆོས་ཀྱི་དགའ་སྟོན་ཆེན་
པོས་ཚིམ་པར་མཛད་ཅིང་། དེར་མཁས་གྲུབ་ཆེན་པོ་དཔལ་ལྡན་སངས་རྒྱས་པ་དང་དཔོན་
21)



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
སློབ་མཇལ། དེའི་ཉིན་མེ་ཏོག་གི་ཆར་ཆེན་པོ་བསམ་གྱིས་མི་ཁྱབ་པ་བབས་པར་གྱུར་ཅེས་
ཐོས་སོ། །
དེ་ལྟར་ཁྱོད་ཀྱི་གསུང་གི་ཕྲིན་ལས་ཀྱིས། །མི་མཉམ་རྒྱལ་བའི་སྐུ་གསུང་ཐུགས་ཀྱི་
རྟེན། །ཟླ་མེད་ངོ་མཚར་རྣམས་ཀྱི་གཏེར་ཆེན་པོས། །དཔལ་ལྡན་འཛམ་བུའི་གླིང་འདི་
མཛེས་པར་བྱས། །ཞེས་བྱ་བ་ནི། དེ་ནས་དབུས་གཙང་དུ་ཕེབས་པའི་དུས་སུ་དད་པས་
ཕུལ་བའི་སྐྱེས་ཀྱི་དངོས་པོ་རྣམས་དང་། གློ་བོར་འབུལ་བ་བྱུང་བ་རྣམས་སྟོན་པ་བཅོམ་
ལྡན་འདས་ཀྱི་བཀའ་དྲིན་གསབ་ཕྱིར། སྦྱིན་བདག་ཆེན་པོ་རྣམས་ཀྱི་ཡོན་ཆུད་མི་ཟ་བའི་
སླད་དུ། སྐུའི་རྟེན་དུ་རྗེ་བཙུན་གསང་བ་འདུས་པ་འཇམ་པའི་རྡོ་རྗེ་ཡུམ་ཞལ་ཕྱག་ཡོངས་
སུ་རྫོགས་པ་མི་ཚད་ཙམ་ཞིག་འཕྲ་རྒྱན་བཀོད་པ་ཕུན་སུམ་ཚོགས་པ་དང་བཅས་པ།
གསུང་ནི་མདོ་རྒྱུད་ཐམས་ཅད་ཀྱི་དཔལ་ཡོངས་སུ་འདུས་པ་ཆེན་པོ་རྒྱལ་པ་བཅོམ་ལྡན་
འདས་ཀྱིས་བྱིན་གྱིས་བརླབས་པའི་བཀའ་ཆེན་པོ་ཡོངས་སུ་གྲུབ་པ་དང་། ཐུགས་ཀྱི་རྟེན་
དུ་ཚེ་བློས་བཏང་གི་སྒྲུབ་པ་བོ་ཇི་སྙེད་བྱུང་བའི་མཐུན་རྐྱེན་ཐམས་ཅད་བདག་ཉིད་ཆེན་པོ་
ཉིད་ཀྱིས་མཛད་པར་ཞལ་གྱིས་འཆེས་ཏེ། དབུས་གཙང་ཁམས་གསུམ་གྱི་སའི་ཁྱོན་ནས་
འོངས་པའི་ཚེ་བློས་བཏང་གི་བྱ་བྲལ་ཤ་སྟག་མཚན་ཉིད་ཀྱི་ཐེག་པ་སྔོན་དུ་སོང་ཞིང་།
བདག་ཉིད་ཆེན་པོའི་ཞལ་གྱི་བུམ་པ་ལས་ལེགས་པར་ཐོབ་པའི་གདམས་པ་རྒྱ་མཚོས་ཕྱུག་
པ་ལྔ་བཅུ་ཙམ་གྱི་སྒྲུབ་སྡེ་ཐེབས་ནས། དེ་དག་ཟབ་མོའི་རྣལ་འབྱོར་ལ་རྩེ་གཅིག་ཏུ་མཉམ་
པར་བཞག་ཅིང་སྒྲུབ་པའི་མཚན་འཛིན་དུ་བཅུག་ནས། ལམ་གྱི་རྟགས་འཕྲལ་དུ་རྫོགས་
པའི་མངོན་པར་རྟོགས་པ་དམ་པ་དང་ལྡན་པའི་སྒྲུབ་པ་བོ་རྣམས་ལ་དགོས་དགུ་ལེགས་
པར་གནང་སྟེ། མཐུན་རྐྱེན་དང་གོས་དང་ཆོས་གསུམ་གྱིས་ཚིམ་པ་སྐྱེད་པར་མཛད་པ་དང་།
དཔལ་དུས་ཀྱི་འཁོར་ལོ་ལས་གསུངས་པའི་ཡེ་ཤེས་ཀྱི་མཆོད་རྟེན་ཆེན་པོ་ཐོག་སོ་ཚད་མ་
ཕྱེད་དང་ལྔ་ཙམ་ལ། བྲེའི་ནང་དུ་རྒྱུད་སྡེ་ཆེན་པོ་བཞིའི་བླ་མ་བརྒྱུད་པ་རྣམས་རི་མོར་བྲིས།
211



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བུམ་རིལ་གྱི་ཐོག་དང་བོ་ལ་དཔལ་ཀྱེའི་རྡོ་རྗེ་གཙོ་བོར་གྱུར་པ་དེ་དག་འབྲེལ་པའི་ཟབ་པ་
གཉིས་སུ་མེད་པའི་རྒྱུད་སྡེའི་ལྷ་ཚོགས་ཐམས་ཅད་རི་མོར་བྲིས། ཐོག་གཉིས་པ་ལ་དཔལ་
དུས་ཀྱི་འཁོར་ལོ་གཙོ་བོར་གྱུར་པའི་རྒྱ་ཆེ་བ་གཉིས་སུ་མེད་པའི་རྒྱུད་སྡེའི་ལྷ་ཚོགས་ཐམས་
ཅད་བྲིས། དེའི་ཐོག་གསུམ་པ་ལ་བདེ་མཆོག་ཕྱག་འབུམ་པ་གཙོ་བོར་གྱུར་པའི་མ་རྒྱུད་ཀྱི་
ལྷ་ཚོགས་ཐམས་ཅད་བྲིས། རྨང་གྲུ་བཞི་བའི་མཆོད་ཁང་གི་གཙོ་བོ་ལ་སྔོན་དུ་བརྗོད་པའི་
རྗེ་བཙུན་འཇམ་པའི་དབྱངས་བཞུགས་རྒྱུ་དང་དེའི་འཁོར་ས་དང་ཕྱིའི་ཀུན་དགའ་ར་བའི་
གཞི་རྣམས་ལ་ཕ་རྒྱུད། རྣལ་འབྱོར་རྒྱུད། སྤྱོད་རྒྱུད།བྱ་རྒྱུད་རྣམས་དང་། མདོ་སྔགས་ལས་
ཇི་སྐད་བཤད་པའི་དེ་བཞིན་གཤེགས་པ་རྣམས་ཀྱི་སྐུ་དང་། ཕྱོགས་བཞིའི་གློ་འབུར་སྟེང་
འོག་གི་སྟེང་མ་རྣམས་ལ་རྩ་བའི་རིགས་ལྔ་གཙོ་བོར་གྱུར་པའི་སྐུ་དང་། འོག་མ་རྣམས་ལ་
ཕྱོགས་སྐྱོང་བཞི་གཙོ་བོར་གྱུར་པའི་ལྷག་མ་རྣམས་ལ་འཁོར་དུ་མ་དང་བཅས་ཏེ། མདོར་
དཔལ་ཀྱེའི་རྡོ་རྗེ་ནས་བཟུང་སྟེ། བཞི་བདག་སྲུང་མའི་བར་གྱི་སྐུ་རྣམས་ཀུན་ཏུ་རྣམ་པར་
བཀྲ་བའི་ཚོན་བཟང་ཞིང་གསེར་གྱི་རྒྱན་གྱིས་རབ་ཏུ་སྨྲས་པ་དང་། ལྷག་པར་བཅོམ་ལྡན་
འདས་ཀྱི་དགོངས་པ་ཟབ་མོའི་བཀོད་པ་མཆོག་གིས་མཐོ་བས། སྐལ་བ་དང་ལྡན་ཞིང་བློ་
གྲོས་ཀྱི་མིག་དང་ལྡན་པ་དག་གིས་ནི། ལྷ་ཁང་མཐོང་བ་ཙམ་གྱིས་མདོ་སྔགས་ཀྱི་ལམ་གྱི་
གོ་བ་བདེ་བླག་ཏུ་སྟེར་བར་བྱེད་པའི་མིག་གི་བདུད་རྩི་དམ་པ། མགུར་ཆུ་རྣམས་དང་།
གདུགས་དང་། རྡོ་རྗེ་རིན་པོ་ཆེ་ཏོག་དང་བཅས་པ་ཚ་གསེར་བཟང་བོ་ལ་བགྱིས་ཏེ། རྒྱུ་
བཟང་བ། བཀོད་པ་བཀྲ་བ། ལྟ་ན་སྡུག་པ། བྱིན་ཆགས་པ། ཡེ་ཤེས་ཀྱི་རྒྱལ་བ་ཐམས་
ཅད་མངོན་སུམ་དུ་བཞུགས་ཤིང་སྐྱེ་དགུ་ཐམས་ཅད་ཀྱི་མཆོད་སྡོང་ཆེན་པོ་གྲུབ་པར་མཛད་ནས།
དེ་དག་གི་དྲུང་ན་རྒྱུད་སྡེ་སོ་སོ་ལས་ཇི་སྐད་བཤད་པའི་མཆོད་ཆ་རྣམས་ཀྱང་རིམ་པ་བཞིན་
དུ་གྲུབ་པར་མཛད་དེ། ཕལ་ཆེར་གྲུབ་ནས་སྣ་ཚོགས་པའི་མཆོད་སྤྲིན་གྱི་ཕུང་བོ་དང་
བཅས་པ་མྱུར་དུ་གྲུབ་ཅིང་དེ་དག་གི་ལས་བྱེད་པའི་ཚེ་ན་ཡང་མེ་ཏོག་གི་ཆར་སོགས་ངོ་
212



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
མཚར་བའི་འཇུག་པ་ཆེན་པོ་སྟོན་པར་མཛད་པ་ཡིན་ནོ། ། །
སྔར་སྔ་མོའི་དུས་སུ་དཔལ་དེ་ཉིད་འདུས་པ་ནས་གསུངས་པའི་དཀྱིལ་འཁོར་
ཐམས་ཅད་རི་མོར་བྲི་བར་དགོངས་ནས། རིམ་པ་བཞིན་དུ་བཞེངས་པའི་ཐང་སྐུ་ལྔ་བརྒྱ་
ཙམ་ཡོད་ཅིང་ཡོངས་སུ་རྫོགས་པར་ནི་མ་གྲུབ་པར། སྔོན་ལ་རྒྱུད་སོ་སོའི་དཀྱིལ་འཁོར་གྱི་
བློས་བསླངས་པ་དུ་མ་དང་། དེ་དག་གི་ནང་དུ་ཇི་ལྟར་འདོད་པའི་སྒྲུབ་མཆོད་བྱེད་དུས་
སྤྱན་དྲངས་པས་ཆོ་ག་པའི་དེ་ཉིད་འདུས་པའི་དཀྱིལ་འཁོར་གྱི་ལྷ་ཐམས་ཅད་སྐུ་དཔར་ཏུ་
བཏབ་ནས། རྣམ་པར་བཀྲ་བའི་ཚོན་གྱིས་བརྒྱན་ཏེ། ཡོངས་སུ་རྫོགས་པར་གྲུབ་པའི་དེ་
བཞིན་གཤེགས་པའི་སྐུ་འབུར་དུ་དོད་པ་རབ་འབྱམས་བློའི་ཡུལ་ལས་འདས་པ་ལེགས་
པར་གྲུབ་པས། བདག་ཉིད་ཆེན་པོ་ཉིད་ཀྱི་ཕྱག་གིས་མེ་ཏོག་བསྩལ་ཅིང་། རྗེ་བཙུན་འཇམ་
པའི་རྡོ་རྗེ་ཕྱིས་བདག་ཉིད་ཆེན་པོ་མྱ་ངན་ལས་འདས་པའི་འོག་ཏུ་ལེགས་པར་གྲུབ་སྟེ། བྱིན་
རླབས་ཀྱི་ཆོ་འཕྲུལ་ཆེན་པོ་བསམ་གྱིས་མི་ཁྱབ་པའི་བཀོད་པའི་དཀར་ཆག་ནི་འོག་ཏུ་
འཆད་པར་འགྱུར་རོ། ། །
དེ་ལྟར་ན་བདག་ཉིད་ཆེན་པོ་འདིས་སྦྱིན་པའི་བདག་པོའི་ཡོན་ཕུན་སུམ་ཚོགས་
པའི་ཞིང་དུ་བསྒྲུབས་ཤིང་། བསྟན་པ་རིན་པོ་ཆེ་ལ་གུས་པའི་རྟེན་མཆོད་དཔག་ཏུ་མེད་པ་
དེང་སེང་གི་སྡེ་བ་འབྱོར་ལྡན་དག་གིས་ཀྱང་སྒྲུབ་པར་མི་ནུས་ཤིང་། འདི་ལྟ་བུའི་བཀོད་པ་
བོད་ཀྱི་ཆ་ལ་ཡོད་པར་ཡང་མ་ཐོས་ཤིང་མ་མཐོང་ལ། འདི་ཁོ་ན་གཅིག་པུས་ཀྱང་རྒྱལ་བའི་
བསྟན་པ་ལ་ལྷག་པར་བྱ་བ་ཆེན་པོ་མཛད་ཅིང་། ཕྱི་རབས་སྐྱེ་བོ་བསོད་ནམས་ཀྱི་གཏེར་
ཆེན་པོ་སྒྲུབ་པ་རྣམས་ལ་བླ་ན་མེད་པའི་བཀའ་དྲིན་དུ་གྱུར་པ་ཡིན་ནོ། །
བསོད་ནམས་བྱེ་བས་ཐོབ་པའི་མིག་གི་སྣོད། །ཀུན་ཏུ་འགེངས་ལ་ཁྱོད་ཉིད་ལྷག་
པའི་ལྷ། །གཟུགས་སུ་སྣང་ཞིང་གདུལ་བྱའི་བསམ་པ་དང་། །འཚམ་པའི་སྐུ་ཡི་བཀོད་
པའང་བསམ་མི་ཁྱབ། །ཅེས་བྱ་བ་ནི། འདིར་མཆོག་གི་སྐལ་བ་དང་ལྡན་པའི་ཉན་པ་བོ་
འན
213



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དག་ལ། རྗེ་བཙུན་བདག་ཉིད་ཆེན་པོ་འདི་ནི་རྡོ་རྗེ་འཆང་གི་ཞལ་ཕྱག་གི་རྣམ་པར་མཐོང་
བའི་ཆོ་འཕྲུལ་ཆེན་པོ་སྟོན་པར་མཛད་པ་ཡིན་ཏེ། དེ་ཡང་བླ་འཁོར་རིན་པོ་ཆེ་ངག་གི་
དབང་བོའི་ཞབས་ཀྱིས་བཅོམ་ལྡན་འདས་རྡོ་རྗེ་འཇིགས་བྱེད་ཀྱི་དབང་གསན་པའི་ཚེ། བླ་
མ་བདག་ཉིད་ཆེན་པོ་རྗེ་བཙུན་འཇམ་པའི་དབྱངས་དྲག་པོ་ཆེན་པོ་རྡོ་རྗེ་འཇིགས་བྱེད་ཀྱི་
སྐུར་ཐེངས་མང་བོ་གཟིགས་ཤིང་། ཁ་ཅིག་གིས་ནི་སྨྱུང་གནས་གནང་བའི་ཚེ་རྗེ་བཙུན་
སྤྱན་རས་གཟིགས་དབང་ཕྱུག་ཏུ་མཐོང་བ་དང་། ལོ་ལོ་ཆོས་ལུང་བའི་བླ་མ་ལེགས་པ་
བཟང་བོས་ཕྱག་རྒྱ་ཆེན་པོ་དང་དབུ་མ་ལྟ་ཁྲིད་སོགས་ཟབ་ཆོས་འགའ་ཞིག་ཞུ་བའི་དུས་ན།
ཉིན་ཞིག་ཆོས་ཐུན་ཉན་དུ་འོངས་པའི་ཚེ། རྗེ་བཙུན་བླ་མའི་ཆོས་ཀྱི་སེངྒེའི་ཁྲི་ལ་རྗེ་བཙུན་
འཇམ་པའི་དབྱངས་དར་དང་རིན་པོ་ཆེས་བརྒྱན་པ་གཞོན་ནུ་ཆ་ལུགས་ཅན་གཅིག་
བཞུགས་པ་མངོན་སུམ་དུ་མཐོང་སྟེ།དད་པ་དང་གུས་པས་ཉིན་མཚན་དུ་བདག་ཉིད་ཆེན་
པོ་སྒྲུབ་པ་ལ་འཇུག་ཅིང་། དུས་ཕྱིས་བླ་མ་དེ་ཉིད་ཀྱི་གསུང་གིས་མི་ཀུན་འཇམ་དབྱངས་
ལ་སོགས་པའི་སྒྲུབ་པ་བྱེད་པར་སྣང་མོད། ཁོ་བོ་འཇམ་པའི་དབྱངས་དངོས་ཉིད་ཡིན་ལ་
མཇལ་དུ་འགྲོ་ཞིང་། ཟང་ཟིང་གི་དངོས་པོ་ཅི་འབྱོར་དག་གི་མཆོད་པ་ཁྱེར་ནས་ཞབས་
དྲུང་དུ་ཡང་དང་ཡང་དུ་འོང་བར་བྱེད་དོ། །ཡང་གློ་བོར་དཔོན་པོ་ཨ་མ་དཔལ་གྱིས་སྤྱན་
དྲངས་ཏེ་ཕེབས་པའི་ཚེ། མཁར་སྟེང་བྱ་བའི་དགོན་པར་བླ་མ་སྒྲུབ་པ་བོ་ཡོན་མཆོད་
གཉིས་ཀྱིས་གདན་དྲངས། དེ་ན་ལོ་སྒྲུབ་བྱེད་མཁན་མང་དུ་ཡོད་པ་དེ་རྣམས་ཀྱི་ནང་ནས་
སྒྲུབ་པ་བོ་གཅིག་གི་རྨི་ལམ་དུ་མཚམས་སྒོ་དེ་བཏོག་གིན་འདུག །དེར་སུ་ཡིན་བྱས་པས་
སང་ནུབ་འདིར་རྗེ་བཙུན་འཇམ་པའི་དབྱངས་ཀྱི་སྤྲུལ་བ་ཞིག་ཆོས་གསུང་དུ་འབྱོན་པ་ཡོད་པས།
ཁྱེད་རང་མཚམས་ཐོན་ལ་ཉན་དུ་ཤོག་ཟེར། གཉིད་སད་པ་དང་རྨི་ལམ་དུ་འདུག །དེའི་
བསམ་པ་ལ་འཇམ་དབྱངས་ཀྱི་ཆོས་ཤིག་ནི་ང་འདྲས་ཐོབ་དོགས་མེད། འོན་ཀྱང་སྒྲུབ་པའི་
མཚན་མ་བཟང་བོ་ཡིན་སྙམ་ནས་སྤྲོ་བ་སྐྱེས། དེ་ནས་སྔ་དྲོ་ཚ་བ་ཐོན་པ་དང་བུག་སྒོ་བཏོག་
214



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
མཁན་ཞིག་བྱུང་། ལན་གྱི་བརྡ་བྱས་པས། དྲུང་སྒྲུབ་པ་བོའི་ཞལ་ཏས་དོ་ནུབ་ཆོས་རྗེ་ཆོས་
རྒྱལ་བས་ཕེབས་ནས་སང་སྔ་དྲོ་ཀུན་རིག་གི་དབང་དང་སེམས་བསྐྱེད་ཚོགས་ཆོས་སུ་
གནང་བ་ཡོད་པས། ཡང་ཡང་འདི་འདྲ་བའི་བླ་མ་དང་འུ་ཅག་མཇལ་དོགས་མེད་མཚམས་
གསེང་ཞིག་སྒྲུབ་པ་བོ་གཞན་རྣམས་ཀྱང་གསེང་བ་ཡོད་ཟེར། དེར་ཁོང་གིས་ལེགས་སོ། །
དོ་ནུབ་རྗེ་བཙུན་འཇམ་པའི་དབྱངས་དངོས་དང་མཇལ་བ་འདུག་པས་རེས་དགའ་
སྙམ་པ་དང་བཅས་ཏེ། མཐར་མཇལ་ཞིང་གསུང་ཐོས་པ་དང་། ལ་སྟོད་ལྷོའི་ས་ཆའི་བླ་མ་
ཞིག་གིས་རྒྱལ་བ་ཚེ་དཔག་མེད་པ་འོད་ཀྱི་དཀྱིལ་འཁོར་མངའ་བ་ཞིག་ཏུ་མཐོང་བ་དང་།
སླར་ཡང་ཉང་སྟོད་ཀྱི་དཔལ་འཁོར་ལོ་བདེ་ཆེན་དུ་མཁན་ཆེན་དཀོན་མཆོག་དཔལ་བཟང་
བོ་ལ་བཅོམ་ལྡན་འདས་གཤིན་རྗེ་དམར་བོའི་དབང་སྐུར་བའི་ཚེ་ན། ཁོང་བས་བདག་ཉིད་
ཆེན་པོ་དཀྱིལ་འཁོར་གྱི་གཙོ་བོར་གཟིགས་ཞེས་ཀྱང་ཐོས་སོ། །
ཇི་ལྟར་རྒྱ་མཚོ་བུམ་པས་བཅུས་གྱུར་ཀྱང་། །དེ་ཡི་ཆུ་རྣམས་དེར་ནི་ཆུད་མ་ཡིན། །
དེ་བཞིན་ཁྱོད་ཀྱི་ཡོན་ཏན་ཕུང་བོའི་ཚོགས། །རྫོགས་པར་འཛིན་ལ་འདི་ན་ངལ་བ་འཛིན། །
འོན་ཀྱང་སྣོད་ཀྱི་རིམ་པའི་དབྱེ་བ་རྣམས། །འགེངས་ལ་རིན་ཆེན་འབྱུང་གནས་དཔའ་བ་
བཞིན། །སྐལ་བར་འཚམ་པར་ཁྱོད་ཀྱི་ཡོན་ཏན་གྱི། །ཆ་ཙམ་ཐོབ་པའི་སྲས་རྣམས་འདིར་
བརྗོད་དོ། །ཞེས་བྱ་བ་ནི། གོ་སླ་བའི་དཔེ་དེ་ཉིད་ཀྱིས་མཚོན་ནས། བདག་ཉིད་ཆེན་པོས་
ཐུབ་པའི་གསུང་རབ་མཐའ་དག་འཆད་ཉན་གྱིས་གཏན་ལ་འབེབས་པར་མཛད་པ་དེ་ཉིད་
ཀྱི་གསུང་གི་བདུད་རྩི་ཐོས་པས། བློ་གྲོས་ཀྱི་ལུས་རྒྱས་པའི་སློབ་མའི་ཕྲེང་བའི་གཙོ་བོ་
རྣམས་བྲི་བར་བྱ་བ་ཡིན་ནོ། །
དེ་ལ། བཟོ་རིག་ནས་བཟུང་ཡོངས་སུ་རྫོགས་པའི་བར། །དེ་དང་དེ་ཡི་བཀའ་
བབས་ཉི་ཤུ་གསུམ། །འཇམ་པའི་རྡོ་རྗེ་མི་ཡི་ཟློས་གར་མཁན། །རྣམ་དག་འཁོན་གྱི་གདུང་
རྒྱུད་རྣམ་པ་གསུམ། །རིགས་སྔགས་འཆང་བའི་ཁྱུ་མཆོག་ཆེན་པོ་ཞིག །ཉི་མ་ཟླ་བ་ལྟར་
215



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
གྲགས་མཁས་གྲུབ་གཉིས། །འཇིག་རྟེན་གསུམ་གྱི་མིག་གཅིག་ལོ་ཆེན་གསུམ། །ཕྱོགས་
ལས་རྣམ་པར་རྒྱལ་བའི་བཤེས་གཉེན་དྲུག །མདོ་སྔགས་ཡོངས་རྫོགས་མཁས་པ་བཅུ་
གསུམ་དང་། །པཎ་ཆེན་ཤཱཀྱ་ཤྲཱིའི་གདན་ས་གཉིས། །འདུས་པ་རྒྱ་མཚོའི་གཙུག་རྒྱན་བཅུ་
དྲུག་དང་། །མཚན་ཉིད་རབ་འབྱམས་སྨྲ་བའི་བཤེས་གཉེན་བཞི། །སྔགས་གཞུང་རབ་
འབྱམས་སྨྲ་བའི་མཁས་པ་གཉིས། །སྒྲུབ་པའི་རྒྱལ་མཚན་འཛིན་པའི་རྣལ་འབྱོར་བཞི། །
དྲག་པོའི་རྟུལ་ཞུགས་རྫོགས་པའི་སྔགས་འཆང་གཉིས། །བཀའ་བཅུ་ལེགས་པར་སྨྲ་བ་
སྟོང་ཕྲག་གཅིག །བཀའ་བཞི་ཀུན་ཏུ་སྨྲ་བ་སྟོང་ཕྲག་ཟུང་། །ཕར་ཚད་ཤེས་པའི་སློབ་མ་ཁྲི་
ཕྲག་བརྒལ། །ཚེ་འདི་བློས་བཏང་སྒྲུབ་ཆེན་ལྔ་བཅུར་ལྡན། །ལྷག་པར་རྒྱལ་བ་ཐམས་ཅད་
སྐྱེད་པའི་ཡུམ། །རྡོ་རྗེ་ཕག་མོ་གསང་བའི་མཛོད་འཛིན་མ། །ས་ལ་དགེ་སློང་མ་ཡིས་རབ་
གྲགས་པ། །སྤྲུལ་བའི་གར་གྱིས་གསང་བ་འཛིན་པར་མཛད། །ཅེས་བྱ་བ་ནི། བཟོ་རིག་པ་
ནས་བཟུང་སྟེ། ཡོངས་སུ་རྫོགས་པའི་གནས་ཀྱི་བར་སྐབས་ཉི་ཤུ་རྩ་གསུམ་དུ་བརྗོད་པར་
བྱ་སྟེ། དེ་ལ་སྐུ་ཚེ་འདིར་སློབ་དཔོན་དང་སྦྱང་བ་ཆེན་པོ་བྱེད་པ་ལ་རག་མ་ལས་པར་དེ་
བཞིན་གཤེགས་པའི་སྐུ་དང་། ཕོ་བྲང་ཆེན་པོ་རྒྱལ་བ་སྲས་དང་བཅས་པའི་ཕྱག་ཚད་ཀྱི་
རྗེས་སུ་འགྲོ་ཞིང་བདེ་མགྱོགས་སུ་མིག་གི་བདུད་རྩི་འཐུང་བའི་རི་མོ་ཁྱད་པར་ཅན་གྱི་
བཀའ་བབས་མངའ་རིས་ཀྱི་པུར་ཐོགས་ཀྱི་རྒྱལ་བོ་བསམ་གཏན་རྒྱལ་མཚན། རྒྱལ་བའི་
སྨན་གཞུང་ཐམས་ཅད་ཀྱི་ཕ་རོལ་ཏུ་སོན་ཏེ། ནད་པ་ཐམས་ཅད་ཀྱི་སྡུག་བསྔལ་འཕྲོག་པ་
ལ་གཅིག་ཏུ་དཔའ་བའི་ཉམས་མྱོང་དང་ལག་ལེན་རྩེ་མོར་འཛེགས་པའི་གསོ་དཔྱད་རིག་
པའི་བཀའ་བབས་རིག་སྔགས་འཆང་བའི་འཁོར་ལོས་སྒྱུར་བ་རྣམ་རྒྱལ་གྲགས་པ་བཟང་བོ།
ཟབ་པ་དང་རྒྱ་ཆེ་བའི་རྒྱལ་བའི་སྙན་ངག་གི་གཞུང་ལུགས་ཀྱི་རྒྱ་མཚོ་འཆད་པ་དང་རྩོམ་པ་
ལ་ཀུན་ཏུ་ཐོགས་པ་མེད་ཅིང་། རྒྱན་གྱི་གནས་ལ་བླ་ན་མེད་པའི་ཉམས་ཀྱི་རྣམ་འགྱུར་
མཁས་པས་མཐའ་དག་གི་མགོ་བོ་འདར་བར་བྱེད་པའི་སྙན་ངག་གི་བཀའ་བབས་ངམ་
216



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
རིང་གི་ཡོངས་སུ་རྫོགས་པའི་བཀའ་བཅུ་བ་དཔལ་ལྡན་བཟང་བོ། སྡེབ་སྦྱོར་དང་ཚིག་གི་
རྒྱན་དང་མིང་གི་མངོན་བརྗོད་དང་ཟློས་གར་དང་སྒྲ་ལ་སོགས་ཏེ་ཐ་སྙད་ཀྱི་གཙུག་ལག་རྒྱ་
མཚོའི་བཀའ་བབས་དཔལ་ཨེའི་བཀའ་བཅུ་བ་ཆེན་པོ་ནམ་མཁའ་དཔལ་བཟང་དང་། སྡེ་
བདུན་མདོ་དང་བཅས་པ་ཁོང་དུ་ཆུད་ནས་འགྲེལ་བ་མཐའ་དག་གི་ལེགས་པར་བཤད་པ་
སྤྲོ་བ་ལ་མཁས་ཤིང་། མངོན་སུམ་དང་རྗེས་དཔག་པས་རང་སྨིན་པར་བྱས་ཏེ་སྒྲུབ་པ་དང་
སུན་འབྱིན་པས་གཞན་རྗེས་སུ་འཛིན་པ་ཚད་མའི་རིག་གནས་ཀྱི་བཀའ་བབས་སྟག་ལུང་
བཀའ་བཞི་བ་བླ་ཆེན་མཉྫཤི། ལྷག་པ་ཚུལ་ཁྲིམས་ཀྱི་བསླབ་པ་གཙོ་བོར་སྟོན་པ་འདུལ་
བའི་སྡེ་སྣོད་ཀྱི་གནས་ལ་མ་ལུས་པ་གསལ་བར་བྱེད་པ་འདུལ་བ་མདོ་རྩ་བའི་བཀའ་
བབས་གུང་ཐང་དཔལ་ལྡན་སེངྒེ། ཆོས་རྣམས་ཀྱི་རང་སྤྱིའི་མཚན་ཉིད་རྣམ་པར་འབྱེད་པ་
ལ་ཀུན་ཏུ་སྤོབས་པ་ལྡན་པའི་ཆོས་མངོན་པ་ཀུན་ལས་བཏུས་ཀྱི་བཀའ་བབས་གསང་ཕུ་བ་
བཟོད་པ་བློ་གྲོས་རྒྱ་མཚོ། ཉམས་ལེན་མངོན་པར་རྟོགས་པ་དངོས་པོ་བརྒྱད་ཀྱི་སྒོམ་གྱི་
མན་ངག་གིས་སྟོན་པ་ཕ་རོལ་ཏུ་ཕྱིན་པའི་བཀའ་བབས་ཁབ་གུང་ཐང་བ་རྒྱལ་མཚན་
དཀོན་མཆོག །མདོའི་ཚལ་གྱི་དོན་གྱི་སྙེ་མ་རྗེ་བཙུན་མི་ཕམ་པའི་གཞུང་ལྔའི་དགོངས་པ་
ཟབ་མོ་རྒྱལ་བའི་དགོངས་པ་བཞིན་དུ་བདེ་བླག་ཏུ་རྟོགས་པའི་བཀའ་བབས་དཔལ་ལྡན་
ས་སྐྱ་བ་དཀའ་བཅུ་བ་མཆོག་གི་བློ་གྲོས། བདེ་བར་གཤེགས་པའི་ཁོ་ན་ཉིད་མཐའ་དང་
བྲལ་བ་དབུ་མར་གནས་པ་དེ་ཉིད་རྒྱལ་བའི་དགོངས་པ་ཇི་བཞིན་དུ་འབྲེལ་བ་ལ་ཀུན་ཏུ་
འཇིགས་པ་མེད་པའི་མཐའ་བྲལ་དབུ་མ་ཆེན་པོའི་བཀའ་བབས་བཀའ་བཞི་བ་ཤེས་རབ་
མགོན་པོ། རྒྱལ་བ་སྲས་དང་བཅས་པའི་ཐུན་མོང་མ་ཡིན་པའི་སྤྱོད་པ་རླབས་པོ་ཆེ་གསལ་
བར་སྟོན་པ་བྱང་ཆུབ་སེམས་དཔའི་སྤྱོད་པ་ལ་འཇུག་པ་མི་མཉམ་པར་མཁྱེན་ཅིང་། དེ་
དག་ཐམས་ཅད་ཀྱི་སྙིང་རྗེ་ཆེན་པོ་ཐུགས་ལ་རྣམ་པར་སྨིན་པའི་བཀའ་བབས་དཔལ་ལྡན་
ས་སྐྱ་བ་བྱང་ཆུབ་སེམས་དཔའ་ཆེན་པོ་གཞོན་ནུ་རྒྱལ་མཆོག །ཆགས་སྡང་གི་འཆིང་བ་
217



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ལས་རྣམ་པར་གྲོལ་ཞིང་གསུང་རབ་རྒྱ་མཚོ་རྒྱུན་མི་འཆད་པར་ཀུན་ཏུ་འཆད་པས་ཐུབ་
པའི་བསྟན་པ་འཛིན་པའི་བཀའ་བབས་མཁྱེན་རབ་ཀྱི་དབང་ཕྱུག་སྨར་ཁམས་པ་གྲགས་
པ་བཟང་བོ། འཕགས་པའི་ཡུལ་གྱི་མཁས་པ་མཐའ་དག་ལ་རབ་ཏུ་གྲགས་པའི་རྩོད་པའི་
སྐྱོན་ཡོངས་སུ་སྤངས་ཤིང་། ཡོན་ཏན་ཐམས་ཅད་རྫོགས་ཏེ་གཞུང་ལུགས་ངན་པ་ཐམས་
ཅད་ལ་ཕམ་པ་སྟེར་པའི་རྩོད་པ་རྡོ་རྗེའི་ཐོག་དང་འདྲ་བའི་བཀའ་བབས་ཤེལ་དཀར་བ་
ཐུགས་རྗེ་དཔལ། མདོ་རྒྱུད་བསྟན་བཅོས་གསུང་རབ་མཐའ་དག་རྣམ་པར་འགྲེལ་བ་ན་
ཚིག་དང་དོན་གྱི་ཆ་ལ་མཁས་པའི་ཡིད་འཕྲོག་པའི་སྙུ་གུའི་ཁ་ལོ་སྒྱུར་བ་ཆེན་པོས་བསྟན་
པ་འཛིན་པར་མཛད་པའི་རྩོམ་པའི་བཀའ་བབས་དཔལ་རྩེ་ཐང་བ་པཎ་ཆེན་རྣམ་པར་རྒྱལ་བ།
ཇི་ལྟར་ཞལ་གྱིས་འཆེས་པའི་བསླབ་པ་གསུམ་གྱི་སྡོམ་པར་བྱ་བ་ཕྲ་རགས་ཐམས་ཅད་ལ་
ཡེ་ཤེས་ཀྱི་སྤྱན་དང་ལྡན་པ་རྣམས་ཀྱིས་གཟིགས་ཀྱང་ལྟུང་བའི་གཟུགས་བརྙན་ཙམ་ཡང་
མི་སྣང་བར་མཆོག་ཏུ་བཙུན་པའི་བཀའ་བབས་ཁ་བ་གུང་ཐང་བ་མ་ཏི་བི་ཛ་ཡ། འཁོར་ལོ་
སྒྱུར་བའི་དཔལ་འབྱོར་ནས་བཟུང་སྟེ་ཁབ་ཕྲ་མོ་གཅིག་གི་བར་གྱི་འབྱོར་པའི་ཕུང་བོ་ཇི་
སྙེད་པ་ཐམས་ཅད་མཆིལ་མའི་ཐལ་བ་བཞིན་དུ་དོར་ནས། སྲེད་པ་ཅུང་ཟད་ཙམ་ཡང་མི་
མཛད་པའི་བཀའ་བབས་རྒྱལ་ཁམས་ཀྱི་སྤོང་བ་ཆེན་པོ་ཡོན་ཏན་སེངྒེ། བླ་མ་མཆོག་ལ་
རྒྱལ་བ་རྡོ་རྗེ་འཆང་ཆེན་པོའི་ངོ་བོར་བལྟས་ཏེ། སྒོ་གསུམ་གྱི་གུས་པའི་མཆོད་སྤྲིན་ཆེན་
པོས་ཚིམ་པར་བགྱིད་པའི་མོས་གུས་ཀྱི་བཀའ་བབས་སྐུ་ཞང་འཇམ་དབྱངས་ཆོས་རྗེ། བླ་
ན་མེད་པའི་ཐམས་ཅད་གཉིས་སུ་མེད་པའི་མཆོག་གི་རྒྱུད་དུ་འགྲེལ་བར་བྱེད་པའི་བཤད་
རྒྱུད་རྡོ་རྗེ་ཕྲེང་བའི་བཀའ་བབས་དཔལ་རྩེ་ཐང་བ་ཐེལ་གྱི་མཁན་ཆེན་ཀུན་དགའ་རྒྱལ་
མཚན། རྡོ་རྗེ་སེམས་དཔའི་བདག་ཉིད་ཀྱི་རོལ་པ་ཆེན་པོའི་སྐུའི་འགྱུར་བ་སྣང་བས་སྐལ་
བ་མཆོག་གི་བདུད་རྩིར་ཆགས་ཤིང་ཚར་གཅོད་པ་དང་རྗེས་སུ་འཛིན་པའི་ཟབ་མོའི་ལམ་
ལ་འཇུག་པའི་སྒེག་པའི་རྡོ་རྗེ་གར་གྱི་བཀའ་བབས་བོ་དོང་བ་དར་མ་སེངྒེ། ལྷག་པ་ཚུལ་
218



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཁྲིམས་ཀྱི་བསླབ་པ་གཙོ་བོར་སྟོན་པ་མདོ་སྡེའི་སྡེ་སྣོད། ལྷག་པ་ཤེས་རབ་ཀྱི་བསླབ་པ་
གཙོ་བོར་སྟོན་པ་མངོན་པའི་སྡེ་སྣོད་དེ། སྡེ་སྣོད་རིན་པོ་ཆེ་གསུམ་ཡོངས་སུ་རྫོགས་པའི་
བཀའ་བབས་ཤེལ་དཀར་བ་སྡེ་སྣོད་གསུམ་པ་དཔལ་ལྡན་སངས་རྒྱས་བྱ་བ་དང་། སྤྱོད་པ་
དང་རྣལ་འབྱོར་དང་རྣལ་འབྱོར་བླ་ན་མེད་པ་སྟེ། རྒྱུད་སྡེ་རིན་པོ་ཆེ་བཞི་ཡོངས་སུ་རྫོགས་
པའི་བཀའ་བབས་དཔལ་སྟག་ལུང་ཐང་བ་ཆེན་པོ་ཀ་དྲུག་པ་ངག་དབང་གྲགས་པ། མདོ་
དང་སྔགས་ཀྱི་ལམ་གྱི་རིམ་པའི་ཉམས་ལེན་གྱིས་ཐུགས་རྒྱུད་སྨིན་པར་མཛད་དེ། ཡོན་
ཏན་གྱི་རྟོགས་པ་རྒྱ་མཚོ་ལྟ་བུར་ཡོངས་སུ་གང་ཞིང་རྒྱས་པའི་རྟོགས་པའི་བཀའ་བབས་
ཉིད་ཀྱི་དབོན་པོ་བླ་འཁོར་རིན་པོ་ཆེ་ངག་དབང་རྒྱལ་མཚན། བྱིས་པ་འཇུག་པའི་ལུས་ཀྱི་
བསླབ་པ་ནས་བརྩམས་ཏེ། མཐར་བླ་ན་མེད་པའི་འབྲས་བུ་རྡོ་རྗེ་འཆང་ཆེན་པོ་གྲུབ་པའི་
བར་གྱི་དཔལ་དེ་ཁོ་ན་ཉིད་འདུས་པ་ཞེས་འཛམ་བུའི་གླིང་གི་རྒྱན་གཅིག་པུ་རྒྱལ་བ་བཅོམ་
ལྡན་འདས་ཀྱི་བསྟན་པ་ཡོངས་སུ་རྫོགས་པའི་གཞི་དང་ལམ་དང་འབྲས་བུ་ཐམས་ཅད་
ཚང་ལ་མ་ནོར་བ་ཡོངས་སུ་འདུས་པའི་བཀའ་བབས་ཤེལ་དཀར་བ་བདག་ཉིད་ཆེན་པོ་
འཇམ་དཔལ་གྲགས་པ་སྟེ། བཀའ་བབས་ཀྱི་སློབ་མ་ཉི་ཤུ་རྩ་གསུམ་དང་། གཞན་ཡང་
བདག་ཉིད་ཆེན་པོའི་བཀའ་དྲིན་ནོད་པའི་སློབ་མའི་གཙོ་བོ་རྣམས་ནི་འདི་ལྟ་སྟེ།
འཁོན་གྱི་གདུང་རྒྱུད་གསུམ་ནི། བཀའ་སྲུང་བྲན་དུ་བཀོད་པ་བདག་པོ་ཆེན་པོ་
གྲགས་པ་བློ་གྲོས། དེའི་སྲས་སློབ་དཔོན་ཆེན་པོ་གྲགས་པ་རྡོ་རྗེ། ཐེག་ཆེན་ཆོས་ཀྱི་རྒྱལ་
བོའི་དབོན་པོ་མཁན་པོ་བདེ་ལེགས་བཀྲ་ཤིས་རྒྱལ་མཚན་དཔལ་བཟང་བོ། །
སྔགས་འཆང་བའི་ཁྱུ་མཆོག་གཅིག་པུ་ནི། རིགས་སྔགས་ཀྱི་གཞུང་ལུགས་རྒྱ་མཚོ་
རྗེ་བཙུན་འཇམ་པའི་དབྱངས་ཀྱི་ཞལ་གྱི་བུམ་པ་ལས་འོངས་ཏེ་རྒྱུད་པ་ཀུན་ཏུ་འཆད་པ་
དང་སྒྲུབ་པ་ལ་འགྲན་ཟླ་དང་རྡོ་རྗེ་འཛིན་པ་ཆེན་པོ་ཀུན་དགའ་རྒྱལ་མཚན།
ཉི་ཟླ་ལྟར་གྲགས་པའི་མཁས་པ་གཉིས་ནི། རང་དང་མཉམ་པའི་འགྲན་པའི་
219



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
མཁས་པ་མཐའ་དག་གི་རི་བོ་ལས་ཀུན་ཏུ་འཕགས་ཏེ། མདོ་དང་སྔགས་ཀྱི་དཀྱིལ་འཁོར་
ཡོངས་སུ་རྫོགས་ཤིང་འཆད་པ་དང་། རྩོད་པ་དང་། རྩོམ་པའི་འོད་ཟེར་གྱི་དྲ་བ་ཆེན་པོ་
སྟོང་ཕྲག་རབ་ཏུ་འགྱེད་པ་ལ་མཁས་པས་སྐལ་བ་ཞན་པའི་འབྱུང་བོའི་བྱ་ཐམས་ཅད་ལ་
ལོང་བ་སྟེར་བ་ལ་མཁས་ཤིང་སྐལ་བ་ལྡན་པ་རྣམས་ཀྱི་བློའི་པད་ཚད་ཀུན་ཏུ་བཞད་པ་ལ་
མཐུ་དང་ལྡན་པས་ཉི་མ་ལྟ་བུར་གྲགས་པའི་མཁས་གྲུབ་ཆེན་པོ་མཁས་གྲུབ་ཆེན་པོ་དགེ་
ལེགས་དཔལ་བཟང་བོ། གསུང་རབ་རྒྱ་མཚོའི་ཆུ་གཏེར་གྱི་མངལ་ལས་ཐོན་ནས་ཡོངས་
སུ་རྫོགས་པའི་ནམ་མཁར་རིམ་པ་གཉིས་ཀྱི་དཀྱིལ་འཁོར་ཡོངས་སུ་རྫོགས་ཏེ། ཀུན་ནས་
གྲུབ་པའི་རི་དྭགས་ཀྱིས་སྒེག་ཅིང་། ཐ་སྙད་ཀྱི་གཙུག་ལག་རྒྱ་མཚོའི་འོད་དཀར་གྱི་སྣང་བ་
གྲངས་མེད་པར་འཆར་བས་བློ་གསལ་རྣམས་ཀྱི་ཀུ་མུ་ཏའི་འཇུག་ངོགས་རྒྱས་པར་བྱེད་པ་
ལ་མཁས་པ་དཔང་ལོ་ཆེན་པོའི་སྐུ་སྐྱེ་བློ་གྲོས་བརྟན་པར་འབོད་པ་དང་གཉིས་སོ། །
འཇིག་རྟེན་གྱི་མིག་གསུམ་ནི།དཔལ་ཨེའི་ལོ་ཙཱ་བ་ཆེན་པོ་བསོད་ནམས་དཔལ་
བཟང་བོ། ལོ་ཙཱ་བ་ཆེན་པོ་རྡོ་རྗེ་རྒྱལ་མཚན། ལོ་ཙཱ་བ་ཆེན་པོ་ཐུགས་རྗེ་དཔལ་ཏེ་གསུམ་མོ། །
ཕྱོགས་ལས་རྣམ་པར་རྒྱལ་བའི་མཁས་པ་དྲུག་ནི། ཕྱི་ཐ་སྙད་ཀྱི་གཙུག་ལག་རྒྱ་མཚོའི་
རིག་ནས། རྒྱུའི་ཐེག་པ་རབ་འབྱམས་ཡོངས་སུ་རྟོགས་པ་ལ་མཁས་ཤིང་། སྙིང་བོའི་ཐེག་
པ་ཟབ་མོའི་གནས་ལ་དགྱེས་པ་བོ་དོང་སྟག་སྡེའི་ཆེན་པོ་དོལ་བ་རྒྱལ་མཚན་གྲགས། རྒྱུ་
དང་འབྲས་བུའི་ཐེག་པ་མཐའ་དག་ལ་ཀུན་ཏུ་ཐུགས་ཕྱོགས་ཏེ་དཔལ་ཐམས་ཅད་མཁྱེན་
པའི་ཞབས་ཀྱི་ཀུན་ཏུ་བསྔགས་པ་མཛད་པ་སྤྱི་བོ་ལྷས་ཀྱི་མཁན་པོ་བཤེས་གཉེན་ཉི་མ།
རིག་པའི་གནས་ལྔ་ལ་མཁས་ཤིང་མང་དུ་གསན་པའི་ཀློག་པ་ཐོས་བསམ་གྱི་འཁོར་ལོ་
ཡོངས་སུ་རྫོགས་ཏེ། རྣམ་པར་གཡེང་བ་མེད་པའི་གངས་ཀྱི་འདབས་ན་སྒྲུབ་པ་བསམ་
གཏན་ལ་མཉམ་པར་བཞག་པ་དཔལ་རྩེ་ཐང་བ་ཆོས་ཀྱི་གྲགས་པ། མདོ་སྔགས་ཀྱི་ལུས་
ཡོངས་སུ་རྫོགས་པ་གསུང་ཕུ་བཀའ་བཅུ་བ་པདྨ་བཟང་བོ། བསྟན་པའི་ཉི་མ་སྣར་ཐང་བ་
22)



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
དགེ་འདུན་གྲུབ། ཤངས་ཆོས་འཁོར་སྒང་བའི་མཁན་ཆེན་བཀའ་བཅུ་བ་ཤེས་རབ་རིན་
ཆེན་ཏེ་དྲུག་གོ །
མདོ་སྔགས་ཡོངས་སུ་རྫོགས་པ་བཅུ་གསུམ་ནི། རྒྱལ་སྲས་སེམས་དཔའ་ཆེན་པོ་
ལས་རབ་ཏུ་བྱུང་བ་ཐོབ་སྟེ། མདོ་སྔགས་ཀྱི་སྤྱན་རྣམ་པར་བཀྲ་ཞིང་། རིག་པ་འཛིན་པའི་
ཚེའི་དངོས་གྲུབ་ཐོབ་པས་བརྒྱ་ཕྲག་བརྒལ་བའི་སྐུ་ཚེའི་རྩེར་འཛེགས་པ་བོ་དོང་རྟ་རའི་
ཆེན་པོ་རིན་པོ་ཆེ་ཆོས་བཟང་བ།རྟོག་གེ་བ་ཐམས་ཅད་ཀྱི་གཙུག་གི་ནོར་བུ་དོལ་བ་རྒྱལ་
བཟང་། ཐ་སྙད་ཀྱི་གཙུག་ལག་དང་མཚན་ཉིད་ཐེག་པ་ལྷག་པར་མཁས་ཤིང་། མཆོག་གི་
གནས་ལ་སྤོབས་པར་ལྡན་པ་བོ་དོང་གྲང་མོ་ཆེའི་ཆེན་པོ་རྒྱལ་གྲགས། མདོ་སྔགས་ཀྱིས་
ལུས་རྒྱས་པ་བྲང་མོ་ཆེའི་ཆེན་པོ་ཤེས་རབ་གྲགས། མཁས་བཙུན་བཟང་གསུམ་གྱི་དཔལ་
གྱིས་སྒེག་ཅིང་རྒྱལ་བ་ཚེ་དཔག་མེད་ཀྱི་ཞལ་གཟིགས་ཏེ། བྱིན་གྱིས་བརླབས་པ་སྟག་སྡེ་བ་
ཤེས་རབ་དཔལ། མཚན་ཉིད་ཀྱི་ཐེག་པ་གང་ལ་ལྷག་པར་མཁས་ཤིང་ཟབ་མོའི་བདུད་
རྩིས་མཚོ་བ་སྒྲོ་མོན་ཅན་གྱི་བླ་མ་ཀུན་དགའ་དཔལ། ཐེག་པ་གཉིས་ཀྱི་གནས་ལ་མཁས་
ཤིང་རིགས་པ་དང་གྲོལ་བར་སྨྲ་བ་བོ་དོང་རྟ་རའི་ཆེན་པོ་འཇམ་དཀར། སྡེ་སྣོད་དུ་མ་
འཛིན་ཅིང་འབྲས་བུའི་ཐེག་པ་ལ་རེག་པ་བོ་དོང་བྲང་མོ་ཆེའི་ཆེན་པོ་སེངྒེ་རྒྱལ་མཚན། ཕྱི་
ནང་གི་ཐེག་པ་དུ་མས་བློ་རྒྱས་པ་སློབ་དཔོན་ཆོས་ཀྱི་ཉི་མ། གསང་ཕུ་བ་ཆོས་རྗེ་རོང་ཆུང་
ཤེས་རབ་དཔལ་བཀའ་བཅུ་བ་རཏྣ་ཤྲི། རྗེ་བཙུན་ཉིད་ཀྱི་དབོན་པོ་ཤེལ་དཀར་བ་མཁན་
ཆེན་རྗེ་བཙུན་པ། ངམ་རིང་རབ་འབྱམས་པ་སངས་རྒྱས་སེངྒེ་སྟེ་བཅུ་གསུམ་མོ། །
ཁ་ཆེའི་བསོད་སྙོམས་པ་ཆེན་པོའི་གདན་ས་པ་གཉིས་ནི། ཐ་སྙད་ཀྱི་གཙུག་ལག་
ནས་བཟུང་སྟེ། མདོ་སྔགས་ཀྱི་གཞུང་ལུགས་རབ་འབྱམས་ལ་མཁྱེན་པའི་སྤྱན་ཡངས་
རྣམ་པར་བཀྲ་ཞིང་ལྷ་དང་བླ་མ་མཆོག་གིས་འདུས་པའི་རྒྱ་མཚོའི་གཙུག་རྒྱན་དུ་ལུང་
བསྟན་པ་ཚོགས་ཆེན་པོའི་མཁན་ཆེན་དོན་གྲུབ་དཔལ་འབྱོར། ཚོགས་པ་དགེ་འདུན་སྒང་
22]



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བའི་མཁན་ཆེན་མཉམ་མེད་མཁས་པ་ཆེན་པོ་སེངྒེ་དཔལ།
གཙུག་རྒྱན་བཅུ་དྲུག་ནི། དམ་པ་རྒྱ་གར་གྱི་གདན་ས་བླ་འཁོར་ཆོས་རྗེ་ཀུན་དགའ་
རྒྱལ་མཚན། པཎ་ཆེན་འབུམ་ཕྲག་གསུམ་པའི་གདན་ས་པ་མཁན་ཆེན་ནམ་མཁའ་རིན་ཆེན།
ཡང་དེའི་མཁན་པོ་ཉིད་ཀྱི་དབོན་པོ་མཁན་ཆེན་འཇིགས་མེད་གྲགས་པ། ཡང་དེའི་མཁན་
ཆེན་ཉིད་ཀྱི་དབོན་པོ་མཁན་ཆེན་བཤེས་གཉེན་བློ་གྲོས་རྒྱལ་མཚན། ངམ་རིང་མཁན་ཆེན་
བསོད་ནམས་སྐྱབས། ཡང་དེའི་མཁན་པོ་དཀོན་ཁང་བ་ཉི་མ། མངོན་དགའི་ཆོས་དབོན་
འཇམ་དབྱངས་ཀུན་དགའ་ལེགས་པ། དེའི་མཁན་ཆེན་རྒྱལ་མཚན་བློ་གྲོས། ཉང་སྟོད་
དཔལ་འཁོར་བདེ་ཆེན་གྱི་མཁན་པོ་དཀོན་མཆོག་བཟང་བོ། བྱམས་ཆེན་གྱི་མཁན་པོ་སྐུ་སྐྱེ།
འཛིམས་ཀྱི་མཁན་པོ་བཀྲ་ཤིས་རིན་ཆེན།མཁན་ཆེན་རྒྱལ་ལྷའི་རྒྱལ་བོ། བདག་ཉིད་ཆེན་
པོའི་གསུང་རབ་འདུས་པ་རིན་པོ་ཆེ་འབྲིང་གི་རྩོམ་ཡིག་མཛད་ཅིང་། བླ་མ་དམ་པ་རྡོ་རྗེ་
འཆང་ཆེན་པོར་གཟིགས་ཏེ་དེ་ཉིད་གཅིག་ཏུ་སྒྲུབ་པ་ལ་དགྱེས་པ་མཐུ་སྟོབས་དབང་ཕྱུག་
ནམ་མཁའ་རྒྱལ་མཚན།རྒྱལ་སྲས་སེམས་དཔའ་ཆེན་པོའི་གདན་ས་པ་འཕགས་པ་ནམ་
སྙིང་། མདར་མཁན་ཆེན་བདེ་ལེགས་རྒྱལ་མཚན། དགེ་འདུན་སྒང་བའི་གཞིའི་མཁན་པོ་
བྱང་ཆུབ་མཆོག་ལྡན་ཏེ་བཅུ་དྲུག་གོ །
མཚན་ཉིད་རབ་འབྱམས་པ་བཞི་ནི། གསང་ཕུ་བ་གོ་བོ་རབ་འབྱམས། ཤེལ་དཀར་
བ་ཡོན་རྒྱམ། བྱམས་ཆེན་རབ་འབྱམས་པ་སངས་རྒྱས་འཕེལ།མངའ་རིས་པ་ནམ་མཁའ་
བསོད་ནམས་སོ། ། །
སྔགས་རབ་འབྱམས་པ་གཉིས་ནི། ཤབ་ལྷུན་རྩེ་བ་ཀུན་མཁྱེན་འཕགས་འོད། རྨོག་
ཅོག་པ་རིན་ཆེན་བརྩོན་འགྲུས་ཀྱི་གདན་ས་པ་མཉམ་མེད་པ་སངས་རྒྱས་དཔལ་བཟང་བོ་
དང་གཉིས་སོ། ། །
སྒྲུབ་པའི་རྒྱལ་མཚན་འཛིན་པ་བཞི་ནི། ཤྲི་རི་ཇོ་གདན་པ་རས་ཆེན་གཞོན་ནུ་
222



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
དཔལ་ལྡན་ཆོས་རྗེ་བརྩོན་འགྲུས་རྒྱལ་མཚན། ལ་ཕྱི་བ་ཆེན་ནམ་མཁའ་རྒྱལ་མཚན།
ཡར་འབྲོག་རྒྱ་མཚོའི་གླིང་གི་མ་གྲུབ་པའི་རྒྱལ་མོ་བསོད་ནམས་འཛོམས་དང་བཞིའོ། །
སྔགས་འཆང་དྲག་པོ་གཉིས་ནི། ངམ་རིང་གི་ཨཱ་ནནྟ། གུང་ཐང་གི་བླ་ཆེན་ཆོས་དཔལ་
བཟང་བོ་དང་གཉིས་སོ། །
བཀའ་བཅུ་བ་སྟོང་ཕྲག་གཅིག་ནི། དཔལ་ལྡན་ས་སྐྱ་བ་བསོད་ནམས་བློ་གྲོས།
ངམ་རིང་པ་ཟངས་ཕུག་དབོན་པོ་དཔལ་ལྡན་འོད་ཟེར། སང་བཀྲ། སང་གྲུབ། ཉང་སྟོད་
དགོན་གསར་བ་བཀའ་བཅུ་བ་དོན་བཟང་། ཀུན་དགའ་དཔལ་བཟང་། དགེ་བ་རབ་
གསལ། ཆོས་འཁོར་སྒང་བའི་གཙང་ཆུང་བློ་གྲོས།བྱམས་ཆེན་པ་རྣམ་རྒྱལ། རིན་སང་།
བཀའ་བ་བཅུ་བ་ནག་པོ། གསང་ཕུ་ནས་ལྷ་འབྲི་བཀའ་བཅུ་བ་སོགས་ཏེ་སྟོང་ཕྲག་གཅིག་གོ །
བཀའ་བཞི་བ་སྟོང་ཕྲག་ཟུང་ནི། འབྲས་སྤུངས་པ་བླ་མ་མུ་སྲད་ཀ་བཞི་བ། ཚོགས་
ཆེན་པ་བཀའ་བཞི་བ་བྱང་ཆུབ་སེངྒེ་སོགས་སྟོང་ཕྲག་ཟུང་ངོ་། །
ཕར་ཚད་ཤེས་པ་ཁྲི་ཕྲག་བརྒལ་བ་ནི། གངས་རིའི་ཕྲེང་བའི་བསྐོར་བའི་དག་པའི་
གཞི་ཆེན་པོ་འདི་ཉིད་ལ་མངོན་པར་འཁོད་པའི་བཤེས་གཉེན་ཕལ་ཆེ་བ་དག་གོ །
སྒྲུབ་ཆེན་ལྔ་བཅུ་ནི། བདག་ཉིད་ཆེན་པོ་ཉིད་ཀྱི་སྤྱན་གྱི་འབྲས་བུ་ལྟ་བུར་གྱུར་ཏེ།
བླ་མ་མཆོག་ལ་རྡོ་རྗེ་འཆང་དུ་ངེས་པར་ལྟ་ཞིང་ཐེག་པ་ཆེན་པོའི་ཡོན་ཏན་དུ་མའི་ཁུར་
གྱིས་བརྗིད་པ་འདུལ་འཛིན་ངག་དབང་གཙོ་བོར་གྱུར་པའི་ཚེ་འདི་བློས་བཏང་བའི་བྱ་བྲལ་
བ་ཆེན་པོའི་རྟུལ་ཞུགས་ཡོངས་སུ་རྫོགས་པ། བདག་ཉིད་ཆེན་པོའི་བཀའི་དམ་ཚིག་ལས་
མི་འདའ་བ་ཤ་སྟག་ལྔ་བཅུར་གྱུར་པ་དང་།དེ་ཐམས་ཅད་ལ་ཕུལ་དུ་གྱུར་པའི་གསང་བའི་
མཛོད་འཛིན་པར་མཛད་པ་ནི། སྔོན་ཨུ་རྒྱན་སྤྲུལ་བའི་གནས་སུ་དཔལ་ཨིཎྜ་བྷུ་ཏིའི་ལྕམ་
མོ་དཔལ་མོ་དང་། སློབ་དཔོན་ཆེན་པོ་པདྨ་སཾ་བྷ་བའི་རིག་མ་ལྷ་ལྕམ་མན་དྷ་ར་བ། བདག་
ཉིད་ཆེན་པོ་འདིའི་ཞབས་པད་བསྟེན་པ་ལ་ནི་ཆོས་ཀྱི་སྒྲོན་མེ་ཞེས་སྤྲུལ་བའི་སྐུ་འཛིན་པར་
223



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
མཛད་པའི་རྣལ་འབྱོར་དབང་མོ་དཔལ་རྡོ་རྗེ་ཕག་མོ་ཉིད་ཡིན་ནོ། །
འདི་དག་ནི་བདག་གི་བློ་ལ་ངེས་ཤིང་རགས་པ་ཙམ་ཞིག་བྲིས་པ་ཡིན་གྱི། རྒྱས་པར་
བྲི་བ་ལ་ནི་ངལ་བ་འཛིན་པ་ཡིན་ནོ། །
དེ་ལྟར་མཁས་པའི་བྱ་བ་རྣམ་གསུམ་གྱིས། །རྒྱལ་བའི་བསྟན་ལ་དགྱེས་པ་རབ་
བསྐྱེད་ནས། །བསྟན་པའི་སྙིང་བོ་སྒྲུབ་པའི་རྒྱལ་མཚན་ནི། །གཡོ་མེད་སྐུ་ཚེའི་བར་དུ་
འཛིན་པར་མཛད། །ཅེས་བྱ་བ་ནི། དེ་ལྟར་འཆད་རྩོད་རྩོམ་གསུམ་གྱིས་རྒྱལ་བའི་བསྟན་
པ་ལ་ལྷག་པར་བྱ་བ་ཆེན་པོ་མཛད་ཅིང་། དེ་ཙམ་ལ་མ་བཞག་པར་བསྟན་པའི་སྙིང་བོ་
མཆོག་གི་སྒྲུབ་པ་ལ་དགྱེས་པ་སྐྱེད་པར་མཛད་པ་ནི། རང་ཉིད་རྙེད་པ་དང་བཀུར་སྟི་ཕུན་
སུམ་ཚོགས་པའི་དཔལ་ལ་ཆགས་པས་རྫི་བ་མེད་པས་གཞན་གྱི་རྒྱུད་ཕྲག་དོག་དང་འགྲན་
སེམས་ཀྱི་བ་དན་བསྙལ་ནས། ཀུན་ཏུ་མི་རྟག་པ་ཐུགས་ལ་སྨིན་པའི་དགོན་པ་ཆེན་པོར་
ཚངས་པ་དང་བརྒྱ་བྱིན་དང་། འཁོར་ལོས་སྒྱུར་བའི་དཔལ་འབྱོར་ལ་ཡང་སྲིད་པ་གཏིང་
ནས་ལོག་སྟེ། ཉོན་མོངས་པས་རྣམ་པར་མི་འཁྲུག་པའི་སྒྲུབ་ཆེན་ཚེ་འདི་བློས་བཏང་གི་སྐུ་
མཚམས་དམ་པོར་བཅད་ནས། འཇིག་རྟེན་གྱི་ཆོས་བརྒྱད་པོ་དང་ནམ་དུ་མཇལ་ཁ་མི་
བགྱིད་པའི་སྒྲུབ་པའི་རྒྱལ་མཚན་ཆེན་པོ། བྱིས་པ་ཕྲུ་མའི་ཆོས་གོས་འཛིན་པ་ཉིད་ནས་
མཐར་རང་ཉིད་གང་ནས་གཤེགས་པའི་ཆོས་ཀྱི་དབྱིངས་སུ་བཞུད་པ་དེ་སྲིད་ཀྱི་བར་དུ་
འཛིན་པར་མཛད་པ་ཡིན་ཏེ། ཚུལ་འདི་ནི་ལོ་དང་ཟླ་བ་ཁ་ཡར་གྱི་བར་དུ་མི་དང་མ་འཕྲད་
པ་ཙམ་ལ་བླ་ན་མེད་པའི་སྒྲུབ་ཚུགས་འཛིན་པ་རྣམས་ཀྱིས་ཆ་ཙམ་དུ་ཡང་སྐྲུན་པར་མི་ནུས་
པའི་རྣམ་པར་ཐར་པ་ཆེན་པོ་ཡིན་ནོ། །
དོན་འདི་ཉིད་ལ་ཐུགས་མཆོག་ཏུ་གཞོལ་བས་བདག་ཉིད་ཆེན་པོ་ཉིད་ཀྱིས་སྐལ་བ་
དང་ལྡན་པ་རྣམས་ཀྱི་དབུས་སུ་ཚངས་པའི་དབྱངས་ཀྱིས་ལན་གཅིག་མ་ཡིན་པར་འདི་
ལྟར་དུ་བསྒྲགས་པ་ཡིན་ཏེ། མཉམ་མེད་རྒྱལ་བ་ཡང་དགོན་པ་ཆེན་པོའི་གསུངས་ནས།
224



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
འཆི་བ་སྙིང་ཟུག་གི་དབེན་གནས་སུ། །ཞེན་པ་གཏིང་ལོག་གི་སྒྲུབ་པ་བོ། །ཚེ་འདི་བློས་
གཏང་གི་སྐུ་མཚམས་བཅད། །སེམས་ཆོས་བརྒྱད་མཁན་དང་ཞལ་མཇལ་མི་བགྱིད་པ་
ལགས་སོ། །ཞེས་ཁོ་ཀུན་གྱི་སྒོམ་ཁང་དང་སྒྲུབ་ཚུགས་དེ་འདྲ་ཞིག་ཡོད་པར་གདའ་ཞེས།
དད་པས་སྤྱན་ཆབ་འབྱིན་ཅིང་ཕྱག་ཐུགས་ཀར་ཐལ་མོ་སྦྱར་ནས་ཤུགས་ནར་གྱིས་བྱུང་སྟེ།
ལེགས་སུ་འདོད་པ་རྣམས་ལ་འདི་ལྟར་དུ་གྱིས་ཤིག ། ངའི་བརྡར་འབད་པ་ཆེན་པོས་ནན་
ཏན་དུ་མཛད་ཅིང་ཡང་ཡང་དུ་གསུངས་ལ། བདག་ཉིད་ཆེན་པོ་ཉིད་ཀྱིས་མཆོག་གི་གནས་
ཆེན་པོ་འདི་ལ་གཡེང་བ་མེད་པར་རྩེ་གཅིག་ཏུ་སྒྲུབ་པའི་རྟུལ་ཞུགས་ཀྱིས་ལམ་ཐམས་ཅད་
ཉམས་སུ་བསྟར་ཞིང་རྫོགས་པར་མཛད་པ་ཡིན་ནོ། །
དེ་ཡང་མདོ་རྒྱུད་གཉིས་ལ་རིམ་བཞིན་དུ། །སངས་རྒྱས་ཇི་བཞིན་བླ་མ་ལ་གུས་
ལྡན། །ཇི་བཞིན་མཉེས་པའི་མཆོད་པའི་དགའ་སྟོན་སྤྲོ། །སྐད་ཅིག་མི་འབྲལ་བསྒྲུབས་
པས་སྐྱབས་སུ་སོང་། །ཞེས་བྱ་བ་ནི། རྒྱུ་དང་འབྲས་བུའི་ཐེག་པ་ལ་རིམ་གྱིས་འཛེགས་ཏེ།
དེ་ཡང་ལམ་གྱི་ཐོག་མར་དགེ་བའི་བཤེས་གཉེན་བསྟེན་པ་ལ་རག་ལས་པར་དགོངས་ནས་
དཔལ་ལྡན་གྲགས་པ་ཐོག་མར་གྱུར་པའི་དཔལ་ལྡན་བླ་མ་དམ་པ་རྣམས་ལ་ཀུན་ཏུ་དགྱེས་
པ་སྐྱེད་པའི་མཆོད་པ་མཆོག་གིས་ཚིམ་པར་མཛད་པ་ནི་གོང་དུ་བརྗོད་ཟིན་ལ། རྒྱལ་བ་
ཐམས་ཅད་ཀྱི་ངོ་བོ་ཤོང་སྟོན་རྡོ་རྗེ་རྒྱལ་མཚན་གྱིས་མཆོག་ཏུ་མི་མཉམ་པའི་བཀའ་དྲིན་
ཆེན་པོས་ཟབ་པ་དང་རྒྱ་ཆེ་བའི་ཆོས་ཀྱི་མཛོད་ཐམས་ཅད་བསྩལ་པས་མང་དུ་གསན་པ་
རྣམས་ཀྱི་ཁྱུ་མཆོག་ཆེན་པོ་གྱུར་པ། བླ་ན་མེད་པའི་མཆོད་སྤྲིན་ཆེན་པོས་དགྱེས་པ་བསྐྱེད་དེ།
ཕ་བླ་མ་སངས་རྒྱས་རིན་པོ་ཆེ་ལ་སྐྱབས་སུ་མཆི། ཞེས་ཡང་ཡང་དུ་གསུངས་ཤིང་སྐད་ཅིག་
དང་མི་འབྲལ་བའི་བསྒྲུབས་པས་ལམ་ཐམས་ཅད་ཀྱི་རྩ་བ་བླ་མ་དམ་པ་ཞེས་ཟབ་མོའི་
གནས་ལས་མཆོག་ཏུ་གསུངས་པ་དེ་ཚུལ་ཇི་ལྟ་བུ་བཞིན་དུ་ཐུགས་ཉམས་སུ་བསྟར་ནས།
དཔལ་འདུས་པར། དངོས་གྲུབ་སྙེ་མ་ཐམས་ཅད་རྒྱས་མཛད་འགྲོ་བའི་བླ་མ་ཉི་མ་དེ་ལ་
225



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཕྱག་བགྱིའོ། །ཞེས་སོགས་རྒྱ་ཆེར་གསུངས་པ་ཡིན་ནོ། །
བཅས་དང་རང་བཞིན་རྐང་གི་ཁོང་ནས་བཤགས། །བྱང་ཆུབ་དམ་པས་ཀུན་ཏུ་
ཐུགས་བསྐྱེད་ནས། །ཆགས་པ་མེད་པས་རླབས་ཆེན་སྦྱིན་པ་གཏོང་། །ཉེས་པ་མེད་པའི་
ཚུལ་ཁྲིམས་མཆོག་གིས་དགྱེས། །ཞེས་བྱ་བ་ནི། བདག་ཉིད་ཆེན་པོ་བཅས་པ་དང་རང་
བཞིན་གྱི་ཁ་ན་མ་ཐོ་བས་ཀུན་ཏུ་རྫི་བར་མི་ནུས་ཤིང་། མཛད་པ་ཇི་སྙེད་པ་སེམས་ཅན་
ཡོངས་སུ་མི་གཏོང་བའི་ལྷག་བསམ་ཁོ་ནས་ལྷུར་མཛད་པ་ནི་སྔོན་དུ་བརྗོད་ཟིན་ལ། ཕ་
རོལ་ཏུ་ཕྱིན་པ་དྲུག་གི་དང་བོར་སྦྱིན་པའི་ཞིང་ཆེན་པོར་གྱུར་པ་ནི། ཟང་ཟིང་གི་སྦྱིན་པ་
དང་། ཆོས་ཀྱི་སྦྱིན་པ་དང་། བྱམས་པའི་སྦྱིན་པ་དང་། མི་འཇིགས་པའི་སྦྱིན་པ་རྣམས་
ཡོངས་སུ་རྫོགས་པར་མཛད་པ་ཡིན་ཏེ། ཟང་ཟིང་སྦྱིན་པ་ཡང་བདག་ཉིད་ཆེན་པོ་འབྱོར་པ་
ཟད་དུ་དོགས་ནས་སྦྱིན་པ་བྱིན་པ་ལ་ཞུམ་པ་མི་མངའ་ཞིང་། སེར་སྣའི་ཉེས་པས་ཟིལ་
གྱིས་མི་ནོན་པ་དང་། ནོར་གྱི་ཕུང་བོ་ཇི་སྙེད་པ་ཐམས་ཅད་བདག་གིར་འཛིན་པའི་རྣམ་པ་
ཅུང་ཟད་ཙམ་ཡང་མི་མངའ་སྟེ། ཕྲ་རགས་གང་ཡིན་རང་རང་གི་བློ་དང་འཚམ་པར་ལོངས་
སྤྱོད་པ་ལ། པདྨོའི་ཚལ་གྱི་འཇུག་ངོགས་ཆེན་པོར་བུང་བའི་ཚོགས་སྦྲང་རྩི་ལེན་པ་ལ་སྦེད་
པ་མེད་ཅིང་། སྐད་དང་བཅས་ནས་ལོངས་སྤྱོད་པ་དེ་བཞིན་དུ་རང་གི་བཟའ་བ་དང་།
བཅའ་བ་དང་ལྡག་པ་དང་བཏུང་བ་དང་གཞིབ་ལ་སོགས་པ་རྣམས་དང་། གོས་དང་རྒྱན་
དང་ཡོ་བྱད་ཕུན་སུམ་ཚོགས་པ་རྣམས་དང་། ནོར་དང་འབྲུ་དང་བང་མཛོད་ལ་སོགས་པ་
རྣམས་སྐྱེ་བོ་ཐམས་ཅད་ཀྱིས་ཐུན་མོང་དུ་ལོངས་སྤྱོད་པར་བྱེད་པ་ལ། གཞན་དག་གིས་དེ་
མཐོང་བ་དང་ཐོས་པ་ན། དེ་ནི་ཡིད་དུ་འོང་བའི་ནོར་མེད་ཅིང་ཆུད་ཟོས་སུ་འཇུག་པ་དང་།
གཞན་དག་སྒྲིབ་པ་ལ་སྦྱོར་བའི་ཐབས་མཁས་པ་མ་ཡིན་ནོ་ཞེས་གླེང་བར་བྱེད་ནའང་།
བདག་ཉིད་ཆེན་པོ་ནོར་ལ་ཆགས་པའི་སྐབས་ཅུང་ཟད་ཙམ་ཡང་མི་མངའ་ཞིང་། སྙིང་རྗེ་
ཆེན་པོས་ཐུགས་འཕྲོགས་ཏེ། ཕོངས་པ་རྣམས་ཀྱིས་ཕྱག་རྫས་ཀྱི་སྙིང་བོ་ཅི་བྱུང་ཡང་
226



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
དགྱེས་པ་སྐྱེད་པར་མཛད་པ་ཡིན་ཏེ། དེ་ཡང་ཤེལ་དཀར་དུ་དཔལ་དེ་ཉིད་འདུས་པའི་ཆོས་
ཀྱི་འཁོར་ལོ་ཡོངས་སུ་སྐོར་བའི་དུས་ཤིག་གི་ཚེ། སྐུའི་ཉེ་བར་གནས་པ་དཔལ་འཕེལ་
གྱིས་དངུལ་གྱི་བྱ་མ་བུམ་ཞིག་བོར་རམ། ཁོང་རང་གིས་བདག་གིར་བྱས་གང་ཡིན་ཡང་
བྱིན་གྱི་དབུས་སུ་བོར་བར་བགྱིས་པ་ལ། འདི་ལྟར་བུའི་བདག་གིས་གོ་མ་ཆོད་བྱས་ན། ད་
ནི་དམ་པའི་ཞབས་ཀྱི་ཐུགས་ཁྲེལ་མེད་པའི་ཞུ་རོགས་འཚལ་ཞེས། ཆོས་རྗེ་བླ་འཁོར་བ་
ཆེན་པོས་ཐོག་དྲངས་ཕལ་ཆེ་བ་ལ་དེ་ལྟར་དུ་གསོལ་པས། ཐམས་ཅད་ཀྱིས་སྤྱད་པ་དེ་བློ་
ཡུལ་དུ་མ་ཤོང་བར་ཞུ་སྤོབས་པ་མ་བྱུང་། དེ་ནས་ཉིན་ཞག་གཉིས་ཙམ་སོང་བ་ན། ཁོང་
རང་གིས་བདག་ཉིད་ཆེན་པོའི་སྤྱན་གྱིས་གཟིགས་ལམ་ཞིག་ཏུ་ཁ་རྩིག་པ་ལ་མངོན་དུ་
ཕྱོགས་ཏེ་ཁྲམ་དུས་བྱེད་པ་ན། རྗེ་བཙུན་གྱི་དགོངས་པ་ལ་འདི་ལ་ནི་མི་འཚམ་པ་ཆེན་པོ་
ཞིག་བྱུང་ངོ་དགོངས་ནས། སྤྱན་ག་གེ་གཟིགས་ནས་བུ་ཚ་ཁོ་དེ་ཅི་བྱུང་བ་ཡིན་གསུངས།
ཁོ་ནི་ཆེད་དུ་ཡུས་པ་བཞིན་བྱས་ནས་སྐད་གསང་མཐོན་པོས་བདག་གིས་གོ་མ་ཆོད་ཆེན་པོ་
ཞིག་བྱས་པར་མཆིས་ཞེས་ཞུས་པས། ཅི་བྱུང་གསུངས། བདག་གིས་བྱ་མ་བུམ་དེ་སྟོར་
བར་མཆིས་ཞུས་པས། འུ་ནི་གཞན་ཞིག་བྱུང་སྙམ་མོ། དེ་ག་འདྲ་ལ་དུ་རྒྱུ་རང་ཅི་ཡོད་
དངོས་པོ་ཐམས་ཅད་ཀྱི་སྣང་ཚུལ་མེད་བཞིན་དུ་སྣང་བ་ཡིན་མོད་གསུངས་ནས། བྱ་མ་
བུམ་གྱི་ཁ་ལོ་མཛད་པ་ལྟ་ཞོག །བོར་མ་བོར་ལ་ཁྱད་པར་གང་ཡང་མེད་པར་ཁོའི་ཁྲམ་
དུས་བཅོམ་པ་ལ་འབད་པར་མཛད་དོ། །
དེ་ལྟར་བདག་ཉིད་ཆེན་པོའི་ངང་ཚུལ་མཐོང་ནས། ཁོ་ནི་ཁྱེད་རྣམ་པས་ཞུ་བ་འབུལ་
གྲོགས་ཀྱང་མ་བྱས་མོད་ཀྱི། བདག་རང་གིས་ནི་ཐབས་ལ་མཁས་པ་ཆེན་པོས་དོན་གྲུབ་བོ་
ཟེར་སྤྲོ་དགའི་རྩེ་མོར་འཛེགས་ཏེ་ལུས་ཀྱི་གར་སྒྱུར་བར་བྱེད་དོ། །
དེ་དག་གི་ཚེ་ན་ཞབས་དྲུང་ན་འཁོད་པའི་བློ་གྲོས་ཆེན་པོ་རྣམས། རྗེ་བཙུན་དམ་
པའི་རྣམ་པར་ཐར་པ་ལས་བསམས་ཏེ། དད་པའི་རྒྱ་མཚོ་གང་བར་བགྱིད་པ་ཕལ་ཆེ་བ་ནི།
227



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བྱ་མ་བུམ་མེད་བཞིན་དུ་སྣང་བ་རང་ཡིན་ཞེས་སྒྲོག་པར་བྱེད་དོ། །འདིས་དཔེར་མཚོན་
ནས་བདོག་པའི་དངོས་པོ་གང་ལ་ཡང་སྲིད་པར་མི་མཛད་ཅིང་། ཀུན་དང་ཐུན་མོང་དུ་སྤྱོད་
པར་མཛད་པས། སྨོན་ལམ་བདུན་ཅུ་བར། བདག་གི་བདོག་པ་རྣམས་ལ་གཞན་གྱི་བློས། །
གཞན་གྱི་ནོར་སྙམ་ཅུང་ཟད་མི་སེམས་ཤིང་། །རང་གི་ནོར་ལ་སོམ་ཉི་མ་མཆིས་ལྟར། །
བག་ཡངས་དག་ཏུ་ལེན་ཞིང་སྤྱོད་པར་ཤོག །ཅེས་པའི་སྨོན་ལམ་ཡོངས་སུ་རྫོགས་པར་
སེམས་ཤིང་། འདི་ལྟ་བུའི་རྣམ་པར་ཐར་པ། སྔོན་ཁ་ཆེའི་བསོད་སྙོམས་པ་ཆེན་པོ་དང་ཆོས་
རྗེ་འཇམ་དབྱངས་གསར་མ་དང་། རྒོད་ཚང་བ་ཆེན་པོ་དང་། རྒྱལ་སྲས་སེམས་དཔའ་ཆེན་
པོ་རྣམས་ལ་མངའ་ཞེས་ཐོས་ལ། རྗེ་བཙུན་བདག་ཉིད་ཆེན་པོ་ཉིད་ལ་མངོན་སུམ་དུ་གྱུར་
པའི་ཚུལ་ནི་རྒྱས་པར་རིམ་པར་ཕྱེ་བ་བདུན་པ་ཉིད་དུ་བསྟན་ཟིན་ཏོ། ། །
དེས་ན་ཕྱིའི་སྦྱིན་པ་རྒྱུན་མི་འཆད་པ་རླབས་ཆེ་བ་རྟག་ཏུ་སྤྱོད་པར་མཛད་ཅིང་། ནང་
གི་སྦྱིན་པ་མགོ་དང་མིག་དང་ལག་པ་རྐང་བ་ལ་སོགས་པ་རྣམས་སྦྱིན་པར་བྱ་བ་ཀུན་ཏུ་
སྤོབས་པར་ལྡན་ཞིང་། སྐུ་ཚེ་འདིར་ཡང་ལུས་ཀྱི་མྱུ་གུར་གྱུར་པ་ནི་སྲིན་བུའི་ཚོགས་ལ་རང་
གི་ཤ་ཁྲག་གིས་མཆོད་སྦྱིན་ཆེན་པོར་མཛད་ཀྱང་སྔོན་དུ་བརྗོད་ཟིན་པ་ཡིན་ཏེ། རྟ་ལ་
སོགས་པ་ཕྱི་ནང་གཉིས་ཀའི་སྦྱིན་པ་ཡང་གོང་དུ་བརྗོད་པ་དེ་དག་གིས་མཚོན་ནས་ཤེས་
པར་བྱ་ཞིང་། དེ་ལྟ་བུའི་སྦྱིན་པ་དེ་ཡང་བསམ་སྦྱོར་ཕུན་སུམ་ཚོགས་པས་ཀུན་ནས་
བསླངས་ཏེ། ལུས་བཞིན་འཛུམ་པ་དང་། ངག་སྙན་པར་སྨྲ་བ་དང་། སེམས་སྤྲོ་བ་ལ་
སོགས་པའི་ཐབས་ལ་མཁས་པས་ཀུན་རྫོབ་ཀྱི་བདེན་པ་ལས་མི་འདའ་བ་དང༌། དེ་དག་
ཀྱང་འཁོར་གསུམ་གྱི་རྣམ་པར་རྟོག་པའི་མཚན་མ་ཐམས་ཅད་དང་བྲལ་བས། དོན་དམ་
པའི་བདེན་པ་ལས་མི་འདའ་བ་སྟེ། དེ་ལྟར་ན་ཕྱི་དང་ནང་གཉིས་ཀའི་སྦྱིན་པ་རྒྱ་མཚོའི་ཕ་
རོལ་ཏུ་སོན་པ་ཡིན་ནོ། །
དེ་བཞིན་དུ་ཆོས་ཀྱི་སྦྱིན་པ་དང་། བྱམས་པའི་སྦྱིན་པ་དང་། མི་འཇིགས་པའི་སྦྱིན་
228



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
པ་རྣམས་ཀྱང་ཡང་དག་པར་མཛད་པའི་ཚུལ་ནི་ཕལ་ཆེར་གོང་དུ་བརྗོད་ཟིན་ལ། ཚུལ་དེ་
ལྟར་ན་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་མཛད་ནས། ཉེས་པར་སྤྱོད་པ་
ལེགས་པར་སྡོམ་པའི་ཚུལ་ཁྲིམས་དང་། དགེ་བའི་ཆོས་རྣམས་ཡོངས་སུ་སྡུད་པའི་ཚུལ་
ཁྲིམས་དང་། དེ་དག་ལ་བརྟེན་ནས་སེམས་ཅན་གྱི་དོན་བྱེད་ཚུལ་ཁྲིམས་ཀྱི་ཕུང་བོ་ཡོངས་
སུ་སྨིན་པར་མཛད་པ་ནི་སྐྱེ་བ་ཀུན་ཏུ་ཚུལ་ཁྲིམས་ལ་གོམས་པ་ལྷུར་མཛད་ནས། སྲོག་
ཉམས་པ་ནི་ཚོད་ཡོད་ཅིང་བླ་ཡི། ཚུལ་ཁྲིམས་ཀྱི་ཕུང་བོ་ཉམས་པ་ནི་དེ་ལྟ་མ་ཡིན་ནོ་སྙམ་
དུ་ཐུགས་བརྣགས་ནས་རང་གི་སྐུ་སྲོག་ལ་ཡང་ལྟོས་པ་མེད་པར་སྤྱོད་པ་སྡོམ་པའི་ཚུལ་
ཁྲིམས་རྒྱ་མཚོའི་ཕ་རོལ་ཏུ་སོན་པར་གྱུར་ཏེ། དེ་ལྟ་བུའི་ཚུལ་ཁྲིམས་དེ་ཡང་སྦྱིན་པ་ལ་
སོགས་པ་དགེ་བའི་ཆོས་རྣམས་གོང་ནས་གོང་དུ་ཡོངས་སུ་སྡུད་པའི་སྒོ་ནས་བསམ་པ་དང་
སྦྱོར་བ་ཕུན་སུམ་ཚོགས་པས་བསྲུངས་པར་མཛད་དོ། ། །
དེའི་ཚུལ་ཡང་བྱམས་པ་དང་སྙིང་རྗེ་ཚད་མེད་པས་ཀུན་ནས་བསླངས་ཏེ། སེམས་
ཅན་ལ་ཕན་པར་བྱ་བ་ལ་སོགས་པས་བླ་ན་མེད་པའི་བྱང་ཆུབ་ཀྱི་ཆོས་རྣམས་ཡོངས་སུ་
རྫོགས་པར་བྱ་བའི་ཕྱིར་སྲུང་བར་མཛད་པ་དང་། སྦྱོར་བ་ཕུན་སུམ་ཚོགས་པ་ཡང་སྐུའི་
སྤྱོད་ལམ་ཙབ་ཀྲོལ་ཅན་ཐམས་ཅད་སྤངས་ཏེ། སྐུ་ཤིན་ཏུ་དུལ་བ་དང་། གསུང་གི་སྤྱོད་པ་
ཀུ་རེ་དང་། ཀྱལ་ཀ་དང་། ཚིག་རྩུབ་པོ་སྤངས་ཏེ། གསུང་འཇམ་ཞིང་སྙན་པ་ཆོས་དང་ལྡན་
པའི་གསུང་དང་། ཐུགས་ཀྱི་སྤྱོད་པ་ཆགས་སྡང་རྨོངས་གསུམ་ཡང་སྤངས་ཏེ། ཞི་ཞིང་དགེ་
བའི་ཐབས་ལ་མཁས་པས། ཀུན་རྫོབ་ཀྱི་བདེན་པ་ལས་མི་འདའ་བ་དང་།བསྲུང་བར་བྱ་
བ་དང་། བསྲུང་བ་བོ་ལ་སོགས་པའི་འཁོར་གསུམ་གྱི་རྣམ་པར་རྟོག་པ་དང་རབ་ཏུ་བྲལ་
བས། དོན་དམ་པའི་བདེན་པ་ལས་མི་འདའ་བའི་ཚུལ་ཁྲིམས་རྒྱ་མཚོའི་ཕ་རོལ་ཏུ་སོན་
པར་མཛད་པ་ཡིན་ཏེ། རྒྱས་པར་ནི་རིམ་པར་ཕྱེ་བ་བདུན་པར་ཡོངས་སུ་བརྗོད་ཟིན་ཏོ། །
རྙོག་པ་མེད་པའི་བཟོད་པ་དམ་པས་དཔའ། །དགེ་བ་སྡུད་པའི་བརྩོན་འགྲུས་རྩེ་མོར་སོན། །
329



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཁམས་གསུམ་སྤོང་བའི་ཏིང་འཛིན་སྒོམ་ལ་འཇུག །ཐམས་ཅད་མཁྱེན་པའི་ཤེས་རབ་རབ་
ཏུ་བསྐྱེད། །ཅེས་བྱ་བ་ནི། དེ་ལྟར་ཚུལ་ཁྲིམས་ཀྱི་ཕ་རོལ་ཏུ་སོན་ནས་ཀྱང་། སྡུག་བསྔལ་
ལས་བཟོད་པ་དང་། གནོད་པ་ལས་བཟོད་པ་དང་། ཆོས་ཟབ་མོ་ལས་བཟོད་པས་བཟོད་
པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་མཛད་པ་ཡིན་ཏེ། དེ་ཡང་སྡུག་བསྔལ་དང་
གནོད་པ་ལས་བཟོད་པའི་ཚུལ་ནི་དྲང་སྲོང་བཟོད་པར་སྨྲ་བ་ལྟ་བུར།རྒྱལ་བོ་ངན་པ་འཁོར་
དང་བཅས་པ་དང་། མ་རུངས་པའི་སྐྱེ་བོའི་ཚོགས་ཀྱིས་ཕྲག་དོག་གིས་ཟུག་རྔུ་དང་། ཞེ་
སྡང་གི་མེ་ལྕེ་ལྷག་པར་འབར་བས་མཆོག་ཏུ་མི་ཟད་པའི་སྐུར་བ་བཏབ་སྟེ་གཏམ་ངན་སྒྲོག་
པ་དང་། ཉིད་ཀྱི་སྐུ་ལ་མདའ་མཚོན་གྱི་སྦྱོར་བ་སྤྲོ་བ་དང་། དུག་གི་དུམ་བུས་ཞལ་འགེངས་
པ་ལ་བརྩོན་པ་ན་ཡང་ཞལ་གྱི་དཀྱིལ་འཁོར་མདངས་གསལ་ཞིང་གསུང་རྩུབ་པ་མེད་ལ།
ཐུགས་ཞི་ཞིང་དུལ་བའི་ངང་ཚུལ་ལས་ཅུང་ཟད་ཀྱང་གཡོ་བ་མེད་དེ། གཉིས་སུ་བྱམས་པ་
དང་སྙིང་རྗེའི་དཀྱིལ་འཁོར་རབ་ཏུ་རྒྱས་པས། སེམས་ཅན་གྱི་ཆགས་པ་དང་སྡང་བའི་མུན་
པ་མ་ལུས་པ་ཉེ་བར་ཞི་བར་བྱེད་པས། བཟོད་པ་རྒྱ་མཚོའི་ཕ་རོལ་ཏུ་སོན་ཅིང་། དེ་ལྟ་བུའི་
བཟོད་པ་དེ་ཡང་བསམ་སྦྱོར་ཕུན་སུམ་ཚོགས་པས། བསམ་པ་བྱམས་སྙིང་རྗེས་ཀུན་ནས་
བསླངས་ནས་སེམས་ཅན་ཐམས་ཅད་ལ་ཕན་པ་ནས་རྫོགས་བྱང་ཐོབ་པའི་བར་གྱི་ཕྱིར་
བཟོད་པར་བྱེད་པ་དང་། སྦྱོར་བ་ཕུན་སུམ་ཚོགས་པར་བྱེད་པ་ཡང་། སྐུ་བཞིན་འཛུམ་ཞིང་
མདངས་གསལ་བ་དང་། གསུང་སྙན་པར་སྨྲ་ཞིང་ཕན་པ་དང་བདེ་བ་དང་དུལ་བ་དང་ངེས་
པའི་ཆོས་ཟབ་མོ་དང་ལྡན་པ་དང་། ཐུགས་མི་ཞུམ་ཞིང་མི་སྐྲག་ལ་རབ་ཏུ་དང་བའི་ཐབས་
ལ་མཁས་པ་ཀུན་རྫོབ་ཀྱི་བདེན་པ་ལས་མི་འདའ་བ་དང་། ཆོས་ཟབ་མོ་ལ་བཟོད་པའི་
ཕྱིར་བཟོད་པར་བྱ་བ་དང་། བཟོད་པ་དང་བཟོད་པ་ལ་སོགས་པ་འཁོར་གསུམ་གྱི་རྣམ་
པར་རྟོག་པའི་མཚན་མ་ཐམས་ཅད་དང་བྲལ་བས། དོན་དམ་པའི་བདེན་པ་ལས་མི་འདའ་
བའི་བཟོད་པའི་ཕ་རོལ་ཏུ་སོན་ནས་ཀྱང་། ཐོག་མར་གོ་ཆའི་བརྩོན་འགྲུས་དང་། དེ་ནས་
23)



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
སྦྱོར་བའི་བརྩོན་འགྲུས་དང་། སྦྱོར་བ་ལ་ཡང་མི་ཞུམ་པ་དང་། མི་འཁྲུགས་པ་དང་། ཆོག་
མིཤེས་པའི་བརྩོན་འགྲུས་རྣམས་ལ་ཀུན་ཏུ་གོམས་པ་ལྷུར་མཛད་པས། བྱང་ཆུབ་སེམས་
དཔའ་རྟག་ཏུ་ངུ་ཤེས་རབ་ཀྱི་ཕ་རོལ་ཏུ་ཕྱིན་པ་འཚོལ་བ་ལ་ཞུགས་པ་ལྟར། རྣམ་པར་ཐར་
པ་ཆེན་པོ་འདིར་བྲིས་པའི་གསུང་རབ་རྒྱ་མཚོ་ཐོས་པ་དང་། བསམ་པ་དང་བསྒོམས་པས་
རྒྱལ་བའི་བསྟན་པ་མི་ནུབ་པར་མཛད་པའི་དོན་ཆེན་པོ་དེ་དག་ཉམས་སུ་བསྟར་བ་ན་ལུས་
ལ་ཆེས་ཆེར་མི་འཛིན། སྲོག་ལ་མི་ལྟ། རྙེད་པ་དང་། བཀུར་སྟི་དང་། ངོར་བསྟོད་པ་དག་
ལ་མི་གནས་པར་དེ་དང་དེ་ལ་ཞུགས་ཏེ། ལུས་ངལ་བ་ཡིད་ལ་མི་བྱེད། གཉིད་དང་རྨུགས་
པ་ཡིད་ལ་མི་བྱེད། བཟའ་བ་དང་བཏུང་བ་ཡིད་ལ་མི་བྱེད། གྲང་བ་དང་ཚ་བ་ཡིད་ལ་མི་བྱེད།
ཕྱི་ནང་གང་ལ་ཡང་སེམས་མི་སྨོན་ཞིང་། ཤར་དང་། ལྷོ་དང༌། ནུབ་དང་། བྱང་དང༌། སྟེང་
འོག་དང་ཕྱོགས་མཚམས་གང་ལ་ཡང་མི་བལྟ་བར། ནམ་ཞིག་གི་ཚེ་བདག་གིས་སེམས་
ཅན་ཐམས་ཅད་ཀྱི་དོན་དུ་བླ་ན་མེད་པའི་རྫོགས་པའི་བྱང་ཆུབ་ཆེན་པོ་ཐོབ་པར་འགྱུར་
སྙམ་པ་ཐུགས་ལ་འཛིན་པ་མ་གཏོགས། མཚན་མ་ཡིད་ལ་བྱེད་པ་གང་ཡང་མི་གཟིགས་
པར་རྒྱལ་བ་སྲས་བཅས་ཐམས་ཅད་ཀྱིས་གདམས་པ་དང་རྗེས་སུ་གདམས་པའི་གསུང་གི་
རྗེས་སུ་འབྲངས་ཏེ། བརྩོན་འགྲུས་ཆེན་པོའི་རྩེ་མོར་འཛེགས་པས་རྒྱལ་བ་མཆོག་དང་དེའི་
སྲས་ཀྱི་སྐུ་དང་ཕོ་བྲང་ཆེན་པོ་འབུར་དུ་དོད་པ་དང་། རི་མོར་བྱས་པའི་བཀོད་པ་མཛད་པ་
ལ་བསམས་ནས། སྐུ་ཚེ་ཧྲིལ་བོར་དེ་ཁོ་ན་མཛད་པ་ལྟ་བུ། བཀའ་བསྟན་བཅོས་འགྱུར་རོ་
འཚལ་གྱི་ཟབ་རྒྱས་ཀྱི་བཀའི་གནས་རྣམས་ཀྱི་འགྱུར་བཅོས་པ་ལ་བལྟས་ན་སྐུ་ཚེ་ཧྲིལ་
བོར་འགྱུར་ཁོ་ན་མཛད་པ་ལྟ་བུ། ཐ་སྙད་ཀྱི་གཙུག་ལག་རྒྱ་མཚོ་འཆད་རྩོམ་གྱིས་གཏན་ལ་
ཕབས་ཏེ་ཕྱོགས་དེ་ཉིད་གཅིག་པུའི་མཛད་པ་ལ་བལྟས་ན། སྐུ་ཚེ་ཧྲིལ་བོར་གནས་འདི་ཁོ་
ན་ལྷུར་མཛད་པ་ལྟ་བུ། ལྷག་པའི་ལྷ་རབ་འབྱམས་ལ་བསྟོད་པ། བསྟན་པ་འཛིན་པའི་
མཁས་གྲུབ་ཆེན་པོ་རྣམས་ལ་བསྟོད་པ་དང་། རྒྱ་བོད་ཀྱི་གནས་ཁྱད་པར་ཅན་རྣམས་ཀྱི་



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བསྟོད་པ་དང་། རྒྱལ་བོ་སོ་སོ་ལ་བསྔགས་ཤིང་ཤིས་པ་བརྗོད་པ་དང༌། རང་གིས་བཀུར་
བར་འོས་པའི་དམ་པ་རྣམས་དང་། བཤེས་གཉེན་ཆེན་པོ་རྣམས་ལ་ཞུ་འཕྲིན་དུ་མཛད་པ་
དང༌།ཡུལ་སོ་སོའི་དགེ་བའི་བཤེས་གཉེན་རྣམས་དང་། རྒྱལ་བོ་དང་། བློན་པོ་དང་།
དམངས་ཕལ་བ་རྣམས་ལ་འཕྲིན་དུ་གནང་བ་དང་། བྲིས་ལན་དང་གདམས་པ་མཛད་པ་
ལ་བལྟས་ན། སྐུ་ཚེ་ཧྲིལ་བོར་དེ་རྣམས་སོ་སོ་ཁོ་ན་མཛད་པ་ལྟ་བུ། བཅོམ་ལྡན་འདས་ཀྱི་
སྐྱེས་རབས་དང་། གཞན་གྱི་རྟོགས་པ་བརྗོད་པ་དང་། སྐྱེས་བུ་དམ་པ་རྣམས་ཀྱི་རྣམ་པར་
ཐར་པ་དང་། ཆོས་ལ་སྐུལ་བའི་གཏམ་དང་། ངེས་པར་འབྱུང་བའི་ཚིག་གི་དོན་སྟོན་པའི་
སྙན་ངག་དང་ཟློས་གར་དང་། དེ་དང་དེའི་བསྟན་བཅོས་ཕྲན་མཛད་པ་ལ་བལྟས་ན། སྐུ་ཚེ་
ཧྲིལ་བོར་དེ་ཁོ་ན་མཛད་པ་ལྟ་བུ། དཔལ་ལྡན་བླ་མ་དམ་པ་རྣམས་ལས་ཕྱི་ནང་གི་གདམས་
པ་དང་། རྗེས་སུ་གསན་པའི་སྙིམ་པར་གསོལ་པ་ལ་བལྟས་ན། སྐུ་ཚེ་ཧྲིལ་བོར་མང་དུ་
ཐོས་པ་ཁོ་ན་བཙལ་བ་ལྟ་བུ། མདོ་རྒྱུད་རབ་འབྱམས་ཀྱི་གླེགས་བམ་མཐའ་དག་སྤྱན་ཟུར་
ལྷུང་བ་ཙམ་གྱིས་ཚིག་དོན་བདེ་བླག་ཏུ་ཆུད་པར་མཛད་པ་ལ་བལྟས་ན། སྐུ་ཚེ་ཧྲིལ་བོར་
ཚུལ་འདི་ཁོ་ན་མཛད་པ་ལྟ་བུ། རྒྱུད་སྡེ་རབ་འབྱམས་ཀྱི་ལྷག་པའི་ལྷ་ཞལ་གཟིགས་པ་ལ་
བལྟས་ན། སྐུ་ཚེ་ཧྲིལ་བོར་དེ་དང་དེའི་བསྙེན་པ་དང་སྒྲུབ་པ་ལ་ཆིག་ཧྲིལ་དུ་མཛད་པ་ལྟ་བུ།
དཔལ་དེ་ཁོ་ན་ཉིད་འདུས་པ་ཐོས་པ་དང་སྒོམ་པ་དང་འཆད་པ་དང་རྩོམ་པ་དང་རྩོད་པ་
དང་ཚུལ་བཞིན་དུ་ཉམས་སུ་བཞེས་ཀུན་ཏུ་གྲུབ་པར་མཛད་པའི་མཛད་པ་ཕྲ་རགས་སོ་སོ་
ལ་བལྟས་ན། དེ་ཁོ་ན་རེ་རེར་ཡང་སྐུ་ཚེ་ཧྲིལ་བོར་མཛད་པ་ལྟ་བུ་སྟེ། དེ་ལྟར་ན་བརྩོན་
འགྲུས་ཆེན་པོ་དེ་དག་ཀྱང་བསམ་སྦྱོར་ཕུན་སུམ་ཚོགས་པའི་སྒོ་ནས་བདེན་པ་གཉིས་ལས་
མི་འདའ་བའི་བརྩོན་འགྲུས་རྒྱ་མཚོའི་ཕ་རོལ་ཏུ་སོན་པ་ཡིན་ནོ། ། །
དེ་ལྟར་ན་བརྩོན་འགྲུས་ཀྱི་ཕ་རོལ་དུ་སོན་ནས། འཇིག་རྟེན་དང་འཇིག་རྟེན་ལས་
འདས་པའི་བསམ་གཏན་གྱི་ཕ་རོལ་ཏུ་ཕྱིན་པས། ནུ་མས་འཚོ་བ་ཉིད་ནས་དབེན་པ་ལ་
232



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཐུགས་ལྷག་པར་ཆགས་ཏེ། རྣམ་པར་གཡེང་བ་དག་གིས་ཀྱང་རྫི་བར་མི་ནུས་པའི་དྲང་
སྲོང་གི་གནས་མཆོག་ཏུ་བསམ་གཏན་ལ་མཉམ་པར་བཞག་པ་དེ་བཞིན་དུ་མི་གཡོ་བའི་
ཏིང་ངེ་འཛིན་ལ་མཉམ་པར་བཞག་པའི་ཚུལ་ནི། རིམ་པར་ཕྱེ་བ་གཉིས་པ་ཉིད་དུ་གཙོ་
བོར་བཤད་ཟིན་ལ། དེ་ལྟར་མཚན་མའི་གཡེང་བས་ཅུང་ཟད་ཀྱང་བསྐྱོད་པར་མ་བྱས་ཏེ།
རི་བོ་ལྟ་བུར་བརྟན་ཞིང་ཀུན་རྫོབ་དང་དོན་དམ་པའི་བདེན་པ་ལས་མི་འདའ་བའི་ཚུལ་
གྱིས་བསམ་གཏན་རྒྱ་མཚོའི་ཕ་རོལ་ཏུ་སོན་པ་ཡིན་ནོ། །
དེ་ལྟར་བསམ་གཏན་གྱི་ཕ་རོལ་ཏུ་སོན་ནས་ཀྱང་། ཇི་ལྟ་བ་དང་ཇི་སྙེད་པ་རིག་པའི་
ཤེས་རབ་ཀྱི་ཕ་རོལ་ཏུ་ཕྱིན་པ་ཡིན་ཏེ། ཇི་སྙེད་པའི་ཕ་རོལ་ཏུ་སོན་པའི་ཚུལ་ཡང་། ཕུང་
བོ་ལ་མཁས་པ་དང་། ཁམས་ལ་མཁས་པ་དང་། སྐྱེ་མཆེད་ལ་མཁས་པ་དང་། བདེན་པ་
ལ་མཁས་པ་དང་། རྟེན་ཅིང་འབྲེལ་པར་འབྱུང་བ་ལ་མཁས་པ་དང་། དེ་བཞིན་དུ་ཤེས་
རབ་ཀྱི་གཙོ་བོ། རིག༼མདོ་སྡེ་རྒྱན་ལས༽པའི་གནས་ལྔ་དག་ལ་མཁས་པར་མ་བྱས་ན། །
འཕགས་མཆོག་གིས་ཀྱང་ཐམས་ཅད་མཁྱེན་པ་ཐོབ་མི་འགྱུར། །དེ་བས་གཞན་དག་ཚར་
བཅད་རྗེས་སུ་གཟུང་ཕྱིར་དང་། །བདག་ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་བྱེད། །ཅེས་
པའི་ཚུལ་གྱིས་རིག་པའི་གནས་ལྔ་ལ་མཁས་པ་དང་། ཇི་ལྟ་བ་ལ་མཁས་པའི་ཚུལ་ཡང་
ཆོས་ཅན་འོད་གསལ་བའི་ཇི་ལྟ་བ་ཁམས་བདེ་བར་གཤེགས་པའི་སྙིང་བོའི་ངོ་བོ་དང་། རྒྱུ་
དང་འབྲས་བུ་དང་འཇུག་པ་དང་། གནས་སྐབས་ཀུན་ཏུ་འཇུག་པའི་ཚུལ་གྱིས་ཇི་ལྟ་བ་
བཞིན་དུ་ཁོང་དུ་ཆུད་པ་དང་། ཆོས་ཉིད་འོད་གསལ་བ་རྣམ་པར་དཔྱད་པས་ཡོད་པ་དང་
མེད་པ་དང་གཉིས་ཀ་དང་གཉིས་ཀ་མ་ཡིན་པའི་འཛིན་པ་ཐམས་ཅད། ལུང་དང་རིགས་པ་
དང་།མན་ངག་གིས་ཡང་དག་པར་བཟློགས་ཏེ། གང་དུ་ཡང་རྣམ་པར་མི་རྟོག་པའི་ཡེ་ཤེས་
མཐར་ཐུག་ནས་ཀུན་རྫོབ་དང་དོན་དམ་བདེན་པ་ལས་མི་འདའ་བའི་ཤེས་རབ་རྒྱ་མཚོའི་
ཕ་རོལ་ཏུ་སོན་པས། བདག་ཉིད་ཆེན་པོ་ཉིད་ཀྱི་ཞལ་སྔ་ནས་འདི་ལྟ་བུའི་རྣམ་བཞག་འདི་
233



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ནི་བདག་ཉིད་ཀྱི་མོས་དགེ་ཕུན་སུམ་ཚོགས་ཀྱི་སྐལ་བ་དང་། སངས་རྒྱས་ཀྱི་བྱིན་རླབས་
དང་། འཇིགས་བྲལ་གྱི་སློབ་དཔོན་ཟླ་བ་གྲགས་པའི་ཞལ་སྔ་ནས་ཀྱི་མན་ངག་ལ་བརྟེན་
ནས། དེང་སང་གངས་རིའི་ཁྲོད་འདིར་ཁོ་བོ་འབའ་ཞིག་གིས་གསལ་བར་བྱས་པ་ཡིན་ལ།
ཉི་མ་འབུམ་ཕྲག་གྲངས་མེད་པའི་སྣང་བ་ལས་ཀྱང་ལྷག་པའི་འོད་ཟེར་གྱི་དྲ་བ་འབར་བ་
ཡིན་པས། སྐལ་བ་མེད་པ་འུག་པའི་ཕྲུ་གུ་རྣམས་ཀྱི་མིག་གིས་བཟོད་པར་ནུས་པ་མ་ཡིན་ནོ། །
ཞེས་ཇི་ལྟར་གསུངས་པ་ཁོ་ན་བཞིན་ནོ། ། །
ཟང་ཟིང་སྦྱིན་པའི་གཡབ་མོས་ལེགས་བོས་ཤིང་། །སྙན་པར་སྨྲ་བའི་དམ་ཆོས་
བཤད་མཛད་ནས། །དོན་སྤྱོད་པ་ཡིས་སེམས་ནི་རབ་བཀུག་ཅིང་། །དོན་མཐུན་པ་ཡིས་སྤྲོ་
བོ་ཀུན་ཏུ་སྐྱེད། །ཅེས་བྱ་བ་ནི། དང་བོར་སྦྱིན་པའི་གཡབ་མོ་ཀུན་ཏུ་གཏོང་བ་ལ་དགྱེས་
པའི་ཚུལ་ནི་གོང་དུ་བཤད་ཟིན་ལ། །
སྙན་པར་སྨྲ་བའི་གཏམ་འཆད་པར་མཛད་པ་ནི། རྗེ་བཙུན་གྱི་གསུང་ཡིན་ཙམ་ནས་
དགེ་བའི་བཤེས་གཉེན་ནས་བཟུང་སྟེ། དམངས་ཕལ་བའི་བར་དུ་རང་རང་གི་ཇི་ལྟར་ཁས་
བླངས་པའི་སྙན་མིང་སོ་སོ་ནས་ཞེ་སར་འབོད་པས་གསུངས་ཤིང་ཚིམ་པར་མཛད་དེ། རང་
རང་གི་སྐལ་བ་དང་འཚམ་པར་ཆོས་བསྟན་ཅིང་། ཐ་ན་ཀུ་རེ་དང་ཀྱལ་ཀ་གསུང་བ་སྲིད་པ་
དེ་དག་ཀྱང་སྙིང་ལ་ཀུན་ཏུ་འབབ་པའི་དམ་པའི་ཆོས་ཁོ་ནར་གསུངས་པ་ཡིན་ནོ། །
དོན་སྤྱོད་པ་ནི། བདག་ཉིད་ཆེན་པོས་བསྟན་པ་དང་། །སེམས་ཅན་ཁོ་ནའི་དོན་དུ་
སྐུ་དང་གསུང་ཐུགས་ཀྱི་འཕྲིན་ལས་ཆེན་པོས་གདུལ་བྱའི་དོན་མཛད་ཀྱི། དེ་ལས་གཞན་
དུ་གྱུར་པ་ནི་ཅུང་ཟད་ཙམ་ཡང་མ་ཡིན་ལ།
དོན་མཐུན་པ་ནི། ཐོག་མར་ཀུན་ཏུ་བརྗོད་པ་དང་འོག་ཏུ་འཆད་པར་འགྱུར་བའི་སྡེ་
སྣོད་རིན་པོ་ཆེ་རྣམ་པ་གསུམ་དང་། རྒྱུད་སྡེ་རིན་པོ་ཆེ་བཞིའི་ཉམས་ལེན་ཡོངས་སུ་རྫོགས་
པར་མཛད་པའི་མཆོག་གི་སྒྲུབ་པ་ལས་རྣམ་པར་མི་གཡོ་བ་ཉིད་ཡིན་ནོ། །
234



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
དེ་ལྟར་ཕུན་ཚོགས་བསོད་ནམས་གང་ཐོབ་པ། །བླ་མེད་བྱང་ཆུབ་ཁོ་ནའི་དོན་དུ་ནི། །
མགོན་པོ་ཁྱོད་ཀྱིས་ཡོངས་སུ་བསྔོ་མཛད་པའི། །རྒྱུ་ཡི་ཐེག་པ་གང་དེ་ཡོངས་སུ་བསྒྲུབས། །
ཞེས་བྱ་བ་ནི། དེ་ལྟར་རྗེ་བཙུན་ཆོས་ཀྱི་དབང་ཕྱུག་དམ་པའི་མཛད་པའི་ཕྲེང་བ་རྣམ་པར་
དཀར་བ་གང་ཡིན་པ་དེ་ནི་སེམས་ཅན་ཐམས་ཅད་ཀྱི་ཆེད་དུ་ཡོངས་སུ་བསྔོ་བས་བླ་ན་མེད་
པའི་བྱང་ཆུབ་ཆེན་པོ་ཀུན་ཏུ་ལྷུར་མཛད་ཅིང་། འདི་དག་གིས་གཙོ་བོར་ཐེག་པ་ཐུན་མོང་
བའི་ལམ་ཆེན་པོར་གཤེགས་པའི་གཏམ་དུ་བྱ་བ་ཡིན་ནོ། །
བྱ་སྤྱོད་རྣལ་འབྱོར་ཕ་མ་གཉིས་སུ་མེད། །རྒྱུད་སྡེ་རྒྱ་མཚོའི་ཉམས་ལེན་ཡོངས་
རྫོགས་པ། །ཆུ་བོ་རྒྱུན་གྱི་རྣལ་འབྱོར་ལ་མཁས་པས། །ཉིད་ཀྱིས་ཉམས་སུ་མ་བསྟར་དེ་ནི་ཅི། །
ཞེས་བྱ་བ་ནི། འབྲས་བུའི་ཐེག་པ་གཙོ་བོར་གྱུར་པའི་ཉམས་ལེན་གྱི་རྣལ་འབྱོར་མཆོག་ལ་
མཉམ་པར་བཞག་ཅིང་ལྷུར་མཛད་པའི་ཚུལ་ནི། གནས་སྐབས་གང་གི་ཚེ་ཡང་རྣམ་པར་
གཡེང་བས་ཐུགས་མི་འཕྲོགས་པར་རྩེ་གཅིག་ཏུ་རྒྱལ་བ་དགྱེས་པ་བསྐྱེད་པའི་ཐུགས་དམ་
གྱི་རིམ་པ་ཆད་མེད་དུ་མཛད་པ་ནི་འདི་ལྟ་སྟེ། དེ་ཡང་ཐོ་རངས་ལྡང་བའི་རྣལ་འབྱོར་གྱིས།
བཅོམ་ལྡན་འདས་ཀྱེའི་རྡོ་རྗེའི་སྐུར་བཞེངས་ནས། དེའི་མངོན་པར་རྟོགས་པར་གཏོར་
ཆོག་གི་བར་དུ་ཡོངས་སུ་རྫོགས་པར་མཛད་ནས་བཟླས་པའི་སྐབས་སུ་དེ་ཝ་པི་ཙུ་ལ་
འགོག་པའི་བཟླས་པ་སྟོང་ཕྲག་གཅིག་དང་རྩ་སྔགས་ཉི་ཤུ་རྩ་གཅིག་གསུངས། འདིས་
མཚན་མོའི་རྣལ་འབྱོར་གྱི་མཇུག་རྫོགས་པ་ཡིན་གསུངས་སོ། ། །
དེ་ནས་དཔལ་གསང་བ་འདུས་པ་འཕགས་ལུགས་མི་བསྐྱོད་རྡོ་རྗེའི་མངོན་པར་
རྟོགས་པ་སྔོན་བཞིན་དུ་བསྒོམས་ནས་བཟླས་པའི་སྐབས་སུ་རིགས་ལྔ་སྤྱི་ཁྱབ་ཀྱི་སྔགས་
ལ་ཤུབ་བུ་སྟོང་ཕྲག་གཅིག་དང་འགོག་བཟླས་སྟོང་ཕྲག་གཅིག་མཛད། དེ་ནས་བཅོམ་ལྡན་
འདས་རྡོ་རྗེ་འཇིགས་བྱེད་ལྷ་བཞི་བཅུ་ཞེ་དགུ་མའི་མངོན་རྟོགས་བསྒོམས་ནས་ཧིཊྛིལ་
འགོག་བཟླས་སྟོང་ཕྲག་གཅིག་མཛད། དེ་ནས་དཔལ་འཁོར་ལོ་བདེ་མཆོག་དེ་ཉིད་བཅུ་
235



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བཞི་བའི་མངོན་རྟོགས་བསྒོམས་ནས་སྙིང་བོ་འགོག་བཟླས་སྟོང་ཕྲག་གཅིག་དང་ཤུབ་བུ་
སྟོང་ཕྲག་གཅིག་མཛད། དེ་ནས་དཔལ་དུས་ཀྱི་འཁོར་ལོའི་དཀྱིལ་འཁོར་ཡོངས་སུ་
རྫོགས་པའམ། དུས་འཁོར་རྡོ་རྗེ་འཇིགས་བྱེད་ཀྱི་མངོན་པར་རྟོགས་པ་གང་རུང་བསྒོམས་
ནས་སྙིང་བོ་ལ་འགོག་པའི་བཟླས་པ་སྟོང་ཕྲག་གཅིག་མཛད། དེ་རྣམས་ཀྱང་ཀྱེའི་རྡོ་རྗེའི་
སྐབས་ལྟར་གཏོར་ཆོག་མ་གཏོགས་པ་སྒྲུབ་ཐབས་ཡོངས་སུ་རྫོགས་པར་རྗེས་ཆོག་གི་བར་
དུ་མཛད་ནས། དུས་འཁོར་གྱི་རྗེས་ཆོག་གི་སྤྱོད་ལམ་གྱི་དུས་སུ། ཆོས་ཅན་ལྟ་བ་འཁོར་
འདས་དབྱེར་མེད་སྣོད་བཅུད་དག་པའི་དཀྱིལ་འཁོར་དུ་ལྟ་བ་ལ་རིང་ཞིག་བཞུགས། དེའི་
རྗེས་སུ་ཆོས་ཉིད་འཁོར་འདས་དབྱེར་མེད་ཀྱི་རྣལ་འབྱོར་སྟོང་ཉིད་དང་། མཉམ་ཉིད་དང་།
བརྗོད་མེད་དང་། རྣམ་པར་མི་རྟོག་པའི་རྣལ་འབྱོར་རྣམས་ལ་རིམ་ཅན་དུ་ཡུན་རིང་ཞིག་རེ་
མཉམ་པར་འཇོག །དུས་འཁོར་གྱི་རྗེས་སྤྱོད་ཀྱི་སྐབས་འདིར་གཟིགས་རྟོག་དང༌། རྩོམ་པ་
ལ་སོགས་ཅུང་ཟད་རེ་མཛད། སྔོན་དུ་བརྗོད་པ་འདི་རྣམས་ཀྱི་མཆོད་བསྟོད་སོགས་བསམ་
གཏན་གྱིས་མཛད་པ་མ་གཏོགས། དངོས་སུ་བཤམས་ཤིང་ལུས་ངག་གིས་འབུལ་བ་མི་
མཛད། དེ་ནས་རང་གི་ཡེ་ཤེས་ཀྱི་དཀྱིལ་འཁོར་སྔར་བསྒོམས་པ་རྣམས་ལ། རྣམ་སྨིན་ཐ་
མལ་བའི་ལུས་སུ་ཕྱེ་ནས།དང་བོ་དག་པ་གསུམ་གྱི་སྔགས་བརྗོད་ཅིང་ལུས་ངག་ཡིད་
གསུམ་མམ། གཟུང་འཛིན་རིགས་གསུམ་གྱི་དྲི་མ་སྦྱོང་བའི་དམིགས་པ་ཅན་གྱི་ཁྲུས་ཀྱི་
རྣལ་འབྱོར་མཛད་ནས་གསོ་སྦྱོང་བཟུང་སྟེ། མདོའི་དབང་དུ་བྱས་ན་སྨན་བླའི་ཆོ་ག་བསྡུས་
པ་མཛད་ཅིང་། དེ་ནས་བྱ་རྒྱུད་ཀྱི་དམ་ཚིག་གསུམ་བཀོད་པའི་རྒྱལ་བོའི་སྒྲུབ་ཐབས་རྒྱུད་
སྡེ་སྤྱི་རྣམ་དུ་བཤད་པ་དེ་མཛད་ཅིང་། ཡེ་ཤེས་ཀྱི་ཚོགས་གསོག་པའི་སྔགས་བརྒྱ་རྩ་གཅིག་
གསུངས། དེ་ནས་སྒྲོལ་མཆོད་མཛད་དེ། དེ་ཡང་དཀྱིལ་འཁོར་གྱི་དབུས་སུ་གཙོ་མོ་ལྗང་གུ
ཤར་དུ་དཀར་མོ། ལྷོར་སེར་མོ། ནུབ་ཏུ་དམར་མོ། བྱང་དུ་ནག་མོ་རྣམས་རྣམ་དག་གཙུག་
ནོར་སྤྱན་དྲངས་ཏེ། བསྟོད་པ་ལ་སྒྲོལ་མ་ཚར་གསུམ་མཛད། ཡན་ལག་བདུན་པ་ཕུལ་
236



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ནས་བཟླས་པའི་སྐབས་སུ་ཡི་གེ་བཅུ་བའི་མཐར། མ་མ་ཨ་ཡུ་པུཎྱ་ཛྙཱ་ན་པུཏྟཾ་ཀུ་རུ་སྭཱ་ཧཱ།
ཞེས་པ་བརྒྱ་རྩ་གཅིག་གསུངས། དེ་ནས་གཙུག་ཏོར་གདུགས་དཀར་གྱི་སྒྲུབ་མཆོད་མཛད་
ནས་བཟླས་པ་བརྒྱ་རྩ་གཅིག་གསུངས། དེ་ནས་འོད་ཟེར་ཅན་གྱི་སྒྲུབ་མཆོད་མཛད་ནས་
བཟླས་པ་བརྒྱ་རྩ་གཅིག་གསུངས། དེ་ནས་པཎ་ཤ་ཝི་རའི་སྒྲུབ་མཆོད་མཛད་ནས་བཟླས་
པ་བརྒྱ་རྩ་གཅིག་གསུངས། དེ་ནས་གཟུངས་གྲྭ་ལྔའི་སྒྲུབ་མཆོད་མཛད་ནས་གཙོ་མོའི་
བཟླས་པ་བརྒྱ་རྩ་གཅིག་དང་། ལྷ་མོ་བཞི་ལ་སྔགས་ཉེར་གཅིག་རེ་བསྡོམས་པས་བརྒྱ་
གཅིག་གསུངས། དེ་ནས་འཇམ་དཔལ་གྱི་སྒྲུབ་མཆོད་མཛད་ནས་བཟླས་པ་བརྒྱ་རྩ་གཅིག་
གསུངས། དེ་ནས་བཅུ་གཅིག་ཞལ་གྱི་སྒྲུབ་མཆོད་མཛད་ནས་བཟླས་པ་བརྒྱ་གཅིག་
གསུངས། དེ་ནས་མཚན་མ་འཚུབ་པ་སོགས་ཀྱི་ཚེ་ཕྱག་ན་རྡོ་རྗེ་གོས་སྔོན་ཅན་གྱི་སྒྲུབ་
མཆོད་མཛད་ནས་གཟུངས་རིང་ཉི་ཤུ་རྩ་གཅིག་གསུངས། དེའི་ཚེ་སྔགས་ཀྱི་འོད་ཟེར་གྱིས་
གདུག་པ་ཅན་རྣམས་བཀུག་ནས་ཁ་སྦྱར་གསུམ་ཕྱེ་སྟེ། ཚར་བཅད་པའི་དམིགས་པ་མཛད།
དེ་ནས་སྤྱོད་རྒྱུད་ཀྱི་རྣམ་སྣང་མངོན་བྱང་གི་མངོན་པར་རྟོགས་པ་རྒྱུད་སྡེ་སྤྱི་རྣམ་ནས་
གསུངས་པ་དེ་མཛད་ནས། བཟླས་པའི་སྐབས་སུ་རླུང་ཁ་སྦྱོར་རེ་ལ། ན་མ་ས་མནྟ་བུད་དྷ་
ནཾ་ཨ་ཨཱ་ཨོཾ་ཨ ཞེས་པ་ཉེར་གཅིག་རེ་ཡིད་བཟླས་མཛད། ཁ་སྦྱོར་བདུན་གྱི་བར་རིམ་པ་
བཞིན་དུ་དང་བོས་སེར་སྣའི་སྒྲིབ་པ་སྦྱངས་སྦྱིན་པའི་ཕ་རོལ་ཏུ་ཕྱིན་པ་རྫོགས་པ་ནས།
ཐབས་ཀྱི་ཕར་ཕྱིན་རྫོགས་པའི་བར་བསྒོམ་ཞིང་ཁ་སྦྱོར་བརྒྱད་པ། དགུ་བ། བཅུ་བ་རྣམས་
ལ་སྐུ་མི་ཟད་པ་སོགས་གསུམ་ཐོབ་པའི་དམིགས་པ་དང་། བཅུ་གཅིག་པའི་ཚེ་མངོན་པར་
རྫོགས་པར་སངས་རྒྱས་པའི་ང་རྒྱལ་གྱི་སྒོ་ནས་བཟླས་པར་མཛད། དེ་ནས་གཙུག་ཏོར་
རྣལ་རྒྱལ་གྱི་སྒྲུབ་མཆོད་མཛད་ནས་སྙིང་བོ་བརྒྱ་རྩ་གཅིག་གསུངས། གཟུངས་རིང་ཚར་
གསུམ་མཛད། དེ་ནས་རྣལ་འབྱོར་རྒྱུད་ཀྱི་བཅོམ་ལྡན་འདས་ཕྱག་ན་རྡོ་རྗེ་འཆི་བདག་
འཇོམས་པའི་མངོན་པར་རྟོགས་པའི་བདག་འཇུག་དང་བཅས་པ་མཛད་ནས་གཟུངས་རིང་
237



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཉི་ཤུ་རྩ་གཅིག་དང་། བརྒྱ་རྩ་ཅི་རིགས་པར་གསུངས། དེ་ནས་དཀར་གཏོར་ཆ་བཞི་
སོགས་སྔ་དྲོའི་གཏོར་མ་རྣམས་མཛད། དེ་ནས་སངས་རྒྱས་རྗེས་དྲན་ཡན་ལག་བདུན་པ་
དང་བཅས་པ་མཛད། དེ་ནས་གཞན་རྐྱེན་འཇོམས་པའི་ཆ་ནས་ཟ་བྱེད་རྡོ་རྗེ་མཁའ་འགྲོའི་
སྦྱིན་སྲེག་མཛད། དེ་ནས་རང་ཉིད་སྲུང་བའི་ཆ་ནས་དཔལ་བིར་ཝ་བའི་སྲུང་བ་རྣམས་
མཛད། འདིའི་ར་ག་ཏའི་ཛ་ཌའི་སྐབས་སུ་སྣང་བ་གསུམ་བསྐྱེད་ནས་འོད་གསལ་དུ་བཅུག་སྟེ།
དེ་ལ་སྐད་ཅིག་གིས་ཆུ་ལ་ཉ་ལྡང་གི་ཚུལ་དུ་རྫོགས་པའི་རིམ་པ་གཉུག་མའི་རྡོ་རྗེ་འཇིགས་
བྱེད་ལྷ་ཞེ་དགུའི་བདག་ཉིད་ཅན་གྱི་དཀྱིལ་འཁོར་ཡོངས་སུ་རྫོགས་པར་ཡིད་ཙམ་གྱིས་
བཞེངས་ཏེ། ཚིག་གིས་གསལ་བཏབ་ནས་དེའི་སྤྱི་བོ་བདེ་ཆེན་གྱི་ཕོ་བྲང་ཆེན་པོར་དཔལ་
གསང་བ་འདུས་པ་ལྷ་སུམ་ཅུ་རྩ་གཉིས་ཀྱི་བདག་ཉིད་ཅན། ཐམས་ཅད་ཀྱང་ཡེ་ཤེས་
ཞབས་ལུགས་ལྟར་ཡབ་ཡུམ་ཁ་སྦྱོར་གྱི་སྐུ་ཅན། རྩ་འདབ་ལྷག་མ་གཉིས་པ་ཛཾ་བྷ་ལ་ནོར་
རྒྱུན་མས་འཁྱུད་པ་དང་། ནོར་རྒྱུན་མ་ལ་ཛཾ་ལས་འཁྱུད་པ་དང་། མགྲིན་པ་ལོངས་སྤྱོད་ཀྱི་
ཕོ་བྲང་ཆེན་པོར་མ་ཧཱ་མ་ཡའམ། གཤིན་རྗེ་གཤེད་ལྷ་ལྔ། སྙིང་ག་ཆོས་ཀྱི་ཕོ་བྲང་ཆེན་པོར་
ཀྱེའི་རྡོ་རྗེའི་ལྷ་དགུ། ལྟེ་བའི་སྤྲུལ་བའི་ཕོ་བྲང་ཆེན་པོར་བདེ་མཆོག་ལྷ་དྲུག་ཅུ་རྩ་བཞིའི་
བདག་ཉིད་ཀྱི་དཀྱིལ་འཁོར་རོ། །གསང་གནས་བདེ་སྐྱོང་གི་ཕོ་བྲང་ཆེན་པོར་མགྲིན་པར་
མ་བཀོད་པའི་ལྷ། ལྷག་མ་གང་རུང་གསལ་བཏབ་སྟེ། སྐུ་གསུང་ཐུགས་བྱིན་གྱིས་
བརླབས། ཡེ་ཤེས་ཀྱི་འཁོར་ལོར་སྤྱན་དྲངས་ཤིང་བཅུག་ནས་དབང་སྐུར་བའི་རྐྱེན་གྱིས་
འཁོར་ལོ་དང་བོ་བ་རྣམས་ལ་རྣམ་སྣང་། གཉིས་པ་ལ་འོད་དཔག་མེད། གསུམ་པ་ལ་མི་
བསྐྱོད་པ། བཞི་བ་ལ་རིན་ཆེན་འབྱུང་ལྡན། ལྔ་བ་ལ་དོན་གྲུབ་ཀྱི་ཅོད་པན་བཅིངས་ཏེ།
ཧཱིཀྐི༔དང་ཨོཾ་ཨཱ༔ཧཱུྃ་སྭཱ་ཧཱ། ཞེས་སོགས་ནམ་མཁའ་དང་མཉམ་པའི་བཟླས་པ་བརྒྱ་རྩ་ཙམ་
རེ་མཛད། དེ་ནས་དཀྱིལ་འཁོར་ཆེན་པོ་དེ་དག་གི་མཆོད་པ་དང་བསྟོད་པ་མཛད་ནས།
དང་བོར་གསང་འདུས་ཀྱི་གཏོར་ཆོག་གིས་ཕ་རྒྱུད་ཀྱི་ལུགས་ཀྱི་ཡི་དམ་སྤྱི་ལ་དབུལ། དེ་
238



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ནས་བདེ་མཆོག་ནས་བཤད་པའི་མཁའ་འགྲོ་སྤྱི་གཏོར་གྱིས་མ་རྒྱུད་ཀྱི་ཡི་དམ་སྤྱི་ལ་
འབུལ། དེ་ནས་ཀྱེ་རྡོར་ནས་བཤད་པའི་སྲིད་གསུམ་གྱི་གཏོར་ཆོག་གིས་གཉིས་སུ་མེད་
པའི་ཡི་དམ་སྤྱི་ལ་དབུལ། འདི་རྣམས་ཀྱི་ཚེ་སྤྱིར་གཏོར་མ་མཁའ་ཁྱབ་ཏུ་དམིགས་ཤིང་།
བྱེ་བྲག་ཏུ་རང་རང་གི་ལུས་ཀྱི་དཀྱིལ་འཁོར་སོ་སོ་ལ་འབུལ་བ་ཡིན་གསུངས། དེ་ནས་
གུར་གྱི་མགོན་པོ་ནག་པོ་ཆེན་པོ། དཔལ་མགོན་གདོང་བཞི་བ། ཕྱག་དྲུག་པ། ཕྱག་བཞི་བ།
སྟག་ཞོན། ཨ་གྷོ་ར། རྣམ་སྲས། ཨ་ཕྱི་མ། མགོན་པོ་མངོན་འབྱུང་ལས་གསུངས་པའི་
མགོན་པོ་ཕྱག་དྲུག་པ། ཕྱག་བཅུ་གཉིས་པ། ཕྱག་བརྒྱད་པ། ཕྱག་དྲུག་པ། ཕྱག་བཞི་བ།
ཕྱག་གཉིས་པ་རྣམས་ཀྱི་གཏོར་འབུལ་མཛད། གཞི་བདག་གཏོར་མ་བཏང་སྟེ། སྤྱི་ཁྱབ་ཏུ་
རིན་ཆེན་འབར་བ་མས་གཏོར་མ་ཕུལ་ནས། མཆོད་གཡོག་པ་རྣམས་ཀྱིས། ཆོས་སྐྱོང་སོ་
སོའི་བསྟོད་པ་དབྱངས་དང་བཅས་པས་གྱེར་ཞིང་དེ་དག་གི་ཚེ་བདག་ཉིད་ཆེན་པོ་གུར་
མགོན་ཞལ་བཞི་བའི་བཟླས་པ་མཛད་པས། དྲུང་ན་འདུག་པ་དག་ལ་སྤྱི་བོ་ཚ་ཐམ་ཐམ་
པའི་ཟིལ་ཆེན་པོ་ཡོང་བ་ཡིན་ཞིང་། དེ་ནས་མཆོད་གཡོག་པས་དཔལ་མགོན་གདོང་བཞི་བ།
པུ་ཏྲ། གནོད་སྦྱིན་གང་བཟང་། གྲུབ་མཆོག་བཀའ་སྟོད་ཆེན་པོ་རྣམས་ཀྱི་ཐུན་གཏོར་
རྣམས་བསྟོད་དབྱངས་དང་བཅས་པས་ཕུལ་ཏེ། དེའི་ཚེ་རིན་པོ་ཆེ་ཉིད་ནི་བདེ་མཆོག་གི་
ནང་གི་མངོན་པར་རྟོགས་པ་བསྒོམས་ནས། བསྐྱེད་རྫོགས་གཉིས་ཀྱི་ཐུན་མོང་དང་ཐུན་
མོང་མ་ཡིན་པའི་ལམ་དུས་ཀྱི་དབང་བཞེས་ཤིང་། དེ་ནས་རྡོ་རྗེ་འཇིགས་བྱེད་ཀྱི་རྣལ་
འབྱོར་ལ་གནས་ནས། ཚོགས་ཀྱི་ཡོ་བྱད་བྱིན་གྱིས་བརླབས་པ་དང་། འབུལ་བ་དང་། དམ་
ཚིག་འབུལ་བ་དང་། བླང་བ་སོགས་ཆོ་ག་བཞིན་དུ་མཛད་ནས་ཚོགས་ཀྱི་འཁོར་ལོ་ལ་
ལོངས་སྤྱོད། ལྷག་མའི་གཏོར་མ་དང་། རྗེས་ཀྱི་ཆོ་ག་རྣམས་མཛད་པས་སྔ་དྲོའི་ཐུགས་
དམ་རྣམས་དེས་རྫོགས། དེ་ནས་ཆོས་གསུང་བ་དང་རྩོམ་པ་ལ་སོགས་སྐབས་དང་སྦྱར་
ནས་མཛད་ཅིང་། གཉུག་མར་གནས་པའི་གཞི་བདག་ཡིན་ན། ཚ་ཚ་མང་ཉུང་ཇི་ལྟར་
239



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
རིགས་པ་རབ་ཏུ་གནས་པ་སོགས་ཆོ་ག་བཞིན་དུ་མཛད། དེ་ནས་གུང་ཐུན་ལ་རྡོ་རྗེ་
འཇིགས་བྱེད། གསང་འདུས། བདེ་མཆོག །དུས་འཁོར། དགྱེས་རྡོར་རྣམས་ཀྱི་སྒོམ་
བཟླས་སྔར་ལྟར་ཡིན་པ་ལ་བཟླས་པ་རྣམས་འགོག་བཟླས་ཁོ་ནར་མཛད་ཅིང་གྲངས་ཀྱི་
ངེས་པ་མི་མཛད། དེ་ནས་དགྱེས་རྡོར་གྱི་རྣལ་འབྱོར་ལ་གནས་པས་སྔོན་བཞིན་དུ་ཚོགས་
ཀྱི་འཁོར་ལོ་ལ་ལོངས་སྤྱོད་དེ། ལྷག་གཏོར་བཏང་ནས་བརྒྱ་རྩ་ལ་སོགས་པའི་རྒྱུན་གཏོར་
རྣམས་མཛད་ཅིང་། དེ་ནས་སྲོད་ཐུན་ལ་ཞུགས་ཏེ། འཇིགས་བྱེད། གསང་འདུས། བདེ་
མཆོག །ཀྱེ་རྡོར་རྣམས་ཀྱི་སྒོམ་བཟླས་སྔོན་བཞིན་དུ་མཛད་ནས། ཀྱེ་རྡོར་མཆོད་བསྟོད་ཀྱི་
སྐབས་སུ། བླ་མ་མཆོད་པ་ནས་བརྩམས་ཏེ། མཆོད་གཡོག་པ་རྣམས་ཀྱིས་མཆོད་དབྱངས་
དང་བསྟོད་དབྱངས་རྣམས་འབུལ། ཉིད་ཀྱིས་གསང་འདུས་དང་། འཇིགས་བྱེད་ཀྱི་གཏོར་མ།
མཁའ་འགྲོ་སྤྱི་གཏོར། སྲུང་མ་དྲུག་ཅུའི་གཏོར་མ། ཀྱེ་རྡོར་གྱི་འབྱུང་བོ་ཐམས་ཅད་པའི་
གཏོར་མ་རྣམས་དང་། གུར་མགོན་དང་ཞལ་བཞི་བ་གཉིས། ཕྱག་བཞི་བ་དང་ཕྱག་དྲུག་པ་
གཉིས། སྟག་ཞོན་དང་ཨ་གྷོ་ར་གཉིས། རྣམ་སྲས་དང་ཨ་ཕྱི་མ་ལ་སོགས་པའི་གཏོར་མ་
འབུལ་ཅིང་། དཔལ་མགོན་པོ་གདོང་བཞི་བ། པུ་ཏྲ། གངས་བཟང་། གྲུབ་མཆོག་བཀའ་
སྟོད་ཆེན་པོ་རྣམས་ཀྱི་ཐུན་གཏོར་སྔོན་བཞིན་དུ་ཕུལ་ནས། གཞི་བདག་གི་གཏོར་མ་གནང་ཞིང་།
དེ་ནས་ནམ་གྱི་གུང་ལ་གཟིམས་པའི་རྣལ་འབྱོར་ནི། གཞན་ཡས་ཁང་རིམ་གྱིས་སྡུད་པ་
མངོན་རྟོགས་བཞིན་དུ་མཚད་ནས། མེད་བཞིན་དུ་སྣང་བའི་འཆི་བ་ལྟར་བྱུང་བར་ཡང་
མོས་ཏེ། དེའི་རྟགས་དུ་བ་སྨིག་རྒྱུ་སོགས་ལྔ་རིམ་བཞིན་དུ་ཤར་བས་གསལ་བཏབ། དེ་
ནས་སྣང་མཆེད་ཐོབ་གསུམ་ཤར་བར་མོས་ནས། སྐུ་གསུམ་གྱི་ང་རྒྱལ་འཆང་བས། མཐར་
སྟོང་ཆེན་ཞི་བ་འོད་གསལ་ནམ་མཁའ་སྤྲིན་མེད་པ་ལྟ་བུར་གསལ་བས། སྟོང་ཉིད་ནས་
རྣམ་པར་མི་རྟོག་པའི་བར་གྱི་རྣལ་འབྱོར་བཞི་ལ་མཉམ་པར་བཞག་སྟེ། སྤྲོས་པ་ཐམས་
ཅད་ཉེ་བར་བཅད་པའི་མཉམ་བཞག་ལ་སྐར་ཁོངས་རེ་ཙམ་རེ་མཉམ་པར་འཇོག །དེ་ལྟ་
24)



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
བུའི་མཉམ་བཞག་དེ་དང་མནལ་མཚམས་སྦྱར་ནས་འདི་ལྟར་བདག་གིས་ཆོས་སྐུའི་བདག་
ཉིད་འོད་གསལ་དུ་འཇུག་ཅིང་། དེ་ཙམ་ཁོ་ན་ལ་མི་གནས་པར་སེམས་ཅན་གྱི་དོན་དུ་
གཟུགས་ཀྱི་སྐུ་སྒྱུ་མ་ལྟ་བུའི་ལྷའི་སྐུར་ངེས་པར་ལྡང་བར་བྱའོ་སྙམ་པའི་འཕེན་པ་དང་
བཅས་པས་མནལ་བར་མཛད་དེ། ནངས་པར་ལྡང་བའི་རྣལ་འབྱོར་ནི། སྔར་གྱི་འཕེན་
ཤུགས་ཀྱིས་ཚད་མེད་པ་བཞིའི་ལྷ་མོའི་གླུས་བསྐུལ་ནས། ཀྱེའི་རྡོ་རྗེའི་སྐུར་བཞེངས་ནས།
སྔར་ལྟར་དེའི་རྣལ་འབྱོར་ལ་འཇུག་པར་མཛད་དེ། འདི་ཡན་གྱིས་ཀྱེ་རྡོར་གྱི་མཚན་མོའི་
མཇུག་རྫོགས་པ་ཡིན་གསུངས་སོ། །
འདི་དག་ཀྱང་ཕྱི་སྤྲོས་བཅས་གཙོ་བོར་སྟོན་པ་ཙམ་གྱིས་ཚུལ་དུ་མཐོང་གི གཞན་དུ་
ན་དཔལ་དེ་ཉིད་སྙིང་བོ་དང་སྦས་དོན་གྱི་གོ་རིམ་ཇི་ལྟ་བ་བཞིན་དུ་ཉམས་སུ་བཞེས་པ་
དང་། རྗེ་བཙུན་ཉིད་ཀྱི་ཐུན་མོང་མ་ཡིན་པའི་ལྷ་ནི། དཔལ་གསང་བ་འདུས་པ་འཇམ་པའི་
རྡོ་རྗེ་ཉིད་ཡིན་པར་དུས་ཕྱིས་གསལ་བར་རྟོགས་ན། དེ་དག་གི་རྣལ་འབྱོར་མཆོག་ལ་
བརྩོན་པར་མཛད་པ་སོགས་ཀྱང་དོན་གྱིས་ཐོབ་པ་ཡིན་ལ། འདི་ནི་བདག་ཉིད་ཆེན་པོ་
དཔལ་སྟག་ལུང་ཐང་བ་ཆེན་པོས། དཔལ་ལྡན་བླ་མའི་ཐུགས་དམ་གྱི་རིམ་པ་དེ་ནི་བདག་
གིས་ནམ་ཞིག་རྟོགས་པར་འགྱུར་སྙམ་དུ་མཆོད་གཡོག་ལན་མང་དུ་མཛད་པས་ཀྱང་མ་ཐུག །
དེ་ནས་རྗེ་བཙུན་ཉིད་ལའང་གསོལ་བ་གཏབ་ནའང་ཡུན་རིང་ཞིག་ཏུ་མ་གནང་། སླད་ཀྱིས་
དཔལ་སྟག་ལུང་ཐང་བ་ཕྱིར་ཐེགས་པའི་ཕྱག་འབུལ་གྱི་སྔོན་ཙམ་དུ་ཞལ་གྱི་བུམ་པ་ལས་
ཐོབ་སྟེ། ཟིན་བྲིས་སུ་མཛད་པ་དང་། རྗེས་སུ་བླ་འཁོར་རིན་པོ་ཆེས་གསོལ་བ་བཏབ་ནས།
མཛད་པའི་གསུང་གི་ཐོ་རྣམས་འདིར་བྲིས་པས་ཀུན་ཏུ་ཁུངས་བཟང་བ་ཡིན་ལ། དེ་ལྟར་
ན་བདག་ཉིད་ཆེན་པོ་གང་གི་ཉིན་ཞག་ཕྲུགས་གཅིག་གི་རྣལ་འབྱོར་ཡོངས་སུ་རྫོགས་པ་ལྟ་
ག་ལ་ཆ་ཙམ་ཡང་འདི་ན་སུས་ཀྱང་སྒྲུབ་པར་མི་ནུས་པའི་བླ་ན་མེད་པའི་སྒྲུབ་པའི་རྒྱལ་
མཚན་ཆེན་པོ་སྒྲེང་བར་མཛད་པ་ཡིན་ནོ། །
241



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
འཇིགས་བྲལ་གྱི་སློབ་དཔོན་ཐམས་ཅད་མཁྱེན་པའི་ཞབས་ཀྱི་རྟོགས་པ་བརྗོད་པ་
ངོ་མཚར་གྱི་དགའ་སྟོན་ལས། མཆོག་ཏུ་བསྟན་པ་ལ་ལྷག་པར་བྱ་བ་མཛད་པ་གཙོ་བོར་
གྱུར་པའི་མཛད་པའི་རིམ་པར་ཕྱེ་བ་སྟེ་དགུ་བའོ།། །།
242



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
མདོ་རྒྱུད་ནས་གསུངས་པའི་དགེ་བའི་བཤེས་གཉེན་གྱི་མཚན་ཉིད་ཡོངས་སུ་
རྫོགས་པར་གྱུར་པའི་རིམ་པ་བཤད་པ།
ཐུབ་བསྟན་སྐྱེད་ཚལ་མཛེས་པར་རྒྱུ་བའི་བཤེས་གཉེན་གླང་བོ་ཀུན་ཏུ་དུལ་བའི་
གོམ་པས་བགྲོད། །ཞི་དང་ཉེར་བཞིའི་མྱོས་བུམ་མཐོང་ལྡན་དཔལ་ལྡན་མཆོག་གི་ཡོན་
ཏན་ཁུར་ཆེན་ཕྲག་པར་ཁྱེར། །རབ་ཏུ་བརྩོན་པའི་སྟོབས་ཀྱིས་རབ་གཤེགས་རྒྱ་ཆེན་ལུང་
གི་གསེར་ཕྲེང་དྲ་བས་ཀུན་ནས་བཀླུབས། །དེ་ཉིད་རྟོགས་དང་སྨྲ་མཁས་མཆེ་བ་རྩ་བའི་
སར་བགྲོད་གདུལ་བྱའི་ནང་ན་སྐྱོ་བ་མེད། ། །
དེ་ལ་བཅུ་བའི་སྡོམ་ནི། ཀུན་ཏུ་དུལ་བའི་ཚུལ་ཁྲིམས་ཕུང་བོའི་སྐུ། །ཟབ་རྒྱས་སྨྲ་བ་
རྟག་པར་དགྱེས་པའི་གསུང་། །ཞི་བ་མཆོག་ལ་མཉམ་པར་བཞག་པའི་ཐུགས། །འདི་ནི་
ཐར་འདོད་རྣམས་ཀྱི་བསྟེན་བྱའི་མགོན། །ཞེས་མདོ་སྡེ་ལས་ཇི་སྐད་བཤད་པའི་བཤེས་
གཉེན་གྱི་མཚན་ཉིད་ཡོངས་སུ་རྫོགས་པའི་ཚུལ་ནི་འདི་ལྟར། ཐུབ་ཆེན་རྒྱལ་བས་མདོ་སྡེ་
ལས་གསུངས་པའི། །དགེ་བའི་བཤེས་ཀྱི་མཚན་ཉིད་མ་ལུས་པ། །བདག་ཉིད་ཆེན་པོ་ཁྱོད་
ལ་ཡོངས་སུ་རྫོ་གས། །དེ་ཕྱིར་ཕྲ་མོར་བརྗོད་པའི་ངལ་བས་ཅི། །ཞེས་བྱ་བ་ནི། དགེ་བའི་
བཤེས་གཉེན་གྱི་མཚན་ཉིད་ཐམས་ཅད་བཅོམ་ལྡན་འདས་ཀྱིས་མདོ་སྡེ་དག་ལས་ཇི་སྐད་
བཀའ་བསྩལ་པའི་དགོངས་པ་ཡོངས་སུ་རྫོགས་པར། རྗེ་བཙུན་མི་ཕམ་པའི་ཞབས་ཀྱིས་
ཐེག་པ་ཆེན་པོའི་མདོ་སྡེའི་རྒྱན་ལས་འདི་སྐད་དུ་གསུངས་ཏེ། བཤེས་གཉེན་དུལ་བ་ཞི་བ་
ཉེར་ཞི་བ། །ཡོན་ཏན་ལྷག་པར་བརྩོན་བཅས་ལུང་གིས་ཕྱུག །དེ་ཉིད་རབ་ཏུ་རྟོགས་པ་སྨྲ་
མཁས་ལྡན། །བརྩེ་བའི་བདག་ཉིད་སྐྱོ་བ་སྤངས་ལ་བསྟེན། །ཞེས་གསུངས་ལ། དེའི་
243



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
མཚན་ཉིད་ཐམས་ཅད་རྣམ་པར་འདྲེན་པ་ཆེན་པོ་འདི་ལ་ཡོངས་སུ་མངའ་བ་ཡིན་ཏེ། དེ་
ཡང་དུལ་བ་ནི་ཚུལ་ཁྲིམས་དང་ལྡན་པ་ལ་གསུངས་ན། བདག་ཉིད་ཆེན་པོ་གང་གི་སྐུ་
གསུང་ཐུགས་ལ་བསླབ་པ་གསུམ་ལས་ཉམས་པར་གྱུར་པའི་ཉེས་པ་ཆ་ཙམ་ཡང་མི་མངའ་
བ་རིམ་པར་ཕྱེ་བ་བདུན་པར་ཡོངས་སུ་བརྗོད་ཟིན་ཅིང་།
ཞི་བ་ནི། ཏིང་ངེ་འཛིན་དང་ལྡན་པའི་ཕྱིར་སེམས་ནང་དུ་ཞི་བར་གནས་པ་ལ་བྱ་ན།
དཔལ་ངང་ཚུལ་ཞི་བ་ཡུམ་གྱི་ནུ་མས་འཚོ་བ་ཉིད་ནས་མཆོག་ཏུ་མི་མཉམ་པའི་རབ་ཏུ་ཞི་
བའི་ཏིང་ངེ་འཛིན་དུ་མའི་སྒོ་ལ་མཉམ་པར་བཞག་པའི་ཚུལ་ནི་རིམ་པར་ཕྱེ་བ་གཉིས་པར་
བརྗོད་པས་རྟོགས་པར་བྱ་བ་ཡིན་ལ། །
ཉེ་བར་ཞི་བ་ནི། ཤེས་རབ་དང་ལྡན་པའི་ཕྱིར། ཉོན་མོངས་པ་ཉེ་བར་ཞི་བ་ལ་
གསུངས་ན། བདག་ཉིད་ཆེན་པོ་འདིས་འཇིགས་བྲལ་ཟླ་བ་གྲགས་པའི་ཞལ་སྔ་ནས་ཀྱི་
གསུང་ལ་བརྟེན་ནས། རྒྱལ་བའི་དགོངས་པ་བདུད་རྩི་ལྟ་བུ་ཐོབ་ཅིང་། དེ་ཉིད་ཀྱི་དོན་ལ་
ཀུན་ཏུ་མཉམ་པར་བཞག་པས། ཉོན་མོངས་པའི་སྤྲོས་པ་ཐམས་ཅད་ནུབ་པའི་ཉེ་བར་ཞི་
བ་བླ་ན་མེད་པའི་གོ་འཕང་དམ་པ་ཐོབ་པར་མཛད་པ་ཡིན་ནོ། །
ཡོན་ཏན་ལྷག་པ་ནི། སྔོན་དུ་བརྗོད་ཟིན་པ་དང་། འོག་ཏུ་འཆད་པར་ཡང་འགྱུར་བ་
ལས་རྗེ་བཙུན་དམ་པ་འདི་ནི། སྟོན་པ་བཅོམ་ལྡན་འདས་ཀྱི་བསྟན་པ་ཡོངས་སུ་རྫོགས་
པར་འཛིན་པ་རྣམས་ཀྱི་ནང་ནས་རྒྱལ་མཚན་ལྟར་མངོན་པར་མཐོ་བར་བརྗོད་ན། གཞོན་
ནུ་སྤྱན་གྱི་པདྨ་ཁ་ཕྱེ་མ་ཐག་ནས་མཐར་ཆོས་ཀྱི་དབྱིངས་སུ་ཞུགས་པ་དེ་སྲིད་དུ། མཆོག་ཏུ་
མཛད་པར་དཀར་ཞིང་དེ་ཉིད་ཀྱི་འབྲས་བུ་ཡང་སེམས་ཅན་ཐམས་ཅད་ལ་ཐུན་མོང་དུ་སྨིན་
པར་མཛད་པའི་ཚུལ་ནི་རིམ་པར་ཕྱེ་བ་བདུན་པར་བཤད་ཟིན་ལ།
ལུང་གིས་ཕྱུག་པ་ནི། ཐོས་པ་ཉུང་ངུ་མ་ཡིན་པ་ལ་གསུངས་ན། ཆོས་ཀྱི་ཕུང་བོ་
བརྒྱད་ཁྲི་བཞི་སྟོང་རྣམ་པར་འཆད་པ་ལ་ངལ་བ་མི་མངའ་ཞིང་། མང་དུ་གསན་པ་ཐམས་
244



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཅད་ཀྱི་ཁྱུ་མཆོག་གི་གནས་སུ་གྱུར་པ་ཡིན་ནོ། །
དེ་ཉིད་རབ་ཏུ་རྟོགས་པ་ནི། དེ་ཁོ་ན་ཉིད་ཁོང་དུ་ཆུད་པ་ལ་གསུངས་ན། གསུང་རབ་
རང་རང་གི་བརྡ་ཆད་ཀྱི་མཚམས་ལས་མི་བརྒལ་ཞིང་སྙིང་བོའི་དོན་གནད་གཅིག་ཏུ་དྲིལ་
ནས་གཞན་དང་དགོངས་པ་མི་མཉམ་པ་ཡིན་ནོ། །
སྨྲ་མཁས་ནི། དེ་ཉིད་ཀྱི་དྲུང་ན་མཁས་པར་རློམ་པ་ཐམས་ཅད་མི་སྨྲ་བའི་རྟུལ་ཞུགས་ལ་
ངང་གིས་འཁོད་ནས། འདི་ཙམ་གྱིས་གོ་བར་བྱ་བ་ཡིན་ལ།
བརྩེ་བའི་བདག་ཉིད་ནི། ཟང་ཟིང་གི་སེམས་མེད་པ་ལ་གསུངས་ན། བདག་ཉིད་
ཆེན་པོའི་སྐུ་གསུང་ཐུགས་ཀྱི་སྤྱོད་པ་དང་། འདིར་མངོན་པར་ཞེན་པའི་འགྲོ་བ་དག་གི་བློ་
དང་ལྷན་ཅིག་ཏུ་མི་གནས་པར་ཀུན་གྱིས་ཉམས་སུ་མྱོང་བ་ཡིན་ཏེ།
སྐྱོ་བ་སྤངས་ནི། རྟག་ཏུ་ཆོས་སྟོན་པ་ལ་གསུངས་ན། རྒྱལ་བའི་གསུང་རབ་མཐའ་
དག་དྲང་སྲོང་ཆེན་པོ་རང་གི་དགོངས་པ་ལས་གཞན་དུ་མ་གྱུར་ཅིང་། སྐལ་པ་དང་འཚམ་
པར་གདུལ་བྱ་རང་རང་གི་བློ་དང་སྦྱར་ཏེ། ཆོས་ཀྱི་རྔ་བོ་ཆེ་ཉིན་རེ་བཞིན་དུ་སྒྲོག་པར་
མཛད་པ་ཡིན་ཏེ། དེ་ལྟར་ན་ལེགས་སུ་འདོད་པ་རྣམས་ཀྱིས་འདི་ལྟ་བུ་བསྟེན་པར་བཀའ་
བསྩལ་པའི་དོན་ཐམས་ཅད་དཔལ་ཐམས་ཅད་མཁྱེན་པ་ཉིད་ལ་ཡོངས་སུ་རྫོགས་པར་
མངའ་བ་ཡོན་ནོ། །
འཇིགས་བྲལ་གྱི་སློབ་དཔོན་ཐམས་ཅད་མཁྱེན་པའི་ཞབས་ཀྱི་རྟོགས་པ་བརྗོད་པ་
ངོ་མཚར་གྱི་དགའ་སྟོན་ལས། མདོ་སྡེ་ལས་ཇི་སྐད་བཤད་ཅིང་མཚན་ཉིད་ཐེག་པ་ལས་
ཡོངས་སུ་བརྗོད་པའི་དགེ་བའི་བཤེས་གཉེན་གྱི་མཚན་ཉིད་ཐམས་ཅད་ཡོངས་སུ་རྫོགས་
པར་གྱུར་པའི་རིམ་པར་ཕྱེ་བ་སྟེ་བཅུ་བའོ།། །།
245



རིས་མེད་ཆོས་རིག་གཏེར་མཛོད་ལས།
བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
རྒྱུད་སྡེ་ནས་ཇི་ལྟར་གསུངས་པ་བཞིན་རྡོ་རྗེ་སློབ་དཔོན་གྱི་བྱ་བ་རྣམས་ཕ་རོལ་ཏུ་སོན་ཏེ་
རྡོ་རྗེ་འཛིན་པའི་གོ་འཕང་བརྙེས་པ་གཙོ་བོར་བཤད་པ། །
འདིར་ནི་བསྐལ་བཟང་རྣམ་པར་འདྲེན་ལ་རིངས་པར་ཆས་པའི་དཔལ་ལྡན་ཁྱབ་
བདག་རྡོ་རྗེ་འཆང་ཆེན་མི་ཡི་གཟུགས་ཀྱིས་རབ་སྣང་བ། །དེ་ཡི་སྤྲུལ་བའི་ཆོ་འཕྲུལ་ལ་
ཆགས་དམ་ཚིག་མཆོག་ལྡན་རྡོ་རྗེའི་ཐེག་ལ་ཀུན་ཏུ་རབ་དགྱེས་དེ་ཉིད་ལ་ནི་མཉམ་པར་
བཞག །མ་ཆགས་དྲི་བྲལ་བཟོད་པས་དཔའ་ཞིང་མཆོག་གི་སྐལ་ལྡན་ཞལ་གྱི་བདུད་རྩིས་
ཚིམ་པ་རབ་སྟེར་མི་བཟད་སྡུག་བསྔལ་དྲག་པོ་འཕྲོག །ཚངས་པར་སྤྱོད་ལྡན་བདུད་རྣམས་
འཇོམས་པའི་རྡོ་རྗེའི་དབྱུག་པས་ས་གཞི་ལ་ནི་རིག་སྔགས་གསལ་མཛད་དཔལ་ལྡན་རྡོ་རྗེ་
སེམས་དཔར་གྲགས། །
དེ་ལ་བཅུ་གཅིག་པའི་སྡོམ་ནི། དཔལ་ལྡན་རིག་པ་འཛིན་པའི་སློབ་དཔོན་གྱི། །
སྐྱོན་རྣམས་མ་ལུས་ཡོངས་སུ་སྤངས་གྱུར་ཅིང་། །ཡོན་ཏན་ཐམས་ཅད་ཀུན་ཏུ་ཉིད་ལ་
རྫོགས། །མཆོག་ཏུ་གྲུབ་པའི་ངོ་མཚར་སྤྱད་པར་ལྡན། །ཞེས་ཏེ། དེ་ཡང་རྒྱུད་སྡེ་ལས་ཇི་
སྐད་བཀའ་བསྩལ་པ་ལྟར། ཐེག་པ་མཆོག་གི་གཞུང་ལས་ལེགས་པར་འོངས་པའི་རྡོ་རྗེ་
སློབ་དཔོན་གྱི་བྱ་བའི་ཕ་རོལ་ཏུ་སོན་ཏེ། རྡོ་རྗེ་འཆང་ཆེན་པོར་གྱུར་པ་གཙོ་བོར་གྱུར་པའི་
ཚུལ་ནི་འདི་ལྟར། རྡོ་རྗེ་འཛིན་པས་གསང་བའི་རྒྱུད་སྡེ་ཆེར། །སློབ་དཔོན་མཚན་ཉིད་གང་
དང་གང་དུ་བསྒྲགས། །དེ་དང་དེ་ནི་རྗེ་བཙུན་འདི་ཉིད་ཀྱི། །རྣམ་པར་ཐར་པ་མཆོག་ཏུ་
མཁས་རྣམས་གླེང༌། །ཞེས་བྱ་བ་ནི། དེ་ལ་འདིར་འོ་ན་རྒྱུད་སྡེ་ལས་བླ་མའི་མཚན་ཉིད་
གང༌། དེ་བདག་ཉིད་ཆེན་པོ་འདི་ལ་ཇི་ལྟར་ཚང་ཞེ་ན། ཐོག་མར་མཆོག་གི་དང་བོའི་
246



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
སངས་རྒྱས་ལས་བྱུང་བ་དུས་ཀྱི་འཁོར་ལོ་ལས་བླ་མའི་མཚན་ཉིད་ལྡན་པ་དང་མི་ལྡན་
པའི་རྣམ་པར་དབྱེ་བ་གསུངས་པ་བརྗོད་པར་བྱ་སྟེ། དང་བོར་ཡང་དག་བསྟེན་བྱ་བླ་མ་
དག་ཀྱང་དམ་ཚིག་ལྡན་ཞིང་རྡོ་རྗེ་ཐེག་ལ་ལྷག་པར་གནས། །དེ་ཉིད་བསྒོམས་ཤིང་མ་
ཆགས་དྲི་མ་དག་དང་རྣམ་པར་བྲལ་ཞིང་བཟོད་པའི་ངང་ཚུལ་ལམ་ལ་ཞུགས། །སློབ་མ་
རྣམས་ལ་ལམ་ནི་སྦྱིན་བྱེད་དམྱལ་བའི་འཇིགས་པ་འཕྲོག་ཅིང་དེ་ཉིད་ལ་ནི་ཚངས་སྤྱོད་ལྡན། །
བདུད་རྣམས་ལ་ནི་རྡོ་རྗེའི་དབྱུག་པ་དེ་ཡང་འཛིན་མའི་གཞི་ལ་རྡོ་རྗེ་སེམས་དཔར་རབ་
གྲགས་པའོ། །ཞེས་དང་། སྐྱོན་གྱི་དབང་དུ་མཛད་ནས། ང་རྒྱལ་དང་ལྡན་ཁྲོ་བའི་ཟིལ་
མནན་དམ་ཚིག་རྣམས་བྲལ་རྫས་ལ་སྐམ་ཞིང་ཐོས་པ་དག་ཀྱང་མེད། །སློབ་མ་རྣམས་ནི་
སླུ་བ་དོན་དུ་གཉེར་ཞིང་མཆོག་གི་བདེ་བའི་གནས་ལས་སེམས་ཉམས་དབང་མ་བསྐུར། །
ལོངས་སྤྱོད་དག་ལ་ཀུན་ནས་རབ་ཆགས་བག་མེད་རྩུབ་མོའི་ཚིག་དང་བཅས་ཤིང་དབང་
བོའི་དོན་དུ་འདོད་ལྡན་པ། །དེ་ཉིད་དམྱལ་བ་བཞིན་དུ་སློབ་མ་མཁས་པ་རྣམས་ཀྱིས་
རྫོགས་པའི་བྱང་ཆུབ་རྒྱུར་ནི་སྤང་བར་བྱ། །ཞེས་བྱ་བ་གསུངས་ལ། དེ་བཞིན་དུ་རྒྱུད་
གཞན་དག་ལས་ཀྱང་། ཡོན་ཏན་གྱི་དབང་དུ་མཛད་ནས། བརྟན་ཞིང་དུལ་ལ་བློ་གྲོས་
ལྡན། །བཟོད་ལྡན་དྲང་ལ་གཡོ་སྒྱུ་མེད། །སྔགས་དང་རྒྱུད་ཀྱི་སྦྱོར་བ་ཤེས། །སྙིང་བརྩེར་
ལྡན་ཞིང་བསྟན་བཅོས་མཁས། །དེ་ཉིད་བཅུ་ནི་ཡོངས་སུ་ཤེས། །དཀྱིལ་འཁོར་འབྲི་བའི་
ལས་ལ་མཁས། །གསང་སྔགས་འཆད་བྱེད་སློབ་དཔོན་ཏེ། །དད་པའི་བདག་ཉིད་དབང་
བོ་ཐུལ། །ཞེས་བྱ་བ་དང་། སྐྱོན་གྱི་དབང་དུ་མཛད་ནས། སྙིང་རྗེ་མེད་ཅིང་ཁྲོ་ལ་གདུག །
ཁེངས་ཤིང་ཆགས་ལ་མ་བསྡམས་དང་། །རང་བསྟོད་བླ་མར་སློབ་མ་མིན། །བློ་དང་ལྡན་
པས་མི་བྱའོ། །ཞེས་བྱ་བ་ལ་སོགས་པ་གསུངས་པ་འདི་ཡིན་ནོ། །
དེ་ལ་བདག་ཉིད་ཆེན་པོ་འདི་རྡོ་རྗེ་ཐེག་པ་ལ་ལྷག་པར་གནས་པ་ནི། མུ་སྟེགས་དང་།
ཉན་རང་གི་ཐེག་པ་ལ་རྒྱབ་ཀྱིས་ཕྱོགས་ཏེ། སྒོ་ཐམས་ཅད་ནས་རྡོ་རྗེ་ཐེག་པ་ལ་ལྷག་པར་
247



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
གནས་པའི་སྨོན་པ་དང་འཇུག་པའི་སེམས་བསྐྱེད་ལ་གནས་ཏེ། ཚེ་གཅིག་པུ་འདི་ཉིད་ཀྱི་
སྟོད་ཀྱི་ཆ་ལ་རྫོགས་པའི་སངས་རྒྱས་ཉིད་དོན་དུ་གཉེར་བའི་སྙིང་སྟོབས་ཆེན་པོ་མངའ་
བས་ཞལ་མངའ་ནས་བདག་གི་བླ་མ་མ་ཏིའི་ཞབས་ལ་འདི་སྐད་དུ་གསུངས་ཏེ། བདག་
ཉིད་ཀྱི་མོས་དགེའི་སྐལ་བ་ཕུན་སུམ་ཚོགས་པས་རྒྱལ་བ་བྱིན་གྱིས་བརླབས་པའི་མཐུ་
ལས་སྔོན་ཆད་གཞན་གྱིས་སྐལ་བར་མ་བྱས་པའི་རྒྱུད་སྡེ་ཟབ་མོའི་གནད་ཀྱི་མན་ངག་གི་
བདུད་རྩི་དམ་པས་འཚོ་ན། ཤིན་ཏུ་དུས་རིང་ཡང་ཟླ་བ་དྲུག་གི་ནང་དུ་མཆོག་གི་གོ་འཕང་
ལ་རེག་པ་ལ་ཚེགས་མེད་པ་ཡིན་ནོ། །ཞེས་གསུངས་སོ། །
དེ་ཉིད་གོམས་པ་ནི། བསྐྱེད་པའི་རིམ་པ་དང་རྫོགས་པའི་རིམ་པ་མང་དུ་གོམས་པ་
ལ་གསུངས་ན། བསྐྱེད་རིམ་ལ་བརྟན་པ་ཐོབ་པས། རྒྱལ་བ་སྲས་དང་བཅས་པ་ཐམས་
ཅད་ཀྱིས་ཞལ་མངོན་པར་བསྟན་ནས་གསུང་གི་བདུད་རྩི་བླ་ན་མེད་པ་ཐོབ་པའི་ཚུལ་ནི་
ཐོག་མར་ཡང་མང་དུ་བརྗོད་ཟིན་ཅིང་། སླར་ཡང་སྐབས་སུ་བབས་པ་དག་འོག་ཏུ་འཆད་
པར་འགྱུར་ལ། དེ་ཡང་སྔོན་མངའ་རིས་གུང་ཐང་དུ་བཞུགས་པའི་དུས་གཅིག་གི་ཚེ། རྗེ་
བཙུན་མི་གཡོ་བའི་སྒྲུབ་པ་མཛད་དེ་ཐོ་རངས་ཀྱི་ཐུན་གྱི་མཐར། སྒྲུབ་ཁང་གི་ཐོག་དང་
ནམ་མཁའ་རོ་གཅིག་ཏུ་འདྲེས་པ་ལྟ་བུའི་སྣང་བ་བྱུང་། དེ་ནས་ཤར་གྱི་ནམ་མཁའ་ལས་
མངོན་པར་ཐོན་པའི་སྤྲིན་དཀར་བོ་གླང་བོ་ཆེ་མངོན་པར་གཡོ་བ་ལྟ་བུ་གཅིག་གི་རྗེས་སུ་
གཅིག་སྙེག་པ་འདྲ་བའི་རྣམ་པར་འཕྲུལ་པ་ལྟ་བུ་གཟིགས། དེའི་མོད་ལ་དེ་དག་གི་དབུས་
ན་དཔལ་ཁྲོ་བོ་གཏུམ་པོ་ཆེན་པོ་མཆོག་ཏུ་མི་བཟད་པའི་སྐུའི་བཀོད་པ་རྣམ་པར་བཀྲ་བ་
གཟིགས་ཏེ། ཐུགས་ཐེ་ཚོམ་དུ་གྱུར་ནས་རྒྱུད་སྡེ་ལས་གསུངས་པའི་བརྡའི་བརྟག་པ་མཛད་
པས་ཐུགས་ཡིད་ཆེས་པའི་མཚན་མ་གཟིགས་ཤིང་དེའི་ཚེ་ན་གནས་གཙང་མའི་ལྷའི་བུ་
གསུམ་མངོན་པར་འོངས་ནས་འདི་སྐད་དུ་གླེང་སྟེ། ཅིའི་ཕྱིར་ན་རྗེ་བཙུན་མི་གཡོ་མགོན་
པོ་མཐོང་བ་ལ་ཐེ་ཚོམ་དུ་བགྱིད། མཆོག་ཏུ་གྱུར་པའི་བསྟོད་པ་དག་ཀྱང་རྩོམས་ཤིག་ཅེས་
248



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བསྐུལ་ནས། རྗེ་བཙུན་མི་གཡོ་བའི་བསྟོད་པ་མེ་ཏོག་གི་ཆུན་འཕྱང་ཞེས་བྱ་བ་དེ་མ་ཐག་ཏུ་
ཐལ་བྱུང་དུ་མཛད་ཅིང་། ཕྱིས་དེ་དག་རི་མོར་བྲིས་ནས་ཡོད་པ་ལས། གོང་དུ་བརྗོད་པའི་
གནས་འདི་དག་ནི་བསྟོད་པ་རང་ཉིད་ཀྱིས་འཆད་པར་འགྱུར་བ་ཡིན་ནོ། །
ཡང་གློ་བོར་ཕེབས་པའི་ཚེ་ལྕང་ལོ་ཅན་ཞེས་བྱ་བར་བྱོན། མཁན་ཆེན་ཉི་རིན་པས་
ཡོན་བདག་མཛད། སྦྱོང་རྒྱུད་ཀྱི་དཀྱིལ་འཁོར་བཅུ་གཉིས་ཀྱི་དབང་ཞུ་བར་ཞུས་ཏེ། ཞལ་
གྱིས་འཆེས་པ་ན། དེའི་ནུབ་ནས་ཤངས་ཁྲག་ཚད་མེད་པ་བྱུང་། ལྷ་རྗེ་ཕྱག་སྨན་ཤཱཀྱ་ཡེ་
ཤེས་བྱ་བ་བོས། བློ་བོ་ལུང་སྟོད་ཀྱི་དགེ་འདུན་དྲུག་བརྒྱ་ཙམ་སྤྱན་དྲངས་ཏེ་སྐུ་རིམ་དྲག་པོ་
བསྒྲུབས་ནའང་ཕན་པ་ལྟར་སྣང་བ་མ་བྱུང་ཞིང་། ཉིན་ཞག་ཕྲུགས་ལྔ་ནར་མ་ཆད་པ་བྱུང་།
དེ་ནས་ཉིན་ཞག་དྲུག་ཏུ་བསླེབས་པའི་དགོང་མོ་ལ་ཉེ་བ་ཞིག་གི་ཚེ། ལྷ་ཁང་གཅིག་གི་སྟེང་
ན་གཟིམ་ཆུང་ཞིག་ཡོད་པའི་ཤར་ཕྱོགས་ན་བཞུགས་ཏེ། དཔོན་ཡིག་དཀོན་མཆོག་རྒྱལ་
མཚན་ལ་ཁྱོད་རང་རེ་ཞིག་དེར་འདུག་རྐང་བ་འདི་ཕུར་ཞིག་གསུངས། དཔོན་ཡིག་གིས་དེ་
ལྟར་དུ་བགྱིས་ཏེ། མནལ་དུ་ཅུང་ཟད་སོང་བ་སྙམ་པ་གཅིག་གི་མཐར། རྗེ་བཙུན་གྱི་ཞལ་ནས།
ཁྱོད་ཀྱིས་ང་ལ་རིན་པོ་ཆེ་ཤེལ་གྱི་ཕྲེང་བ་གཅིག་ཕུལ་ལོ་གསུངས། དཔོན་ཡིག་གིས་བདག་
ལ་དེ་འདྲ་ཕུལ་རྒྱུ་མ་མཆིས་ཞུས་པས། ཁྱོད་ཡིན་ནམ་སྙམ་པའི་མི་དཀར་བོ་མཚར་སྡུག་
འོད་དུ་ཆགས་པ་གཅིག་གིས་རིན་པོ་ཆེ་ཤེལ་གྱི་ཕྲེང་བ་གཅིག་བྱིན་སྙམ་པ་བྱེད། དེ་རྗེ་
བཙུན་སྤྱན་རས་གཟིགས་ཀྱི་རྣམ་པར་འཕྲུལ་བ་ཆེན་པོ་ཡིན། ན་བ་ལྟར་སྣང་འདིས་མི་སྟོ་
བ་འདུག །ལར་གྱིས་ཀྱང་ད་ལན་གྱི་ནད་འདི་ལྷའི་དཔྱད་ཡིན་ཏེ། ནད་རོ་རྙིང་བ་འདི་ལ་
ཤིན་ཏུ་ཕན་པ་ཡིན་གསུངས། དེ་ནུབ་ནས་ཤངས་ཁྲག་ཆད་ཅིང་སྙུང་བ་ལེགས་པར་དྭངས་ཏེ།
གློ་བོའི་གཞི་དེ་ཉིད་ལ་རྣམ་པར་དཀར་བའི་འཕྲིན་ལས་ཀྱི་ཕྲེང་བ་ཅི་ཡང་མཛད་དོ། །
སླར་ཡང་མང་ཡུལ་སྐྱིད་གྲོང་དུ་ཐུགས་བསྐྱེད་གསུངས་པ་ན་སྟོན་པ་བཅོམ་ལྡན་
འདས་འཁོར་དང་བཅས་པ་མངོན་སུམ་དུ་གཟིགས་ནས། སྐུ་གསུང་ཐུགས་ཐམས་ཅད་
249



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
དད་པའི་དབང་དུ་གྱུར་ཏེ། སྤྱན་ཆབ་དཔག་ཏུ་མེད་པ་བཏང་། ཆོས་གསུང་པའི་སྤྲོས་པ་
ཙམ་མ་བྱུང་བར་འཁོར་གྱིས་གསོལ་བ་བཏབ་ནས་དེ་ཁོ་ན་ལྟར་མཛད། སྐུ་ནར་ཕེབས་པ་
དང་། སྐུ་ལུས་བཟང་བོ་མེད་དུས་སྙེལ་བའི་རྐྱེན་བྱེད་པས། ད་ནི་གསུང་གི་བདུད་རྩི་སྩོལ་
ཅིག་ཅེས་འབོད་པར་བྱེད་པ་ན། ཐམས་ཅད་གཟིགས་པའི་གསུང་གིས་སྟོན་པ་བཅོམ་ལྡན་
འདས་འཁོར་དང་བཅས་པ་ཐམས་ཅད་མིག་གི་ཡུལ་དུ་གྱུར་པ་ན་དད་པས་མི་ངུ་ན་ནམ་དུ་
གསུངས་ཏེ། སྤྱན་ནམ་མཁའ་ལ་ཆེར་གཟིགས་ནས་གསུང་ཤུགས་དྲག་པོས། སེངྒེའི་ཁྲི་ལ་
སྟོན་པ་བཅོམ་ལྡན་འདས། གཡས་ལོགས་ན་འཇམ་པའི་དབྱངས། གཡོན་ལོགས་ན་
གསང་བའི་བདག་པོ། སྐུ་རྒྱབ་ན་བྱམས་པ་མགོན་པོ། མདུན་ན་སྤྱན་རས་གཟིགས། དེའི་
མདུན་ན་རྗེ་བཙུན་མ་སྒྲོལ་མ་གསུངས། ཕྱག་ཐུགས་ཀར་ཐལ་མོ་སྦྱར་དབུ་འདུད་པ་དང་
བཅས་པས་ཡུན་རིང་དུ། འགྲོ་ཀུན་སྐྱོབས་ཤིག་གསུངས་གསོལ་བ་བཏབ་པའི་མཐར་རྒྱལ་
བ་བཞིན་དུ་གྱུར་ནས། རེ་ཞིག་སྐུ་གསུང་ཐུགས་ཀྱི་སྤྲོས་པ་ཐམས་ཅད་ཆད་པར་གྱུར་པ་ལ།
དེ་ལྟར་དུ་གསུང་བའི་ཁུལ་གྱིས་ཉན་པ་བོ་ཀུན་ཏུ་ཚོགས་པ་ཐམས་ཅད་ཀྱང་དད་པས་རང་
དབང་མེད་པར་མིག་ཆུ་གཏོང་ཞིང་གསོལ་བ་འདེབས་ལ། མཐར་ཐམས་ཅད་རྒྱལ་བ་
བཞིན་དུ་གྱུར་ནས། དེའི་ཉིན་ནི་ཆོས་གསུང་བ་ཡང་མ་བྱུང་བར། སྟོན་པ་བཅོམ་ལྡན་
འདས་འཁོར་གྱི་དཀྱིལ་འཁོར་དང་བཅས་པའི་ཡོན་ཏན་སེམས་ལ། དད་པའི་རྒྱ་མཚོ་ཀུན་
ནས་གཡོ་བར་མཛད་ཅིང་། སང་དེའི་ཉན་པ་བོ་ཐམས་ཅད་ཀྱི་དབང་བོ་རིམ་པ་དང་འཚམ་
པར་བླ་ན་མེད་པའི་བྱང་ཆུབ་ཏུ་རིགས་ངེས་པར་མཛད་དོ། །
དེ་ལྟར་ཡི་དམ་གྱིས་བྱིན་གྱིས་བརླབས་པའི་ཞལ་མངོན་སུམ་དུ་མཐོང་ནས། དེའི་
འོག་ཏུ་ཟབ་གསལ་གྱི་གནས་ལ་གོམས་པ་མངོན་གྱུར་པས་རང་ཉིད་ལྷའི་སྐུ་འཇའ་ཚོན་ལྟ་
བུར་མངོན་སུམ་དུ་གཟིགས་པར་གྱུར་ཏེ། དེ་ཡང་དཔལ་སྟག་ལུང་ཐང་བ་ཆེན་པོས་རྗེ་
བཙུན་གྱི་ཐུགས་དམ་གྱི་རིམ་པ་རྣམས་ཞུས་པའི་ཚེ། ལྡང་བའི་རྣལ་འབྱོར་གྱི་སྐབས་སུ་ཁོ་
25)



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
བོ་ལ་ནི་གཉིད་ལ་གནས་བཞིན་པའི་ནང་དུ་ཚད་མེད་པའི་ལྷ་མོ་བཞིས་རྡོ་རྗེའི་གླུས་མངོན་
སུམ་བསྐུལ་ནས་དེ་ལས་ལངས་ཏེ། དེ་ལྟར་དུ་ལངས་རྗེས་ཡུན་རེ་ཞིག་རེ་ཧ་ཅང་གསལ་
མ་ཡིན་པའི་ལྷའི་ལུས་འོད་སྐོར་གྱི་ཁྱིམ་ན་ཡོད་པ་རེའི་སྣང་བ་ཡོང་གིན་ཡོད་གསུངས།
བདག་རྣམས་ལ་དངོས་སུ་མི་ཡོང་ན། ཇི་ལྟར་དུ་བགྱིད་ཞུས་པས། གཉིད་སད་ནས་དེ་ལྟར་
དུ་བགྱིས་ཏེ་མོས་པ་བྱེད་པ་ཡིན་མོད་གསུངས་སོ། །
ཡང་སྐབས་ཤིག་ཏུ་གསོལ་པས་སྙན་གྱི་རོ་མ་དེ་ལངས་ནས། དེའི་གཉེན་པོར་ཡེ་
ཤེས་ཀྱི་མཁའ་ལྡིང་གི་སྒྲུབ་པ་མཛད། ཞག་བདུན་ཕྲག་གཉིས་ཙམ་ནས་ཞབས་གཡས་
གཡོན་གྱི་མཐེའུ་ཆུང་མའི་རྩེ་མོ་ལས་ཁྱུང་གི་སྡེར་མོ་ཤིན་ཏུ་རྣོ་བ་རྩེ་སོར་བཞི་ཙམ་དངོས་
སུ་ཐོན་ཞིང་གསལ་སྣང་གཏན་པོ་བྱུང་པའི་ཚོད་དུ་སྣང་ལ། དེ་དུས་ན་ཚོགས་པ་ཆེན་པོའི་
གདན་གཅིག་པ་དག་ཞབས་དྲུང་ན་གནས་པ་ལས་དེ་མཐོང་ཞིང་། རིན་པོ་ཆེ་ཉིད་ཀྱི་
གསུང་གིས། ད་ཞག་བདུན་ཕྲག་ཙམ་བསྲིངས་ན་བདག་གི་ལུས་འདི་དུད་འགྲོ་ཞིག་ཏུ་
འགྲོ་བ་སྙམ་བྱེད་གསུངས། རྗེས་སུ་དེ་ག་དམིགས་ཀྱིས་བཀར་བའི་ཏིང་ངེ་འཛིན་ལ་མ་
ཞུགས་ཀྱང་ཟླ་བ་གསུམ་ཙམ་ན་རྗེ་བར་འགྱུར་བའི་ཁྱུང་གི་སྡེར་མོ་སྐལ་བར་བྱས་པ་
ཐམས་ཅད་ཀྱི་མིག་གིས་ཐུན་མོང་དུ་མཐོང་ཞིང་རང་རང་སོ་སོའི་སྤྱི་བོར་བཀོད་པ་དང་།
མགྲིན་པར་བཅངས་ཏེ་མཆོད་རྟེན་དུ་བགྱིད་ཅིང་། འདིའི་ནང་ནས་ཁྱད་པར་དུ་འཕགས་
པ་ཞིག་ངམ་རིང་རྗེ་བཙུན་བྱམས་པའི་མཛོད་སྤུ་ལ་བཞུགས་ཞེས་ཀྱང་ཐོས་སོ། །
དེ་ལྟར་རང་ཉིད་མཆོག་གི་ལྷའི་གསལ་སྣང་མངོན་དུ་གྱུར་ནས་སྐལ་བ་དང་ལྡན་པ་
རྣམས་ཀྱིས་མཆོག་གི་སྐུ་དེ་ཉིད་མཐོང་བའི་སྐབས་ཀྱང་སྲིད་པ་ཡིན་ཏེ། རྒྱས་པར་རིམ་
པར་ཕྱེ་བ་དགུ་བ་ཉིད་དུ་བརྗོད་ཟིན་ལ། དཔལ་ཆོས་འབྱུང་བའི་རྒྱ་མཚོ་ཆེན་པོར་དྲུག་ཅུ་
བའི་གཏོར་ཟློག་མཛད་པའི་ཚེ། དབོན་པོ་བསོད་ནམས་དཔལ་ལྡན་ཞེས་པས། རྗེ་བཙུན་
གྱི་ཞལ་ནས་གླང་ཆེན་གྱི་མཆེ་བ་ལས་ཀྱང་ཆེས་དཀར་བའི་ཁྲོ་བོའི་མཆེ་བ་སྐྱ་ནར་བྱུང་བ་
251



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
ལན་མང་དུ་མཐོང་ཞིང་། ཁ་ཅིག་གིས་དབུའི་སྟེང་དུ་འཇམ་དཔལ་ཁྲོ་བོའི་རྭ་རྩེ་སྔོ་
བསངས་མཐོང་བ་དང་། ཡང་ཨེའི་མ་ཎི་ལྐོག་ཅེས་པར་གཏོར་སྐྱོང་ཆེན་པོ་ཞིག་མཛད་
པའི་ཚེ་ན། ཡོངས་སུ་རྫོ་གས་པའི་དགེ་བའི་བཤེས་གཉེན་ཆེན་པོ་རྒྱལ་མཚན་གྱིས། རྗེ་
བཙུན་གྱི་ཞལ་ལས་རྣམ་པར་གཙིགས་ཤིང་ཤིན་ཏུ་མི་བཟད་པར་རྣོ་བའི་མཆེ་བ་དམ་ཟ་བ་
མཐོང་སྟེ། ཡོན་ཏན་གྱི་ཁྱད་པར་དུ་མ་གོ་ནས་དེའི་དགོང་མོ་ཁོང་རང་རྣམ་པའི་གྲྭ་ཚང་གི་
མཆོད་པའི་གྲལ་ལ་དེ་རིང་གི་གཏོར་སྐྱོང་མཛད་པའི་འཕྲོས་བྱུང་བ་ན། དགེ་བའི་བཟེས་
གཉེན་རྒྱལ་མཚན་གྲགས་ཀྱིས་འདི་སྐད་དུ་བསྒྲགས་ཏེ། དེ་རིང་དྲུང་མཁན་ཆེན་པོའི་
གཏོར་སྐྱོང་མཛད་ལུགས་དེ་གཡས་རང་ཆུང་། གར་མཁན་པའི་མཆེ་བ་ཞལ་དུ་བཅུག་ནས་
དེ་ལྟར་དུ་མཛད་པ་ཟེར། དེར་ཐམས་ཅད་ཐེ་ཚོམ་དུ་གྱུར་ནས་མིག་ཟུང་རིག་རིག་ཏུ་སོང་།
ཁོང་རང་གི་གཅེན་རྟོག་གེ་བ་ཐམས་ཅད་ཀྱི་གཙུག་གི་ནོར་བུ་དོལ་བ་རྒྱལ་བཟང་སྤྱན་ཆེས་
ཆེར་ཏེ་མཛད་ནས། ཁོ་དེ་རིང་རྒྱལ་མཚན་གྲགས་གང་སྐད་ཟེར་བ། མཁན་ཆེན་པའི་ཞལ་
ལ་ཅི་འདུག་པ་གསུངས། དེའི་ཚེ་ན་རྒྱལ་གྲགས་པའི་ཐུགས་དགོངས་ལ་ད་ནི་གཞན་གྱིས་
སྐལ་བར་མ་བྱས་པའི་མིག་གི་བདུད་རྩི་དམ་པ་ཞིག་བདག་གིས་ཐོབ་བོ་སྙམ་ནས། སིམ་
སྟེ་མགྲིན་པ་བསྐྱིལ་ནས་ཀུན་ཏུ་དང་བར་མཛད་པ་ཡིན་ལ། འདི་དག་ཀྱང་དེ་དུས་གྲལ་ན་
འཁོད་པའི་མངདུ་ཐོས་པ་རྫུན་དུ་མི་སྨྲ་བ་དག་གི་ཁ་ལས་ཐོས་པ་ཡིན་ནོ། །
ཡང་དཀའ་བཅུ་བ་ཀུན་དགའ་དཔལ་ལྡན་གྱི་དྲི་མ་མེད་པའི་མིག་གིས་བདག་ཉིད་
ཆེན་པོ་གདོད་མ་ནས་གྲུབ་པའི་དཔའ་བོ་ཆེན་པོ་རྡོ་རྗེ་འཇིགས་བྱེད་ཞལ་ཕྱག་ཐམས་ཅད་
ཡོངས་སུ་རྫོགས་པ། དེའི་སྤྱི་བོ་བདེ་ཆེན་གྱི་འཁོར་ལོ་ལ་དཔལ་གསང་བ་འདུས་པའི་ཕོ་
བྲང་ལྷ་སོ་གཉིས་ཀྱི་བདག་ཉིད་ཅན་དང་། མགྲིན་པ་ལོངས་སྤྱོད་ཀྱི་འཁོར་ལོར་སྒྱུ་མ་ཆེན་
པོའི་གཞལ་མེད་ཁང་ལྷ་ལྔའི་བདག་ཉིད་ཅན་དང་། ཐུགས་ཀ་ཆོས་ཀྱི་འཁོར་ལོར་དཔལ་
དགྱེས་པ་རྡོ་རྗེའི་དཀྱིལ་འཁོར་ལྷ་དགུའི་བདག་ཉིད་ཅན་དང་། ལྟེ་བ་སྤྲུལ་བའི་འཁོར་
252



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ལོར་འཁོར་ལོ་སྡོམ་པ་ལྷ་དྲུག་ཅུ་རྩ་གཉིས་ཀྱི་བདག་ཉིད་ཅན་དང་། གསང་གནས་བདེ་
སྐྱོང་གི་འཁོར་ལོར་བུདྡྷ་ཀ་པཱ་ལ་ལྷ་ཉེར་ལྔའི་བདག་ཉིད་ཅན་དུ་བཞུགས་པ་མངོན་སུམ་དུ་
མཐོང་ཞིང་། དཔལ་ངམ་རིང་གི་དཀའ་བཅུ་བ་སངས་རྒྱས་སེངྒེས་ཀྱང་རྨི་ལམ་དུ་དེ་ཁོ་ན་
བཞིན་དུ་གཟིགས་པར་གྱུར་སྣང་ལ། བདག་ཅག་རིག་པའི་རབ་རིབ་ཀྱི་འཕྲོགས་པའི་
མིག་གིས་མངོན་སུམ་དུ་མ་གྱུར་པར་ཟད་མོད། རྗེ་བཙུན་དམ་པའི་སྐུ་མི་ཟད་པའི་རྒྱན་གྱི་
འཁོར་ལོ་དུས་རྟག་ཏུ་དེ་ཁོ་ན་བཞིན་དུ་བཞུགས་པར་སེམས་སོ། །
ཡང་སྐབས་ཤིག་གི་ཚེ་ཤེལ་དཀར་དུ་བོ་དོང་སྒྲུབ་པ་བོ་ལ་འུ་ཅག་གི་རྐང་བ་འདི་
ཕུར་གསུངས། དེ་ལྟར་དུ་བྱེད་པ་ན་རིན་པོ་ཆེའི་གསུང་གིས། རྒྱུ་ཁུགས་འདི་ན་མཁའ་
འགྲོ་ཞིག་བཞུགས་ཀྱི་ཡོད་པས། ཨོཾ་མ་ཧཱ་བཱིརྱ་ཧཱུྃ་ཕཊ། ཅེས་བསྒྲགས་པས་བསྙེན་པ་བྱེད་
པ་དང་བསྟུན་ནས་བྱེད་པ་གྱིས་གསུངས། དེ་ལྟར་སྐུ་ལྷ་ཞལ་ཕྱག་གི་རྣམ་པར་བཞེངས་ནས།
གསུང་བཟླས་པའི་རྣལ་འབྱོར་གྱི་ནུས་པ་ཕུལ་དུ་གྱུར་པ་ནི། ཤེལ་དཀར་དུ་ཏའི་སི་ཏུ་ལྷ་
བཙན་པ་ལ་ཚེ་དབང་མཛད་པའི་བསྙེན་པའི་སྐབས་སུ། དགུན་གྱི་དུས་ཤིན་ཏུ་གྲང་བ་ཡིན་
ཡང་། དབང་གི་བུམ་པ་དེའི་ནང་དུ་སྔོ་ལྗང་སེར་ལོ་འདབ་རྣམ་པར་བཀྲ་བ་དང་བཅས་
པའི་སྡོང་བུ་ཞིག་ལ་མངོན་པར་ཁ་བྱེ་བའི་མེ་ཏོག་མཐིང་ག་ཆུང་ངུ་ཞིག་བཞད་པའི་དཔལ་
དུ་བྱེད་པ་གྱུར་པ་ན། སྐུ་དྲུང་ན་ཡོད་པ་ཐམས་ཅད་ཀྱིས་མེ་ཏོག་དེ་ལ་སུས་ཐོབ་བྱེད་པ་
དཔལ་བླ་འཁོར་རིན་པོ་ཆེས་མངོན་སུམ་དུ་གཟིགས་པར་གྱུར་ཏེ། བདག་གི་རྟོག་པ་ལ་སི་
ཏུ་བ་འདི་མི་ཆེན་ཐམས་ཅད་ཀྱི་ནང་ནས་ཚེའི་རྩེ་མོར་འཛེགས་ཤིང་སྐུ་ནད་ཀྱིས་མི་རྫི་བ་
འདི། གང་དུ་བརྗོད་པའི་དབང་བསྐུར་བ་འདི་དག་གི་བྱིན་རླབས་དང་རྟེན་འབྲེལ་ཆེན་པོ་
བླ་ན་མེད་པ་འགྲིག་པར་སེམས་སོ། །གཞན་ཡང་རྗེ་བཙུན་གྱི་བསྙེན་སྔགས་ཀྱིས་ཀུན་ཏུ་
བསྒོ་བའི་གུ་གུལ་གྱི་དུད་སྤྲིན་ཆེན་པོས་འབྱུང་བོ་ཐམས་ཅད་ལས་རྣམ་པར་བརྒྱལ་ཞིང་། །
སླར་དེ་དག་གི་མིག་གིས་ལྟ་བ་ཙམ་ཡང་མི་བཟོད་པ་ཡིན་ཏེ། ཁོ་བོ་ནད་དྲག་པོས་ཀུན་ཏུ་
253



H
རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
གདུངས་ནས་གདོང་ཐམས་ཅད་རྨར་གྱུར་ཏེ་འཁོད་པའི་ཚེ། གློ་བུར་དུ་ལྷགས་པའི་འགྲོ་བ་
དག་ལུང་བར་བསླེབས་པ་ན་དེའི་གདོང་གྲིབ་དང་བསྟུན་ནས་གདོང་ལ་ཚེར་མའི་ལྕག་
གིས་བྲབས་པ་ལྟ་བུའི་ཟུག་རྔུ་ལྡང་བར་གྱུར་པ་ན། ལྗགས་མཆིལ་དང་ལྡན་པའི་གུ་གུལ་
གྱི་དུད་པའི་ཐོག་མ་ཚོར་བ་ཙམ་གྱིས་ཟུག་རྔུ་ཐམས་ཅད་དང་བྲལ་ནས་བདེ་བར་གནས་པ་
མྱོང་བས་གྲུབ་སྟེ། དེ་ལྟ་བུའི་འཇིགས་པ་དང་དེའི་གཉེན་པོའི་ཕན་ཡོན་མཐོང་ནས་གུ་
གུལ་བསྲེགས་པའི་མེ་དང་། གུ་གུལ་ཟུང་དུ་སྦྲེལ་ཏེ་སྐད་ཅིག་ཀྱང་མ་ཡེངས་པར་མེལ་ཚེ་
ངང་གིས་ཞུགས་པ་ཡིན་ཞིང་། གཞན་ཡང་རྡོ་རྗེའི་བདུག་སྤོས་ཀྱི་རྒྱུན་འདིས་འགྲོ་བ་ལ་
ཕན་པ་ཆེན་པོ་མཛད་པ་མང་དུ་བྲིར་ཡོད་ཀྱང་ཡི་གེ་མང་པར་འཇིགས་པས་བཏང་སྙོམས་
སུ་བཞག་གོ །
དེ་ལྟར་བླ་མ་དང་ལྷག་པའི་ལྷའི་སྐུའི་གསུང་ཐུགས་དང་མཉམ་པར་སྦྱོར་བར་
མཛད་པའི་རྣལ་འབྱོར་གྱི་དབང་ཕྱུག་དེའི་བཞེད་པ་དང་། ཞབས་ཏོག་ཐམས་ཅད་རྡོ་རྗེ་
རྣལ་འབྱོར་མ་རྣམས་དང་། དམ་ཅན་རྒྱ་མཚོའི་ཚོགས་ཀྱིས་སྐད་ཅིག་དང་མ་བྲལ་བར་རྡོ་
རྗེ་འཆང་གི་དམ་ཚིག་ར་བ་ལས་མི་འདའ་བར་མཛད་པ་ཡིན་ཏེ། དེ་ཡང་དུས་ཤིག་གི་ཚེ་ན་
འདུལ་འཛིན་ངག་དབང་བ་ཞབས་དྲུང་ན་བཞུགས་དུས་ཕྱག་དཔེ་མང་བོ་ཞིག་གཡེང་སྒྲོལ་
མཛད་པའི་ལང་ལོང་དུ་གྱུར་པ་ཞིག་གི་དབུས་ན། བདག་ཉིད་ཆེན་པོའི་ཕྱག་གིས་ཕྱག་
དཔེ་རྣམས་གང་ཡིན་དུ་བཟུང་ནས། སྤྱན་གྱིས་ཆེར་ཙམ་རེ་གཟིགས་ནས་ཕྱག་གིས་གང་
ཡིན་ཡིན་དུ་བྲིམ་པར་མཛད་པ་མཐོང་ནས། ཁོང་བའི་བློ་སྐད་ཅིག་དང་བོ་ལ་གསུང་རབ་
ས་རྗེན་ལ་བཞག་པའི་ཉེས་པ་འོང་སྙམ་པས་ཆོས་གོས་བཟེད་ནས་ཕྱག་དཔེ་གང་བྱུང་བྱུང་
དུ་འཛིན་པར་བྱེད་ན། རིན་པོ་ཆེའི་གསུང་གིས་ཁོང་རང་མཁའ་འགྲོ་མ་རྣམས་ཀྱིས་འཛིན་
གྱིན་ཡོད་གསུངས། དེ་སྐད་དུ་ཐོས་པ་ཉིད་ནས་དཔལ་ལྡན་བླ་མ་གྲུབ་པའི་གཟུགས་ཀྱིས་
ཀུན་ཏུ་སྤྱོད་པ་ལ་བདག་གིས་ཕལ་བའི་ཚོགས་ཀྱིས་མཇལ་བ་ལ་ནི་ཇི་འདྲ་སྙམ་ནས་མཆི་
254



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
མ་ཕྱུང་སྟེ་བཤགས་སྡོམ་ལ་འབད་པ་མཛད་དོ། །
གཞན་ཡང་སྐབས་ཤིག་གི་ཚེ་ན་དབེན་གནས་ཆེན་པོ་ཆོས་སྡིངས་ཀྱི་གསང་སྔགས་
བདེ་ཆེན་གླིང་གི་སྐུ་མཁར་གྱི་རྩེ་ཉིད་ལ་བཞུགས་པ་ཞིག་གི་དུས་སུ་དཔོན་ཡིག་དཀོན་
མཆོག་རྒྱལ་མཚན་དང་། ཡིག་མཁན་གཞན་མ་གཅིག་ལ་བཀའ་གནང་སྟེ། ཁྱེད་གཉིས་
ཀྱིས་རྩོམ་ཡིག་ཀྱང་ལེགས་པ་བགྱིས། ང་ཁྱེད་གཉིས་ལ་སྟོན་མོ་ཞིག་བྱེད་པ་ཡིན་
གསུངས། དེར་དགོང་གི་ཆ་གཅིག་ལ་རྗེ་བཙུན་ཞལ་ལྷོ་ཕྱོགས་སུ་གཟིགས་ཚོགས་ཀྱི་
འཁོར་ལོ་ཆེན་པོ་མཛད། ཁོང་གཉིས་སྟོན་མོ་ཕུན་ཚོགས་པར་གནང་ནས། ཉི་མ་ནུབ་ཙམ་
ན་ཡིག་མཁན་གཞན་དེ་རང་གནས་སུ་སོང་། གསོལ་བྱ་བ་དབོན་བཙུན་དཔལ་ལྡན་བྱ་བས།
རྗེ་བཙུན་ལ་གསོལ་ལ་ཕེབས་པར་ཞུས་པས། ཁྱེད་རང་རྣམས་སྔོན་ལ་མཆོད་པ་གྱིས་དང་།
ང་འདིར་ཅུང་ཟད་ཅིག་སྡོད་པ་ཡིན་གསུངས། དེར་དཔོན་ཡིག་སོགས་ཁོང་རྣམས་ཀྱིས་
མཆོད་པ་ཐོན། ནམ་མཁར་ཁོངས་ཕྱེད་གཉིས་ཙམ་སོང་བ་ན། དཔོན་ཡིག་གི་བསམ་པ་ལ་
མི་ཕལ་བ་ལྟ་བུ་ཡིན་ན་ནི་ནམ་ཕྱེད་པ་ལྟ་བུར་སོང་། གཡང་ས་རྒོད་པོ་ཡ་གི་འདྲར་
བཞུགས་པ་ཇི་འདྲ་སྙམ་པ་དུངས་པ་ཞིག་བྱུང་། འོན་ཀྱང་བསྟན་པའི་བདག་པོ་ཁོང་འདྲ་བ་
ཡིན། བསྟན་སྲུང་རྒྱ་མཚོ་ནམ་མཁའ་གང་བས་གཡང་ལ་འདྲིལ་དོགས་བྱེད་ལས་ཆེ་སྙམ་
པ་ཞིག་ཡང་བྱུང༌། དེའི་མོད་ལ་སྐས་ལ་འཛེགས་པ་ཙམ་ཡང་དྲན་རྒྱུ་མེད་པ་འདྲ་བ་ཞིག་ལ་
སྟེང་དེར་བསླེབས། དེར་ལྷོ་ཕྱོགས་ཀྱི་འཁྲུལ་སྒོ་ཆེན་པོ་གཉིས་ཕྱེ་ནས་བདག་ཉིད་ཆེན་པོ་
ཞལ་ལྷོ་ཕྱོགས་ལ་གཟིགས། དབུ་ཞྭ་སེར་བོ་ཞིག་ལ་ལྟབ་ཞྭ་མཛད་ནས་བཞུགས་འདུག་
པ་གསལ་བོ་རང་གཅིག་མཐོང་། དེར་འཇིགས་པ་སྙམ་བྱེད་ལུས་སྦྲིད་པ་ལྟ་བུ་དང་། བ་སྤུ་
ལྡང་ཞིང་སྐྲ་རྩ་སེང་སེང་བྱེད་པ་སྙམ་བྱེད་ལ། མིག་ནས་མཆི་མ་འཁྲུག་པ་སྙམ་པ་ཞིག་བྱུང་།
དེའི་མོད་ལ་ཆོས་རྗེ་རིན་པོ་ཆེའི་སྐུ་ཕྱོགས་ཀྱི་ནམ་མཁའ་ལ་མེ་དཔུང་དམར་ནག་གསལ་
བོ་རང་མིན་པ་ཞིག་གི་དབུས་ན། གུར་གྱི་མགོན་པོ་ནག་པོ་ཆེན་པོ་མངོན་རྟོགས་ན་གསལ་
255



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
བ་ལྟར་གྲི་ཐོད་དང་གཎེ་བསྣམས་པའི་གྲུ་མོ་གཉིས་པོའི་མཚམས་ཡན་འོད་ཟེར་དང་
བཅས་པ་གསལ་བ་ཞིག་མཐོང་། དེ་འཕྲལ་ལ་རྗེའི་དྲུང་ནས་མནལ་སད་པ་སོགས་མི་འདྲ་
བར་བདེ་བར་བཞེངས་ནས། ཨོཾ་ཤྲཱི་མ་ཧཱ་ཀ་ལ་ཡེ་ཧཱུཾ་ཧཱུཾ་ཕཊ། ཅེས་པ་འབྲུག་གི་སྒྲ་ལྟ་བུ་
སྒྲོག་ཅིང་བྱོན་བྱུང་། དེར་དབོན་ཡིག་ཀྱང་དྲན་པ་སོས་པའམ་གཉིད་སད་པ་རེ་འདྲ་བ་ཞིག་
བྱུང༌། རྗེའི་དྲུང་ནས་སུ་ཡིན་གསུངས། དབོན་ཡིག་གིས་བདག་ལགས་ཞུས་པས། ཞལ་ཏ་
གཞན་ཅི་ཡང་མི་གནང་བར་གཟིམས་མལ་དུ་བྱོན་ནས་གསོལ་དང་ཐུགས་དམ་གྱི་རིམ་པ་
རྣམས་མཛད་དེ་འོད་གསལ་གྱི་རྣལ་འབྱོར་གྱིས་གཟིགས་པར་མཛད། དེ་ནས་ཞག་འགའ་
སོང་བའི་དུས་ཤིག་གི་ཚེ། དབོན་ཡིག་གིས་བདག་ལ་ཁ་སང་གི་ནུབ་དེ་འདི་ལྟ་བུ་གཅིག་
བྱུང་ལགས་ཞེས་གོང་གི་ལོ་རྒྱུས་རྣམས་ཞིབ་པར་ཞུས་པས། ཁྱོད་རང་དཔལ་དེ་ཉིད་
འདུས་པའི་རྩོམ་ཡིག་འབད་པས་ལྷུར་ལོང་ལ་ཕྲིས་དང་བར་ཆད་སོགས་མི་འབྱུང་བའི་
རྟགས་ཡིན་པས་ལེགས་གསུངས། དེ་ལྟར་ན་རྗེ་བཙུན་ཆེན་པོ་འདི་ཉིད་བཞུགས་པ་དང་།
འཆག་པ་དང་། བཞེངས་པ་དང་། སེངྒེ་ལྟ་བུར་གཟིམས་པའི་གནས་སྐབས་ཐམས་ཅད་དུ་
ཡང་དམ་ཅན་རྒྱ་མཚོའི་ཚོགས་ཀྱིས་མཆོག་གི་བཀུར་སྟི་ཆེན་པོས་ཞབས་པད་མ་བཏང་བ་
ཡིན་ནོ། །ལྷག་པར་བདག་ཉིད་ཆེན་པོའི་འཕྲིན་ལས་གཅིག་ཏུ་སྒྲུབ་པ་ལ་དགྱེས་པའི་
བཀའ་སྲུང་མཆོག་ནི། དཔལ་མགོན་གདོང་བཞི་བ་ཉིད་ཡིན་ཏེ། དེ་ལྟར་དུ་དགོངས་ནས་
དཔལ་སྟག་ལུང་ཐང་བས་འདིའི་ཐུན་མོང་མ་ཡིན་པའི་མན་ངག་དམ་པ་གནང་བར་ཞུས་པ་ན།
སྐབས་སུ་བབས་པ་ན་བགྱིད་གསུང་བ་ཙམ་ལས་མ་གནང་། སྐབས་འགར་བསྐྱར་གྱིན་
ཞུས་ནའང་མ་བྱུང་བས། ད་རང་ཕལ་ཆེར་མི་ཡོང་བ་ཡིན་ནམ་དགོངས་ནས་དེའི་ཆོས་སྐོར་
ཕལ་ཆེར་བདག་པོ་ཆེན་པོ་གྲགས་པ་བློ་གྲོས་པ་ལ་ཞུས། དེ་ནས་ཡུན་རིང་དུ་ལོན་ཏེ་ཕྱིས་
ཐེགས་ཀར། རིན་པོ་ཆེ་ཉིད་ཀྱི་ཞལ་ཏ་གནང་ནས། ན་ནིང་གསོལ་བ་བཏབ་པའི་མགོན་
པོའི་མན་ངག་དེ་ཉོན་གསུངས། ཞག་པོ་ཁ་ཡར་གྱི་བར་དུ་ཆོས་ཐུན་དུ་བཅད་ནས་གནང་།
256



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བླ་མ་འདུལ་འཛིན་ངག་དབང་བས་གསོལ་བ་དྲག་ཏུ་བཏབ་པས་ཕྱག་ཕྱིར་ཆུད། བདག་གི་
བླ་མ་དེའི་ཞལ་སྔ་ནས་བདག་ལའང་ཐུན་མོང་མ་ཡིན་པའི་མན་ངག་གནང་བར་ཞུས་པས།
ད་ལན་སྐབས་སུ་མ་བབས་གསུང་མ་ཆུད་པས། རྗེ་སྟག་ལུང་བ་དང་། འདུལ་འཛིན་པ་
གཉིས་ལ་གནང་སྟེ། དེ་ཡང་མན་ངག་འདི་ནི་ས་སྐྱ་བའི་བླ་མ་བརྒྱུད་པ་མཆོག་རྣམས་ཀྱི་
ལུགས་ཡིན་ལ། འདི་ལ་དངོས་ཀྱི་བརྒྱུད་བོད་དུ་མི་གནང་བས་མགོན་པོ་རང་ཉིད་ཀྱི་
སྔགས་རིང་ལ་རྩ་བ་བཅོལ་ནས་བླ་མ་གོང་མའི་ངག་གིས་ཁ་བསྐངས་པས། མགོན་པོ་
དགྱེས་པའི་བསྙེན་སྒྲུབ་ལས་གསུམ་གྱི་མཐར་སོན་པ་ཡིན་གསུངས། དེང་སང་ས་སྐྱ་བར་
རློམ་པ་ཁ་ཅིག་ཀྱང་བླ་མ་གོང་མའི་མན་ངག་པ་མང་བོ་ཡོད་ཟེར་ཞེས་མངོན་རློམ་བྱེད་
ནའང་། ཁོ་བོས་ནི་འདི་ལྟ་བུའི་ཆ་ཙམ་ཡང་འདུག་པར་མ་གོ་ཞེས་ཐུན་མོང་མ་ཡིན་པའི་
གདམས་པ་བསྩལ་ཅིང་། སང་དེའི་ཆོས་ཐུན་གྱི་མཚམས་སུ་བསླེབས་ནས་ཁོང་དཔོན་སློབ་
གཉིས་ཀྱིས་གསན་དུ་བྱོན་དུས། རྗེ་བཙུན་སྤྱན་ནམ་མཁའ་ལ་ཆེར་མཛད་དེ། མདངས་
མཚན་མ་འདྲ་ཡང་མཐོང་དེའི་སླད་དུ་ན། བདེ་དགྱེས་གང་རུང་གི་མ་མཐའ་འང་གྲངས་
བསྙེན་སོང་ནས། མགོན་པོ་ཉིད་ཀྱི་མཚན་མའི་བསྙེན་པ་འཁྱོལ་བ་ན་གཞན་སྐལ་བ་དང་
ལྡན་པ་དག་ལ་སྦྱིན་པར་གྱིས་ཤིག །དེའི་གོང་དུ་ནམ་ཡང་མ་ཡིན་ནོ། །ཞེས་སྟན་ལས་
བཞེངས་ནས་ཕྱག་དམ་ཚིག་གི་རྡོ་རྗེའི་ཕྱག་རྒྱ་བཅངས་ཏེ། ཁོང་རྣམ་གཉིས་ཀྱི་དབུ་ཐོག་
ཏུ་བཞག་ནས་ཤིན་ཏུ་གསང་བས་ཕྱག་རྒྱས་བཏབ་ཅིང་འདིའི་མཆོད་པའི་རྗེས་གནང་ནི་
སྔར་ཡང་བགྱིས། སྒྲུབ་པའི་རྗེས་གནང་ནམ་བྱས་པ་དེའི་འོག་ཏུ་སྒྲུབ་པ་ལ་འཇུག་པ་ཡིན་ན།
ད་ལན་བདག་རང་ལ་ཐོབ་པ་སྔ་ཞིང་། སྔོན་ཤབ་སྨད་དུ་བདག་པོ་ཆེན་པོ་ལ་གསན་པ་དེས་
ཕུན་སུམ་ཚོགས་པར་འོང་ན། ད་ནི་ཉམས་ལེན་ལ་སྦྱོར་ཅིག་གསུངས། དེ་ནས་ཐུན་དེ་
གྲོལ་ནས་ཁོང་དཔོན་སློབ་ཀྱིས་ཕྱིར་ཐོན་ཏེ་བདེ་ལྡན་དུ་བྱོན་པ་ན། བླ་མ་ངག་དབང་བའི་
གསུང་གིས་ཁོ་ཀུན་དེ་ཙམ་ལ་ཡང་འཇུག་ལྡོག་གི་ལུང་བསྟན་རེ་ཡོང་གིན་ཡོད་པར་སྣང་
2 ན



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
གསུངས། དཔལ་སྟག་ལུང་བའི་གསུང་གིས། ཁོང་གིས་དེ་ལྟར་བརྗོད་པ་དེའི་ཚེ་དང་།
བཀའ་བསྒོ་མཛད་པའི་དུས་དེར་ཚད་མེད་པའི་ཟིལ་ཆེན་པོ་བྱུང་གསུངས། མཆོག་གི་མན་
ངག་དེ་ཡང་དཔལ་ལྡན་སྟག་ལུང་ཐང་བས་ཟིན་བྲིས་སུ་མཛད་ནས་གཞན་དག་ལ་གླེགས་
བམ་ཙམ་ཡང་མི་གནང་བར་མཛད་པར་སྣང་ངོ༌། །
དེ་ལྟར་ན་རྗེ་བཙུན་གྱི་འཕྲལ་དུ་བརྟག་པ་མཛད་པ་རྣམས་ཀྱང་ཕལ་ཆེར་མགོན་པོ་
འདི་ཉིད་ཀྱིས་ལུང་སྟོན་པ་ཡིན་པ་འདྲ་གསུངས། དོན་དེ་དག་གི་སླད་དུ་ན། འཇིག་རྟེན་
པའི་སྲུང་མ་དྲག་རྩལ་ཅན་གྱིས་བསྙེམས་ཤིང་མཆོག་ཏུ་མི་སྲུན་པ་རྣམས་ཀྱང་གང་གི་
བཀའི་ར་བ་ལས་འགོད་པར་ནུས་པ་མ་ཡིན་ཏེ། གློ་བོར་ཕེབས་དུས་ཀྱི་རི་བྱ་བའི་རི་
གཉན་པོ་ཞིག་ལ་དཔོན་པོ་ཨ་མ་དཔལ་རྫོང་བྱ་བར་འདོད་ནས། དེའི་ས་གཉན་པོ་དེ་
འདུལ་བར་གསོལ་བ་བཏབ་པས། དེ་ལྟར་དུ་ཞལ་གྱིས་འཆེས་ནས་ཕྱག་ཕྱིར་གཞི་བྱེས་ཀྱི་
དགེ་འདུན་བརྒྱ་ཙམ་ཁྲིད། ཆབ་གཏོར་དང་ཀླུ་གཏོར་མང་དུ་བཏང་། ཕྱོགས་མཚམས་སྟེང་
འོག་ཏུ་འབྱུང་བོའི་གཏོར་མ་དང་། འཇིག་རྟེན་དང་འཇིག་རྟེན་ལས་འདས་པའི་མཆོད་
གཏོར་རྒྱ་ཆེན་པོས་མཉེས་པར་བྱས་ནས། ས་ཕྱོགས་དགེ་མཚན་དང་ལྡན་པར་བྱིན་གྱིས་
བརླབས། དཔོན་ཨ་མ་དཔལ་གྱིས་འབུལ་བ་མཚོན་ཞིག་ཀྱང་བྱས། དེར་ཁོང་གི་ཞུ་བས།
ད་འདིར་ལྷ་ཁང་ཞིག་བཞེངས་པ་ལགས། དོལ་བོ་ན་ལྷ་ཁང་རྙེད་པ་ཞབས་ཏོག་མེད་ཅིང་
ཤིང་ཆ་བཟང་བོ་རང་བྱས་པ་ཞིག་བདོག །དེའི་ལྷ་འདྲེ་གཉན་པས་གཞན་གྱིས་མ་ནུས་
མཆིས་པ། གཞི་བདག་དེ་ལ་དྲུང་གི་སྤྲིང་ཡིག་ཅིག་ཞུ་བའི་སྙན་ཞུས་ཀྱང་ལགས་ཞེས་ཞུས་པས།
རིན་པོ་ཆེའི་གསུང་ནས་དེ་འདྲ་ཡེ་མི་བྱེད་བདོག་གསུངས། དེར་ཚོགས་འཁོར་དང་འབུལ་
བ་དཔག་ཏུ་མེད་པ་བྱས་ནས། སྐབས་ཤིག་གི་ཚེ་ན་དཔོན་པོས་ཁ་སང་སྔ་སོར་ཡང་ཞུ་བ་
ཕུལ་བ་ལྟར་དོལ་བོ་ཕྱོགས་ཀྱི་ལྷ་ཁང་གི་གཞི་བདག་དེ་ལ་སྤྲིང་ཡིག་ཅིག་ཐུགས་རྗེས་
འཛིན་ཞུ། སེམས་ཅན་མང་བོ་ལ་ཡང་ཕན་པ་འབྱུང་བར་བདོག་མཆིས། ཤིང་ཆ་དེ་ཙམ་
258



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
ཞིག་རོང་ནས་འདྲེན་དགོས་ན་མི་སྡེ་མང་བོ་སྡུག་ལ་གཏོད་པས་དྲུང་ནས་མཁྱེན་ཞུས་པས།
རིན་པོ་ཆེའི་གསུང་གིས་ན་ནང་སྔ་སོར་ནི་སྤྲིང་ཡིག་དེ་འདྲ་མང་བོ་རང་གཅིག་བགྱིས།
མང་རབ་ལ་ཕན་པ་ཡང་འདྲ་ལགས། དུས་ཕྱིས་མི་བྱེད་པའི་དམ་བཅའ་གཅིག་བདོག་
ནའང་། ད་ལན་ནན་ཆེན་མཛད་ཀྱིན་འདུག་པས་སེམས་ཅན་ལ་ཕན་བྱེད་པ་ལགས་
གསུངས། དེ་ནས་འདི་སྐད་དུ་གནང་སྟེ། རྡོ་རྗེ་འཆང་གི་ལུང་གིས། དོལ་བའི་ལྷ་ཁང་འདི་
ཞེས་བྱ་བའི་གཞི་བདག་ལ་བསྲིངས་པ། དེར་ལྷ་ཁང་ཡང་གོག །མཆོད་པ་ཡང་འབུལ་
མཁན་མེད། ཕྱིས་ཤིང་ཆ་རྣམས་ཀྱང་ནོར་མི་ཆེ་བ་འདུག་ཅིང་། འདིར་དཔོན་པོ་དགེ་སྦྱོང་
བས་ལྷ་ཁང་ཞིག་བཞེངས་པའི་ཤིང་ཆ་ལ་དེ་རྣམས་དྲངས། མཆོད་པ་རྒྱུན་དུ་འབུལ་ཞིང་།
ཞབས་ཏོག་ཚུལ་བཞིན་དུ་སྒྲུབ་པ་ཡོད་པས། ཤིང་བཤུ་ཞིང་འདྲེན་པའི་ཁ་ཏ་དང་དོ་དམ་
བྱེད་མི་ལ་གནོད་པ་དང་འཚེ་བར་འགྲོ་བ་གང་ཡང་མ་བྱེད། དེར་ཡང་ཁྱོད་ལ་གཏོར་མ་
དང་། ཁྱེད་རང་གི་སྡོད་སའི་གནས་གཅིག་ཡང་འཇོག་པ་ཡོང་། ཡི་གེ་ཟློ་བཞིན་ལོག་པ་
བྱས་ན་དྲག་ལས་བྱེད་པས་གོ་བགོས་གསུངས་པ་ཞིག་གནང་། དེ་ནས་བཀའ་ཡིག་དེ་བསྐུར་
ནསཤིང་འདྲེན་པ་བརྫངས་ཏེ། ལྷ་ཁང་དེའི་གཙང་ཁང་གི་ཟུར་ན་དམིག་ཆུང་ཞིག་བཞག །དགེ་
འདུན་མང་བོས་གཏོར་མ་བྱིན། བཀའཤོག་བསྒྲགས་པས། ཤིང་རྣམས་གཙང་མར་དྲངས།
དེའི་ཚེ་ན་དོལ་བོའི་མིག་མཐོང་གིས་གཅིག་ན་རེ། དེའི་གཞི་བདག་དེ་རེ་ཞིག་བྲོས་སོང་།
ལྷ་ཁང་བཤིག་ཟིན་ཅིང་བསླེབས་བྱུང་ནས། ད་ཁོང་ཚོ་རང་གིས་བྱིན་པའི་ཁང་བ་འདི་གར་
སྡོད་པ་ལས་ཐབས་མེད། དབང་བོ་ཆེ་ཐོག་ཏུ་བྱུང་བ་ཡིན་ཞེས་ཐོས་ལ། །
ཡང་སྐྱིད་གྲོང་དུ་ཕེབས་མངའ་བདག་ཡབ་སྲས་ཐུགས་མནལ་དུ་འཁོད་པའི་ཁྲིགས་
ཀྱི་བཀའ་བསྩལ། ཐོག་མར་ཁྲིགས་ཡོང་བའི་རྣམ་པ་གང་ཡང་མ་བྱུང་། དེ་ལས་དཔགས་
ནས་སྐྱེ་བོ་ཕལ་གྱིས་མི་ཡོང་བར་ཐག་བཅད། སྐུ་དྲུང་ན་འཁོད་པ་རྣམས་ཀྱིས་ཀྱང་ད་ལན་
ཁྲིགས་མི་ཡོང་བ་འདྲ་ཞུས་པས། འཇིག་རྟེན་དབང་བོའི་ཞལ་ནས་ཁྲིགས་ཡོང་བར་ཡོད་
259



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
གསུངས། དེ་ནས་ཐུགས་དམ་གཏོར་མའི་འོག་ཏུ་དབུ་མནའ་མཛད་པའི་ཡབ་སྲས་ཞལ་
འཛོམས་པ་མཛད་རྩིས་ལ། སྲས་གཅེ་ནེ་བ་བཟུར་ནས་མ་ཕེབས། ཡབ་སྐུ་འཁོར་དང་
བཅས་པ་རྣམས་ལ་སྐྱེལ་དུ་ཤོག་གསུངས། ཁོང་དཔོན་གཡོག་གིས་དེ་ལྟར་དུ་བགྱིད་པར་
ཞུས་ནས་སྐུ་མདུན་དུ་བྱོན། རྗེའི་ཕྱག་གིས་གཏོར་མ་ཁོང་དཔོན་གཡོག་གི་སྤྱི་བོར་བཀོད་
ནས་མགོན་པོ་སྤྱན་འདྲེན་པའི་གསུང་བརྗོད་པ་ཙམ་ནས་ས་ཆེན་པོ་གློ་བུར་དུ་གཡོས་ནས་
ཁྱིམ་ཀུན་ཏུ་ལྡེག་ཅིང་ཕོར་སྒྲོམ་གཅིག་ཞིག་ནས་ཕོར་པ་རྣམས་ཚང་མང་ཁྱབ་པར་གྱུར།
དེ་ལྟ་བུའི་ཆོ་འཕྲུལ་ཆེན་པོ་འཇིགས་པ་བྱིན་པས། གཅེ་ནེ་བས་ཀྱང་གསན་ནས། སླར་
རང་དབང་མེད་པར་ཞབས་དྲུང་དུ་བྱོན་ཏེ། བཀའ་བསྩལ་སྤྱི་བོར་བཞེས་ཤིང་། དེའི་ཉིན་
རང་ལ་དུས་མནལ་དུ་འཁོད་པའི་བཀའ་དྲིན་མཛད་དོ། །
ཡང་རེ་ཞིག་གི་ཚེ་ན་མངའ་བདག་གཅེ་ནེ་བ་ལ། བོད་རྫོགས་ཇོ་བོ་མཆེད་གསུམ་བྱ་
བ་སྔོན་པཎྜི་ཏ་མཆེད་གསུམ་བོད་དུ་འགྲོ་བར་ཆས་པ་ལ། དེར་ལས་ཀྱི་དབང་གིས་འབྱུང་
བོས་བར་ཆད་བྱས་ནས་ཚེའི་མཐར་གྱུར་ཏེ། མི་མ་ཡིན་མཐུ་ཆེན་པོ་དག་ཏུ་སྐྱེས་པའི་
གདུག་རྩུབ་ཤིན་ཏུ་ཆེ་བ་ཞིག་ཡོང་བར་སྣང་བ་ལས། དེས་ཁོང་བ་ལ་གནོད་པ་བསྐྱལ་ནས་
སྙིང་རླུང་ལངས་ཏེ། འབྱུང་བོ་དེ་དག་གིས་ཁྲིད་པ་ལ་སོགས་པའི་སྣང་བ་བྱུང་། རེས་ཟ་མ་
གང་ཡང་མགྲིན་པར་མི་འགྲོ། རེས་སུས་ཀྱང་མི་ཐུབ་པའི་ཤེད་སྟོབས་ཆེན་པོས་ལས་སུ་མི་
རུང་བ་བགྱིད་ཅིང་། དེ་ལྟར་ན་བར་ཆད་ཀྱི་དབང་དུ་སོང་ནས་སོས་པར་རེ་བ་བོར་བ་ཞིག་
ལ་བྱིན་རླབས་ཞུ་བའི་སླད་དུ་རྗེ་བཙུན་སྤྱན་དྲངས། ཕེབས་ནས་ཁོང་བའི་སྙིང་གར་ཞབས་
གཡས་པ་བཞག་ནས། དྲག་པོའི་ལྟ་སྟངས་ཀྱིས་གཟིགས་ཤིང་། ཏིང་ངེ་འཛིན་གྱིས་གཟིར་བས།
དེ་འཕྲལ་དུ་རང་ཞི་ལ་ནད་ལས་ཐར་པས་ལྷག་པར་གུས་པ་བྱེད་ཅིང་དགེ་བསྙེན་གྱི་སྡོམ་
པ་ནོད་ནས་ངུར་སྨྲིག་གི་རྒྱལ་མཚན་དག་ཀྱང་བླངས་སོ། །
དེ་ལྟར་སྤྱོད་པ་ནི་མིག་མཐོང་གིས་བལྟས་པས། འབྱུང་བོ་མཆེད་གསུམ་པོ་རྣམས་
26O



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཀྱིས་ཁོང་གང་དུ་ཡང་མ་རྙེད་པར་ཕྱོགས་མཐའ་དག་ཏུ་འཚོལ་ཞིང་དོང་བར་མཐོང་ངོ༌། །
དེ་ནས་རེ་ཞིག་གི་དུས་སུ་ཁོང་གིས་ཀྱང་སྐྱ་ཆས་སུ་ཞུགས་པ་ན། སླར་ཡང་འབྱུང་བོས་ཟིན་
ཅིང་དེའི་དབང་དུ་སོང་བ་ན། རྗེ་བཙུན་སྤྱན་དྲངས་གསོལ་བ་གཏབ་པས། འུ་ཅག་གི་སྔོན་
དུ་ཕོ་ཉ་བ་ཁྱོད་སོང་ལ་ཁོ་བོའི་གསང་ཆབ་འདི་ཁོང་གི་མགྲིན་པར་ཆུད་པ་གྱིས། དེ་ལྟར་
སོང་ན་འུ་ཅག་འོངས་པ་ལ་དོན་ཡོད་པར་སོང་བ་ཡིན། དེ་ལྟར་མིན་ན་ངེད་སླེབ་མི་འོང་བ་
སྙམ་བྱེད་གསུངས། དེ་ནས་རྗེ་ཕེབས་པའི་སྔོན་དུ་ཕོ་ཉ་དེས་གསང་ཆབ་ཁྱེར་ནས་མྱུར་དུ་
ཕྱིན་ཁོང་བའི་ཞལ་དུ་ཅུང་ཟད་སོན་པར་བྱས། དེ་འཕྲལ་ནས་བདེ་བ་སྙམ་བྱེད་པ་ལ། རྗེ་
རིན་པོ་ཆེ་ཕེབས་ནས་སྔོན་བཞིན་དུ་བྱིན་རླབས་ཐོབ་པས། ད་ནི་དེ་དག་གིས་མིག་གིས་ལྟ་
བར་ཡང་མི་ནུས་པའི་བདེ་ལེགས་ཐོབ་པ་ཡིན་ནོ། །
ཡང་ཆོས་སྡིངས་སུ་རིན་པོ་ཆེ་བཟླས་པ་དྲག་པོ་མཛད་པའི་སྐུའི་རྣམ་འགྱུར་ལ།
དགེ་བཤེས་རྒྱལ་བཟང་གིས་བལྟས་ནས་བགད་པས། དབུ་ནན་མཛད་ནས་གདངས་
མཐོན་པོས་ངས་རྭ་རྩེ་འདི་ལ་བླང་དགོས་པ་ཨེ་ཡིན་གསུངས། དེ་སྐད་གསུངས་པ་ན།།
རྒྱལ་བཟང་ཟིལ་ཆུམ་པ་ཞིག་གི་དྲན་པ་མི་རྙེད་པ་ལྟ་བུ་བྱུང་ཟེར་ཞིང་། དེ་ལྟར་ན་འདིས་
མཚོན་ཏེ། རིམ་པ་འདི་ཉིད་ལ་མཆོག་ཏུ་བརྟན་པ་ཐོབ་པའི་ངོ་མཚར་བའི་ཕྱོགས་ཙམ་ཞིག་
བཀོད་པ་ཡིན་ནོ། ། །
རྫོགས་པའི་རིམ་པ་ལྷར་མཛད་པ་ནི། བྱམས་ཆེན་ན་བཞུགས་པ་ནས་བརྩམས་ཏེ།
ལོ་གསུམ་གྱི་བར་དུ་དཔལ་སྟག་ལུང་ཐང་བ་ལ་འདི་ལྟ་བུའི་བཀའ་གནང་སྟེ། ཁྱེད་རྣམས་
ལ་དེང་སང་རྨི་ལམ་སོགས་ཇི་ལྟར་བྱུང་ངམ། ངེད་ལ་ནི་རྨི་ལམ་འཁྲུག་པ་རེ་ཡོང་གིན་
འདུག་གསུངས། ཇི་ལྟར་བྱུང་ལགས་སམ་མཚན་མ་འཚུབ་པ་སོགས་ནི་མ་བྱུང་ལས་ཆེ་
ཞུས་པས། འཇིག་རྟེན་པ་དང་འདྲ་བའི་མཚན་མ་འཚུབ་པ་དང་། དེར་མ་ཟད་དྲན་ཤེས་
ཀྱིས་མ་ཟིན་པར་ཐ་མལ་གྱི་རྨི་ལམ་སྣ་ཚོགས་རྨི་བ་ལ་ནི་ཞེ་འདོད་ཀྱང་མེད། ཐ་མལ་གྱི་རྨི་
261



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ལམ་རྨི་ཡེ་མ་མྱོང་ནས་ཡུན་རིང་ཡང་སོང་། རང་ཇི་ལྟར་འདོད་པ་བཞིན་གྱི་རྨི་ལམ་གྱི་སྒྱུ་
རྩལ་རྣམས་གང་འདོད་དུ་བྱར་རུང་བ་ཞིག་ཡིན་པ་ལ། འོན་ཀྱང་དེང་སང་ཐ་མལ་བའི་རྨི་
ལམ་དུ་ཡང་མ་ཤོར་སྔོན་བཞིན་ཡང་མེད་པའི་ལུས་ཀྱི་རྩ་འཁོར་ཡན་ལག་དང་བཅས་པ་
རྣམས་སུ་རླུང་སེམས་འཇུག་པ་གཅིག་ལ་སྤྲོ་བསྡུ་བྱེད་ཅིང་། དེར་སེམས་འཛིན་པའི་ཟ་ཟི་
གཅིག་གིས་ཉིན་མཚན་འདའ་བ་ཁོ་ན་ཡོང་གིན་འདུག་གསུངས། དེ་ལྟར་ན་ཐ་མལ་བའི་
རྨི་ལམ་ཐག་རིང་དུ་བསྲིངས་པ་འདི་རྒྱུའི་ཐེག་པའི་དབང་དུ་བྱས་པའི་ལམ་གྱི་གནས་
སྐབས་ཇི་ལྟ་ཙམ་ན་ཡིན་མང་དུ་གསན་པ་རྣམས་ཀྱིས་དཔྱད་ཅིང་གསུངས་ཤིག །གཞན་
ཡང་རླུང་ལས་རྣམ་པར་རྒྱལ་བ་ཐོབ་པས་སྙན་གྱི་བུ་ག་ན་ཚུར་ལ་རླུང་དྲངས་པ་ན། གཞན་
དག་གིས་ཁ་ལས་གྲགས་ལྟ་བུའི་སིད་སྒྲ་དང་བཅས་ཏེ་དབང་དུ་གྱུར་ན། བླ་ན་མེད་པའི་
གནས་ལ་དཀའ་བ་མ་ཡིན་ཞིང་། དེ་ལྟར་རླུང་གི་ནུས་པས་སྒོག་པ་ལ་སོགས་པའི་ཟས་དྲི་
མངའ་བ་དག་མཛད་པ་ན་ཡང་། དེ་དག་གི་དྲི་འབྱུང་བ་ནམ་དུ་མ་ཡིན་ཏེ། བདག་ཉིད་ཆེན་
པོ་བླ་འཁོར་རིན་པོ་ཆེས་ཞབས་པད་ཡུན་རིང་དུ་བསྟེན་པ་ན་ཅུང་ཟད་ཙམ་ཡང་མ་ཚོར་
ཞེས་རྣམ་ཐར་ངག་དབང་མར་གསུངས་སོ། །
རྗེ་གྲུབ་པའི་དབང་ཕྱུག་ཉིད་ཀྱི་ཞལ་ནས་ཀྱང་། ཆོས་རྗེ་དཔང་ལོ་ཆེན་པོས་སྒོག་པ་
བཞེས་པ་ན་ཞལ་ནས་ཨུཏྤ་ལའི་དྲི་འབྱུང་བ་ཡིན་པར་འདུག །དེ་ལྟར་མི་སྣང་ན་ཡང་དེ་
དག་གི་དྲི་རང་ཁར་མེད་ཙམ་ཁོ་བོ་ལ་ཡང་ཡོད་ཅེས་གསུངས་པར་ཐོས་སོ། །
དེ་ལྟར་རྣམ་པར་ཐར་པ་འདིར་བརྗོད་པའི་གཏམ་གྱི་ཕྲེང་བ་མང་བོ་དག་ཚུལ་འདི་
ལྟ་བ་བཞིན་དུ་བདག་ཉིད་ཀུན་ཏུ་སྤྲོ་བ་དང་། དད་པ་དང་ལྡན་པ་རྣམས་ལ་བསོད་ནམས་
ཀྱི་དགའ་སྟོན་ཆེན་པོར་ཡོན་ཏན་རེ་རེ་ནས་བརྗོད་པ་ཡིན་གྱི། རྗེ་གྲུབ་ཐོབ་ཉིད་ཀྱི་མཆོག་
གི་རྣམ་ཐར་གྱི་དབང་དུ་བྱས་ན་ཁྱད་པར་གྱི་ཆོས་མང་བོ་སྒྲུབ་པར་བྱ་བ་མ་ཡིན་ཏེ། རིམ་
པར་ཕྱེ་བ་ལྔ་བར་ཡོངས་སུ་བརྗོད་པ་ལྟར་མཆོག་གི་དམ་པ་རྣམས་ལས་གསང་བ་བླ་ན་
P
262



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
མེད་པའི་མན་ངག་གི་བདུད་རྩི་མཐའ་དག་བཞེས་པ་ན། རྒྱུད་སྡེ་ལས་ཇི་སྐད་བཤད་པའི་
ལམ་གྱི་རིམ་པ་མཐའ་དག་ཉམས་ཁྲིད་དུ་ཡོངས་སུ་རྫོགས་པར་ཐུགས་རྒྱུད་ལ་འཁྲུངས་ཏེ།
བྱང་ཆུབ་ཀྱི་སེམས་ཀྱི་བདག་ཉིད་རྣམ་པར་དག་པའི་ལྷ་དང་ལྷ་མོའི་དཀྱིལ་འཁོར་དུ་
གོམས་པས་སྣོད་ཐམས་ཅད་གཞལ་ཡས་ཁང་དང་། བཅུད་ཐམས་ཅད་ལྷ་དང་ལྷ་མོའི་ངོ་
བོར་ཤར་ནས་སྣོད་བཅུད་ཐམས་ཅད་རྒྱས་འདེབས་པར་བྱེད་པའི་ཕྱག་རྒྱ་ཆེན་པོ་ལྷན་ཅིག་
སྐྱེས་པའི་ཡེ་ཤེས་རང་ལས་གྲུབ་པའི་དཀྱིལ་འཁོར་ཆེན་པོར་སློབ་དཔོན་རྡོ་རྗེ་སེམས་
དཔའ་ལམ་གྱི་དབང་བཞི་བསྐུར་ཏེ། རྣམ་པར་མི་རྟོག་པ་རང་བྱུང་ལྷན་ཅིག་སྐྱེས་པའི་བདེ་
བ་ཆེན་པོའི་ཡེ་ཤེས་མངོན་དུ་མཛད་པ་ཡིན་ནོ། །
མ་ཆགས་པ་ནི་གཉེན་འདུན་དང་། རང་གི་ལུས་ལ་ཡང་ལྟོས་པ་མེད་པ་ལ་བཤད་ན།
བདག་ཉིད་ཆེན་པོ་འབྱོར་པའི་ཕུང་བོ་ཐམས་ཅད་མཆིལ་མའི་ཐལ་བ་བཞིན་དུ་དོར་ཏེ།
ཐམས་ཅད་མཁྱེན་པའི་སླད་དུ་བླ་ན་མེད་པའི་སྒྲུབ་པ་སྙིང་བོར་མཛད་པ་ཡིན། དྲི་མ་
མཐའ་དང་བྲལ་བ་ནི། འདོད་ཆགས་ཞེ་སྡང་གཏི་མུག་ང་རྒྱལ་ཕྲག་དོག་རྣམས་ལ་དྲི་མར་
གསུངས་ན། དེ་དག་ནི་བླ་ན་མེད་པའི་མན་ངག་གིས་དུག་བདུད་རྩིར་བསྒྱུར་ཏེ། ཅི་ཙམ་དུ་
ཉོན་མོངས་པ་སྟོབས་ཆེ་བ་ཙམ་གྱིས་རྗེ་བཙུན་གྱི་ཐུགས་དམ་གྱི་གྲོགས་སུ་འགྱུར་བ་ཡིན་
ཞིང་། དེ་དག་རང་དགར་གྱུར་ནས་དམ་པ་འདི་གནས་སྐབས་འདི་འདྲ་བ་ན་ཉོན་མོངས་སོ་
ཞེས་སྐུ་མདུན་ན་འདུག་པ་སུས་ཀྱང་མ་ཐོས་ན། མཐོང་བ་དག་ནི་ལྟ་ག་ལ་ཞིག །བཟོད་
པའི་ངང་ཚུལ་ནི། ཡོན་ཏན་གྱི་ཆེད་ལ་སོགས་མིན་པར་གཞན་དོན་ལ་འཇུག་པ་ལ་
གསུངས་ན། གསེར་དང་བོང་བ་མཉམ་པའི་རྟུལ་ཞུགས་རྫོགས་པ་ཁྱོད་ལ་ཡོན་གྱི་སླད་དུ་
ཅུང་ཟད་ཙམ་ཡང་འཇུག་པར་ག་ལ་སྲིད། སློབ་མ་རྣམས་ལ་ལམ་ནི་སྦྱིན་བྱེད་ཅེས་པ་ནི།
གོང་དུ་རིམ་པ་ལྟར་དུ་བརྗོད་པ་བཞིན། སློབ་མ་རང་རང་གི་སྐལ་བ་དང་འཚམ་པར་ཐུབ་
པ་ཆེན་པོའི་གསུང་གི་བདུད་རྩིའི་རིམ་པ་ཀུན་ཏུ་སྦྱིན་པ་ལ་མཐུ་དང་ལྡན་པར་གྱུར་པ་ཡིན།
263



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དེ་ཉིད་ལ་ནི་ཚངས་སྤྱོད་ལྡན་ཞེས་པ། མཆོག་ཏུ་མི་འགྱུར་བའི་བདེ་བ་ཐོབ་པ་ལ་གསུངས་ན།
དེ་ནི་སྔོན་དུ་བརྗོད་པ་དག་གིས་ལེགས་པར་ཐོབ་པ་ཡིན། དེ་ལྟར་ཡོན་ཏན་དེ་དག་ཚང་
ཕྱིན་ཆད་དུ་བདུད་རྣམས་ལ་རྡོ་རྗེའི་དབྱུག་པ་དེ་ཡང་འཛིན་མའི་གཞི་ལ་རྡོ་རྗེ་སེམས་
དཔར་རབ་གྲགས་པའོ། །ཞེས་གསུངས་པ་ཡང་དེ་ཁོ་ན་བཞིན་དུ་སྣང་སྟེ། དབེན་གནས་
ཆོས་སྡིངས་སུ་སྡེ་སྣོད་གསུམ་པ་ཆེན་པོ་དཔལ་ལྡན་སངས་རྒྱས་ཐོག་མ་ལ་བཞུགས་པའི་
དགེ་འདུན་གྱི་དཀྱིལ་འཁོར་ཆེན་པོའི་དབུས་སུ་བླ་མ་བསྟེན་ཚུལ། བླ་མེད་སྡོམ་པ་སྤྱི་རྣམ།
རྡོ་རྗེ་འབྱུང་བའི་ཊིཀ་ཆེན་རྣམས་གསུང་བའི་དུས་སུ་ཉིན་ཞིག་གི་ཚེ། ཉན་པ་བོ་ཁ་ཡར་
གཉིད་ལོག་པར་གྱུར་པ་ན། རྗེ་གྲུབ་ཐོབ་རིན་པོ་ཆེ་སྤྱན་ཆེར་མཛད་ནས། ཁྱེད་རྣམས་
གཉིད་མ་ཉལ། འདི་ལྟ་བུའི་ཆོས་ཡང་ཡང་ཐོས་པ་དཀའ། རྒྱུད་སྡེ་རིན་པོ་ཆེར། ལྔ་བརྒྱ་
དུས་ཀྱི་ཐ་མ་ལ། །ང་ཉིད་སློབ་དཔོན་གཟུགས་ཀྱིས་གནས། །ཞེས་གསུངས་པ་མ་ཚོར་
རམ་གསུངས། གསུང་འདི་ནི་ཤིན་ཏུ་བརླིང་བ་ཞིག་སྟེ། སྐལ་བ་དང་ལྡན་པའི་དཔྱོད་ལྡན་
རྣམས་ཀྱིས་རང་རང་གིས་རྟོགས་པར་བྱོས་ཤིག །རྒྱུད་གཞན་དག་ལས་གསུངས་པའི་
བརྟན་ཅིང་ཞེས་བྱ་བ་ལ་སོགས་པ་ལ་དམ་པའི་བརྟན་པའི་ཕུལ་དུ་བྱུང་སྟེ། ཆོས་ཀྱི་རང་
བཞིན་ཉིད་ཀྱིས་སྒྲུབ་པར་ཡིད་དམ་བཅས་པ་ལ་སུས་ཀྱང་སྒུལ་མི་ནུས་པར་སྐུ་དྲུང་ན་
འདུག་པའི་ཉེ་གནས་ཐུགས་རྗེས་འཛིན་པར་བྱས་པ་རྣམས་ཀྱིས་ཀྱང་ཕྱག་རྫས་ལ་བདག་
གིར་བགྱི་བའི་ལག་རྐྱང་བ་ཙམ་མ་གཏོགས་ཆོས་ཀྱི་མཛད་པ་རྣམས་དབང་དུ་བྱ་བ་གང་གི་
ཡང་ཕྱོགས་སུ་མི་འགྲོ་བ་ཡིན། དུལ་བ་ནི། ཉོན་མོངས་པ་མེད་པའི་ཏིང་ངེ་འཛིན་ལ་
མངའ་བརྙེས་པ་དང་། བློ་གྲོས་དང་ལྡན་ཞིང་བཟོད་པའི་ངང་ཚུལ་ལ་གནས་པ་དང་། དྲང་
ཞིང་སྒྱུ་མེད་པ་རྣམས་ནི་སྔོན་དུ་ལེགས་པར་བརྗོད་ཟིན་ལ། སྔགས་དང་རྒྱུད་ཀྱི་སྦྱོར་བ་
ཤེས་པ་ནི། རྒྱུད་ལས་གསུངས་པའི་ལས་ཀྱི་སྦྱོར་བ་མཁས་པ་ལ་གསུངས་ན། བདག་ཉིད་
ཆེན་པོ་འདི་ནི་རྒྱུད་སྡེ་རིན་པོ་ཆེ་འགྱུར་རོ་འཚལ་གྱི་ལས་ཀྱི་སྦྱོར་བ་ལ་ལྷག་པར་མཁས་
264



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
པས་རྒྱུད་ཀྱི་དགོངས་པ་ཇི་ལྟ་བ་བཞིན་དུ་འཆད་པ་ལ་སྤོབས་པ་དང་ལྡན་ཞེས་དཔལ་དེ་
ཉིད་ཁོ་ན་ཉིད་འདུས་པ་ཉིད་ཀྱིས་གསུངས་པར་འགྱུར་བ་ཡིན། དེ་དག་བཤད་པ་ལ་
མཁས་པ་ཙམ་དུ་མ་ཟད་པར་ཉམས་ལེན་ལ་བསྟར་ནས། འགྲོ་བ་ལ་ཕན་པའི་སླད་དུ་ཆར་
དབབ་པ་སོགས་ལ་ཡང་དཀའ་བ་ཅུང་ཟད་ཙམ་ཡང་མེད་པར་རྟེན་འབྲེལ་ཟབ་མོའི་སྣང་
བ་ལ་མཁས་པ་ཡིན་པས། མངོན་དགར་དབྱར་བཞུགས་པའི་དུས་སུ་ཆར་རྒྱུན་རིང་དུ་མ་
བབས་པ་ན། སྲོད་ལ་མངོན་པར་ཕྱོགས་པའི་ཐུགས་དམ་གྲོལ་བའི་མཐར་མིས་དབེན་པ་
དག་ཏུ་ཕེབས་ཏེ། གསོལ་ཕྱིང་སྔོན་པོ་བཞེས་ཅིང་སྤྱན་ནམ་མཁའ་ལ་ཆེར་མཛད་ནས།
སྔགས་དང་ཏིང་ངེ་འཛིན་ཙམ་གྱིས་ཆར་ཆེན་པོ་ཕབ་པར་མཐོང་ལ། དེ་ལས་ཅུང་ཟད་
དཀའ་བར་གྱུར་པ་ན། ཤོག་བུ་ལས་ལིང་ག་བགྱིས་ཏེ་ཡུངས་ཀར་གྱིས་བྲབས་པ་ཙམ་
གྱིས་བརྡ་མཛད་པས་ངེས་པར་ཕབ་པར་གྱུར་པ་ཡང་མཐོང་ཞིང་། སླར་བཅད་བཞེད་པ་ན་
གསོལ་ཕྱིང་དམར་བོ་བཞེས་ནས་གོང་དུ་བཤད་པ་ཙམ་གྱིས་ཆར་ཀུན་ཏུ་འཆད་པའི་ཚུལ་
ཡང་མཐོང་སྟེ། དཔེར་བརྗོད་པ་འདི་དག་གི་སླད་དུ་ན་རྡོ་རྗེ་འཛིན་པ་ཆེན་པོའི་ལས་ཕྲན་
ཚེགས་ལ་ངལ་བ་ཡོད་པ་མ་ཡིན་ནོ། ། །
སྙིང་བརྩེར་ལྡན་པ་ནི། འགྲོ་བའི་སྡུག་བསྔལ་གཟིགས་པ་ན་སྤྱན་ཆབ་ཀྱི་རྒྱ་མཚོ་
ཆེན་པོ་གཏོང་བར་མཛད་པའི་ཚུལ་གོང་དུ་སྨྲས་ཟིན་ལ། བསྟན་བཅོས་ལ་མཁས་པ་ནི།
འཕགས་ཡུལ་ནས་མངོན་པར་བྱོན་པའི་བསྟན་བཅོས་འགྱུར་རོ་འཚལ་གྱི་ཚིག་དང་དོན་
བདེ་བླག་ཏུ་ཆུད་པས། དབེན་གནས་ཆོས་སྡིངས་སུ་འདུས་པ་རིན་པོ་ཆེའི་རྩོམ་པ་གནང་
བ་ན། དེ་ན་བསྟན་འགྱུར་མི་བཞུགས་པས། བསྟན་བཅོས་འགའ་ཞིག་ཕྱོགས་སྔར་མཛད་
པ་དང་། འགའ་ཞིག་འཐད་ལྡན་དུ་སྒྲུབ་པར་བྱེད་པའི་ཚིག་ནི་ཆ་རྣམས་ལ་ཐུགས་བསམ་
གྱིས་དཔྱད་པའི་རང་རང་གི་ཡི་གེའི་ཁུངས་བཞག་ནས། ཕྱིས་བྱམས་ཆེན་དུ་བཞུགས་པའི་
ཚེ་ཉིན་གཅིག་ཆོས་ལུང་ནས་བསྟན་འགྱུར་གྱི་དེ་དང་དེའི་གླེགས་བམ་རྣམས་སྤྱན་དྲངས་
ས
265



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ནས་དེ་དང་དེའི་ཁུངས་རྣམས་སུ་རང་རང་གི་ཚིག་གི་ཆ་རྣམས་བྲིས་པར་གྱུར་པ་ན་ཡིག་
འབྲུ་གཅིག་ལ་ཡང་ལྷག་ཆད་མེད་པར་འགྲིག་པར་གྱུར་ནས། རྗེ་གྲུབ་ཐོབ་ཆེན་པོའི་ཞལ་
ནས། རྒྱ་རྒན་ཁོ་ཚོད་ཆེན་པོ་བྱུང་འདུག་གསུངས་ཤིང་གཞན་ཡང་བོད་དུ་མ་གྱུར་བའི་
བསྟན་བཅོས་མཆོག་རྣམས་ཀྱང་། རྡོ་རྗེ་མཁའ་འགྲོ་མ་རྣམས་ཀྱིས་བཞེད་དོན་བསྒྲུབས་ཏེ།
ཡུལ་དེ་དང་དེ་ནས་སྤྱན་དྲངས་ནས། རྗེ་བཙུན་གྱི་ཕྱག་ཏུ་ཕུལ་ཞིང་དྲི་མ་མེད་པའི་མཁྱེན་
པའི་སྤྱན་གྱིས་གཟིགས་པ་ཡིན་ཏེ། སྔ་མོའི་དུས་ཤིག་རྗེ་ཆོས་སྡིངས་ཀྱི་གཟིམ་ཆུང་དཔལ་
འཛོམས་ན་བཞུགས་དུས་སུ། སྡེ་སྣོད་གསུམ་པ་ཆེན་པོ་དཔལ་ལྡན་སངས་རྒྱས་པ་ཕྱག་
འབུལ་ལ་ཕེབས། རྗེའི་སྐུ་མདུན་གྱི་ཅོག་ཙེ་ཞིག་གི་སྟེང་ན། རྒྱ་དཔེ་ཕྲ་མོའི་གླེགས་བམ་
ཞིག་འདུག་པ་གཟིགས་ཐུགས་ཤིན་ཏུ་དང་བ་ཞིག་བྱུང་། འདི་ཇི་ལྟ་བུ་ཡིན་ཞུ་དགོས་སྙམ་
པ་ལ་ཞུ་བ་མ་སྤོབས། དེ་ནས་སྐུ་མདུན་དུ་བཞེངས་ནས་ཕྱིར་བྱོན་ཐེམ་ཁར་ཕེབས་ནས།
དེ་ནི་སླར་ལོག་སྟེ་ངེས་པར་ཞུ་སྙམ་ནས་སྐུ་དྲུང་དུ་བྱོན་དུས་གླེགས་བམ་ནི་མི་སྣང་། ད་ཕྱི་
འདིའི་སྟེང་ན་ཡོད་པའི་གླེགས་བམ་དེ་གང་ལགས་ཞུས་པས། དེ་ནི་ཏོག་ཙེ་བའི་རྒྱུད་སྡེ་སྤྱི་
རྣམ་ཡིན་གསུངས། དེ་ལྟར་ན་རྨད་དུ་བྱུང་པའི་ཆོ་འཕྲུལ་ཆེན་པོས་བླ་ན་མེད་པའི་བདག་
ཉིད་ཆེན་པོ་གང་གི་རྣམ་པར་ཐར་པ་ནི་དཔག་པར་དཀའ་བ་ཡིན་ན། བསྟན་བཅོས་རྒྱ་མཚོ་
ཆེན་པོ་ལ་ངལ་ཅི་ཞིག་འཛིན། དེ་ཉིད་བཅུ་ནི་ཡོངས་སུ་ཤེས། །ཞེས་པ་ལ་རྣལ་འབྱོར་རྒྱུད་
ནས་གསུངས་པའི་དེ་ཉིད་བཅུ་དང་། བླ་མེད་ནས་གསུངས་པ་གཉིས་ལས། དང་བོ་ནི་
དཀྱིལ་འཁོར་དང་སྔགས་དང་ཕྱག་རྒྱ་དང་བདག་དང་གནས་ལ་སོགས་པ་སྲུང་བ་དང་། ལྷ་
རྣམས་སྤྱན་དྲངས་པ་དང་། བཟླས་བརྗོད་དང༌། སྒོམ་པ་དང༌། སྦྱིན་སྲེག་དང༌། ཉེ་བར་
བསྡུ་བ་དང་། མཆོད་ནས་གཤེགས་སུ་གསོལ་བ་སྟེ་བཅུའོ། ། །
དེ་ལས་དཀྱིལ་འཁོར་ལ་མཁས་པ་ནི། གཟུགས་ཅན་དང་གཟུགས་ཅན་མ་ཡིན་པ་
གཉིས་ལས། དང་བོ་ལ་ཡང་བློས་བསླངས་པའི་དཀྱིལ་འཁོར་དང་། རས་བྲིས་ཀྱི་དཀྱིལ་
266



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
འཁོར་དང་། རྡུལ་མཚོན་དཀྱིལ་འཁོར་ཏེ་དེ་དག་གི་དཀྱིལ་འཁོར་རྒྱ་མཚོའི་ཐིག་དང་ཚོན་
བཀྱེ་བའི་རིམ་པ་ལ་ལྷག་པར་མཁས་ཤིང་ཐིག་གི་ཕྲེང་བ་ཇི་སྙེད་པ་ཐམས་ཅད་ཀྱང་རྡོ་རྗེ་
འཆང་ཆེན་པོའི་རྒྱུད་ཀྱི་ཤེས་བྱེད་ཀྱིས་ལེགས་པར་ཟིན་པའི་གཞན་དག་ལས་ཕུལ་དུ་གྱུར་
པ་ཡིན་ཏེ། རྗེ་བཙུན་ཉིད་ཀྱི་བཞེད་པ་ཇི་ལྟ་བ་བཞིན་གྱི་ཐིག་བཏབ་པ་ཙམ་གྱི་དཀྱིལ་
འཁོར་ཆེན་པོ་དག་ནི་ངོ་མཚར་བའི་མཆོད་ཡུལ་དུ་གྱུར་པས་མར་མེ་ཅུང་ཟད་ཕུལ་བས་
ཀྱང་ཡུན་རིང་དུ་འཛིན་པར་གྲགས་ཏེ། དབལ་བྱམས་ཆེན་གྱི་ཆོས་སྡེའི་སྒྲུབ་མཆོད་ཀྱི་
དཀྱིལ་འཁོར་གྱི་ནང་དུ་དེ་ལྟར་བྱུང་ཞེས་ཐོས་ལ། སྐུ་ཞང་འཇམ་དབྱངས་ཆེན་པོའི་སྨོན་
མཁར་གྱི་ཆོས་སྡེར་ཡང་དཔལ་གསང་འདུས་པ་མི་བསྐྱོད་རྡོ་རྗེའི་དཀྱིལ་འཁོར་ལ་ཡང་དེ་
ལྟར་ཡོང་ཞེས་ཐོས་སོ། །
གཉིས་པ་ཏིང་ངེ་འཛིན་གྱིས་དཀྱིལ་འཁོར་སྒྲུབ་པ་ལ་ནི། བོད་དུ་ཡོངས་སུ་འགྱུར་
བའི་རྣལ་འབྱོར་རྒྱུད་ཀྱི་དཀྱིལ་འཁོར་རབ་འབྱམས་བླ་ན་མེད་པའི་ཏིང་ངེ་འཛིན་དམ་པས་
སྒྲུབ་པ་ལ་གཅིག་ཏུ་དགྱེས་ནས། གཞན་དག་གིས་མིང་ཙམ་ཡང་རྣ་བར་མ་བགྱིས་པའི་
དཀྱིལ་འཁོར་སྒྲུབ་མཆོད་ཐམས་ཅད་ཀྱི་དཔྱིད་དུ་གྱུར་པ་ཡིན་ནོ། །
སྔགས་བཟླས་པ་ལ་ཡང་། བཟླས་པ་བྱ་བའི་ཚུལ་དང་། ཇི་ཙམ་བཟླས་པའི་དུས་དང་།
ཇི་ལྟར་བཟླས་པའི་གྲངས་དང་། བཟླས་པའི་སྐྱོན་བསལ་བ་དང་། བཟླས་པའི་སྟོབས་
སྐྱེད་པ་དང་། བཟླས་པའི་ཁྱད་པར་གྱི་བྱ་བ་དང་། བཟླས་པའི་མཚན་མ་བརྟག་པ་དང་།
མ་གྲུབ་ན་སྤོགས་པའི་ཆོ་ག་དང་། བཟླས་པ་བྱ་བའི་ཚུལ་ལ་ཡང་གང་གིས་བཟླས་པ་དང་།
གང་བཟླས་པ་དང་། ཇི་ལྟར་བཟླས་པ་དང་། གང་གིས་བཟླས་པ་ལ་ཡང་ལྕེ་མཆུ་དང་།
ལག་པ་ལ་སོགས་པས་དང་། གང་བཟླས་པ་སྔགས་དང་། ཕྲེང་བ་དང༌། ཕྲེང་བ་ལ་ཡང་
ཕྲེང་བའི་རྒྱུ་དང་། ངོ་བོ་དང་རིལ་བུའི་གྲངས་དང་ཕྲེང་བའི་ཐག་པ་དང་ཕྲེང་བའི་བྱིན་
རླབས་ལ་སོགས་པ་རྒྱུད་ཀྱི་རྒྱལ་བོའི་དགོངས་པ་དྲི་མ་མེད་པ་ཐོས་པའི་འོལ་སྤྱི་ཙམ་དུ་མ་
267



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བཞག་པར། འཕྲལ་འཕྲལ་དུ་ཉམས་ལེན་ལ་བསྟར་ཏེ། ལེགས་སུ་འདོད་པ་རྣམས་ཀྱི་
དཀའ་བ་ཅུང་ཟད་ཙམ་མེད་པར་ཉམས་ལེན་དུ་བགྱིད་པའི་ཕྱག་སྲོལ་བསམ་པར་བཀའ་
བ་ཡིན་ནོ། ། །
ཕྱག་རྒྱ་ལ་ཡང་ལྷ་རྣམས་ངེས་པར་ཕྱག་རྒྱ་བཞིས་རྒྱས་བཏབ་དགོས་པ་ལས། དེ་
དང་དེའི་ཚུལ་ལ་ཕུལ་དུ་གྱུར་ཏེ། མངོན་དགའི་ཀུན་རར་རྡོ་རྗེ་དབྱིངས་ཀྱི་དབང་གནང་
བའི་དུས་ཀྱི་སེམས་པ་ཀླུ་སྒྲུབ་ཀྱི་སྐབས་སུ་ཕྱག་རྒྱ་རྣམས་མཛད་པར་གྱུར་པ་ན། སྐུའི་རྣམ་
འགྱུར་ཙམ་གྱིས་ལྷ་དེ་དང་དེ་ནི་འདི་ཁོ་ནའོ་སྙམ་དུ་བློའི་ཡུལ་ལས་འདས་པར་གྱུར་ཏེ། དེ་
དག་གི་ཚེ་ན་ཉུང་དུ་ཀུན་དགའ་རྒྱལ་མཚན་པ་ཡང་ཐུགས་ལྷག་པར་དད་དེ། རྗེ་བཙུན་གྱི་
སྐུའི་བཀོད་པ་ལ་སྤྱན་གཏད་ནས། དད་པས་སྤྱན་ཆབ་དཔག་ཏུ་མེད་པར་གཡོས་པར་
མཐོང་ཞིང་། དེ་ལྟར་ན་སྐུའི་རྣམ་འགྱུར་ཙམ་གྱིས་ཀྱང་སྐལ་བ་དང་ལྡན་པ་རྗེས་སུ་འཛིན་
པར་མཛད་པ་ཡིན་ནོ། །བདག་ལ་སོགས་པ་སྲུང་བ་ལ་ཡང་སྲུང་འཁོར་སོགས་ཁོངས་ནས་
ཁྲུས་དང་གོས་བརྗེ་བ་དང་། ལྕེ་ལག་བྱིན་གྱིས་བརླབས་པ་རྣམས་ལ། རྡོ་རྗེ་འཛིན་པ་ཆེན་
པོའི་གཞུང་གི་རྗེས་སུ་འཇུག་པའི་རིམ་པ་དེ་དང་དེ་མཁྱེན་ཅིང་ཉམས་སུ་བཞེས་པ་ཡིན་ནོ། །
ལྷ་རྣམས་སྤྱན་དང་བའི་ཆོ་ག་ལ་ཡང་ཡེ་ཤེས་པ་རྣམས་བསྡུས་ཏེ་བསྟོད་ནས་དགུག་
གཞུག་བྱ་བ་དང་། བཟླས་བརྗོད་ལ་ཡང་ཚིག་གི་བཟླས་པ་ལ་སོགས་པ་དང་། སྒོམ་པ་ལ་
ཡང་བསྙེན་པའི་དུས་སུ་ཏིང་ངེ་འཛིན་གསུམ་རྫོགས་པ་དང་། སྙིང་གའི་དཀྱིལ་འཁོར་དང་།
རྣལ་འབྱོར་ཆེན་པོ་དང་། རྣལ་འབྱོར་ལ་སོགས་པ་རྣམས་མཆོག་གི་ཏིང་ངེ་འཛིན་བཟང་
བོས་ཉམས་འོག་ཏུ་ཚུད་པར་མཛད་པ་ཡིན་ནོ། །
སྦྱིན་སྲེག་ལ་ཡང་ཕྱི་དང་ནང་གི་བདག་ཉིད་ཅན་གྱི་ཆོ་ག་ཐམས་ཅད་ཀྱི་ཕ་རོལ་ཏུ་
སོན་པའོ། །ཉེ་བར་བསྡུ་བ་དང་། མཆོད་ནས་གཤེགས་སུ་གསོལ་བ་རྣམས་ལ་ནི་འདི་ཞེས་
སྨོས་པར་བགྱི་བ་མ་ཡིན་ཏེ་གོ་སླ་ཞིང་རྣལ་འབྱོར་བླ་ན་མེད་པའི་དབང་དུ་བྱས་པའི་དེ་ཉིད་
268



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བཅུ་ནི། རྡོ་རྗེ་སྙིང་བོ་རྒྱན་བླ་མེད་ལས། གསང་དང་ཤེས་རབ་ཡེ་ཤེས་དང་། །ཁ་སྦྱོར་
འབྱེད་པའི་ཆོ་ག་དང་། །གཏོར་མ་རྡོ་རྗེའི་བཟླས་པ་དང་། །དྲག་ཤུལ་སྒྲུབ་པའི་ཆོ་ག་དང་། །
རབ་ཏུ་གནས་དང་དཀྱིལ་འཁོར་སྒྲུབ། །གསང་བའི་དེ་ཉིད་བཅུ་ཡིན་ནོ། །ཞེས་གསུངས་སོ། །
དེ་དག་གི་གནས་ལ་ལྷག་པར་མཁས་པ་ནི། རྒྱུད་སྡེའི་ཁྱད་པར་ཙམ་མ་གཏོགས་ཕལ་ཆེར་
གོང་དུ་བརྗོད་ཟིན་ལ། ཕྱག་རྒྱ་དང་ལྡན་པའི་སྟངས་སྟབས་ནི་ས་ཆོག་ལ་སོགས་པའི་
སྐབས་སུ་གཡས་བརྐྱངས་པ་ལ་སོགས་པ་དང་། འདུག་སྟངས་ཀྱི་དཀྱིལ་ཀྲུང་ལ་སོགས་པ་
ཡིན་ལ། དེ་ཡང་བདག་ཉིད་ཆེན་པོ་རྒྱུད་སྡེ་རིན་པོ་ཆེ་ལས་ཇི་ལྟར་གསུངས་པའི་གར་གྱི་
ཕྲེང་བ་ཇི་སྙེད་པ་ལ་མཁས་པས། རྡོ་རྗེ་སེམས་དཔའི་ང་རྒྱལ་དང་མ་བྲལ་བས་གར་དགུའི་
ཉམས་ཀྱི་རོལ་པ་ཆེན་པོས་སྐུའི་འགྱུར་བར་སྣང་བ་ནི། ལྷག་པའི་ལྷ་དེ་དང་འཛིན་མའི་
དཀྱིལ་འཁོར་གང་ལ་མངོན་པར་འཁོད་དེ། མཆོག་ཏུ་ངོ་མཚར་གྱི་ཟློས་གར་གྱིས་དགྱེས་
སོ་སྙམ་དུ་རྟོག་པར་བྱེད་ལ། དེ་ལྟར་མིག་གི་ཡུལ་དུ་ཆགས་པའི་བསོད་ནམས་ཀྱིས་ཡོངས་
སུ་ཟིན་པ་རྣམས་ལ་མཐོང་ཐོས་དྲན་རེག་གི་ཕུན་སུམ་ཚོགས་པའི་སྐལ་བ་བཟང་བོ་སྦྱིན་
པར་མཛད་པ་ཡིན་ཏེ། ཚེ་གཅིག་ཏུ་འདི་ཁོ་ན་ལ་ལྷག་པར་སྦྱང་བ་བྱས་པ་རྣམས་ཀྱིས་ཆ་
ཙམ་དུ་ཡང་སྐྲུན་དུ་མེད་པའི་སྒེག་པའི་རྡོ་རྗེ་རྩེ་མོར་འཛེགས་པ་ཡིན་ནོ། །
སྦྱིན་སྲེག་ལ་ཡང་རྒྱུད་ཀྱི་དགོངས་པ་སྐོང་བ་ལ་ཞུགས་པའི་ཕྱག་ལེན་ནི་གོང་དུ་
བརྗོད་པ་དག་གིས་སྨོས་ཅི་འཚལ་ཞིང་། མཆོག་ཏུ་ལས་རང་རང་དང་རྗེས་སུ་མཐུན་པའི་
བྱིན་རླབས་ཀྱི་བཅུད་དང་ལྡན་པར་གྱུར་པས། དཔལ་ཨེའི་དགེ་འདུན་གྱི་སྡེ་ཆེན་པོ་དེ་ཉིད་
ཤིན་ཏུ་ས་གཉན་པ་དང་། དེའི་སླད་དུ་ན་ལྕགས་རི་ལ་བརྟེན་པའི་ཅོག་གི་འོག་དང་། སྲང་
ཁ་སོ་སོ་རྣམས་ལ་འབྱུང་བོ་སོ་སོའི་རྒྱུ་སྲང་བཅས་ཏེ། རང་རང་གིས་མི་བཟད་པའི་ཆོ་
འཕྲུལ་གྱི་བཀོད་པ་སྣ་ཚོགས་སུ་གཏང་ནས་སྐལ་བ་ཞན་པ་རྣམས་ཀྱི་སྲོག་གི་བར་ཆད་དུ་
འགྱུར་ལ། དེ་ལས་འཛུར་ཏེ་མཚན་མོ་སྒྱུ་འཕྲུལ་དུ་བྱ་བ་ལ་ཀུན་ཏུ་འཛེམ་ཞིང་། ཆེད་དུ་
269



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དགོས་པ་བྱུང་བ་རྣམས་ཀྱང་ཟིལ་ཆེན་པོས་བག་ཆགས་དང་ལྡན་པར་རྒྱུ་དགོས་པ་དང་།
འབྱུང་བོས་བྱས་པའི་མེ་སུམ་བརྒྱ་ཙམ་ཕྱོགས་ཀུན་ཏུ་འབར་བར་འགྱུར་བ་ལ། བདག་ཉིད་
ཆེན་པོས་ཨེའི་གཙུག་ལག་ཁང་ཆེན་པོར་ལས་བཞིའི་སྦྱིན་སྲེག་མཛད་ཅིང་དྲག་པོའི་ཆས་
སུ་ཞུགས་པའི་ཚེ། རྗེ་བཙུན་གྱི་ཞལ་མཐིང་ག་ཆེན་པོར་གྱུར་པ་ཀུན་གྱིས་མཐོང་ཞིང་།
ཉིན་མོའི་གུང་ལ་ཡང་བདུད་ཀྱི་དམག་སྡེ་ཕམ་པའི་དུད་མོའི་སྒྲ་ཆེན་པོ་བྱུང་ནས། སླར་
གོང་དུ་བརྗོད་པའི་གདུག་རྩུབ་རྣམས་ཞི་བར་མཛད་ནས། ད་ནི་འདྲེ་མོ་གཅིག་པུ་ཞིག་
ལྷག་མ་ཙམ་དུ་མཛད་དོ། །དེ་ལྟར་འདི་ཙམ་ཁོ་ནས་ཀྱང་དཔལ་ཨེའི་གདན་ས་ཆེན་པོར་
དཔག་པར་དཀའ་བའི་བཀའ་དྲིན་དུ་གྱུར་པ་ཡིན་ནོ། ། །
གཏོར་མ་ཡང་ཕྱི་དང་ནང་དང་གསང་བ་དང་དེ་ཁོ་ན་ཉིད་ཀྱི་དབྱེ་བས་གསུང་རབ་
མཐའ་དག་གཏོར་མར་སྡུད་ཅིང་འཆད་པའི་སྤོབས་པ་དང་ལྡན་ཞིང་། དེ་དག་གི་མན་ངག་
བདུད་རྩི་ཀུན་ཏུ་དགྱེས་པར་སྤྱོད་པས། ལས་དྲག་པོ་ལ་རྗེས་སུ་ཆགས་པ་ན་རྨད་དུ་བྱུང་
བའི་རྟུལ་ཞུགས་ཀྱི་མཐུ་སྟོབས་ཆེན་པོ་མངའ་བ་ཡིན་ཏེ། བསྟན་པའི་སྦྱིན་བདག་ཚྭ་མདའ་
དཔོན་པོ་ཀུན་དགའ་རྒྱལ་མཚན་གདོན་དྲག་པོས་ཡོངས་སུ་བཟུང་སྟེ། ཤིན་ཏུ་ན་ཞིང་སྲོག་
གི་མཐར་ཉེ་བ་ན། རྗེ་གྲུབ་པའི་དབང་ཕྱུག་ཞབས་ཀྱིས་དྲུག་ཅུ་བའི་གཏོར་ཟློག་མཛད་དེ།
ཤར་ཕྱོགས་སུ་ཏིང་ངེ་འཛིན་གྱིས་སྟངས་ཀ་མཛད་ཅིང་གཏོར་མ་ཕུལ་བ་ན་འབྱུང་བོའི་
མཐུས་བྱས་པས་རླུང་འཚུབ་ཀྱང་ཤར་ཕྱོགས་སུ་འཁྲིད་ནུས་ཤིང་། དེ་བཞིན་དུ་ལྷོ་དང་ནུབ་
དང་བྱང་ཕྱོགས་སུ་འཁྲིད་ནུས་པར་མཛད་པ་ན། ཁྱི་མང་བོས་གཅིག་ཏུ་ཚོགས་ནས་དུ་བ་
དང་། རྨི་ལམ་འཁྲུག་པ་ལ་སོགས་པའི་མཚན་མ་ངན་པ་ཐམས་ཅད་ཞི་བར་གྱུར་ཏེ། ནད་
ལས་རབ་ཏུ་ཐར་ནས་བདག་ཉིད་ཆེན་པོ་ལ་མི་ཕྱེད་པའི་དད་པ་ཐོབ་པར་གྱུར་ཏོ། ། །
ཡང་རིན་པོ་ཆེ་བླ་འཁོར་བའི་དྲུང་ནས་སྐུ་ཁམས་ཤིན་ཏུ་སྙུང་སྟེ་སྲོག་གི་བར་ཆད་དུ་
གྱུར་དུ་དོགས་པ་ན། རྗེ་གྲུབ་ཐོབ་ཆེན་པོས་བཅོམ་ལྡན་འདས་གཤིན་རྗེ་གཤེད་ཆེན་པོའི་
270



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
དཀྱིལ་འཁོར་དུ་དབང་བསྐུར་ཏེ། དྲུག་ཅུ་བའི་གཏོར་བཟློག་མཛད་པས། དེ་མ་ཐག་ཏུ་
འབྱུང་བོའི་ཆོ་འཕྲུལ་ཐམས་ཅད་ཞི་ནས། སྙུང་བ་ལས་གྲོལ་ཅིང་། གཞན་ཡང་དྲུག་ཅུ་བ་
མཛད་པའི་དུས་སུ་གཙོ་མར་འགྲོ་བ་ལ་སོགས་པ་མཐུ་སྟོབས་ཀྱི་ཆོ་འཕྲུལ་བསམ་གྱིས་མི་
ཁྱབ་པ་མངའ་བ་ཡིན་ནོ། །བདག་ཅག་གིས་ལན་འགར་མཐོང་བ་ན་ཡང་སྔོན་གྱི་ཞལ་རས་
ཀྱིས་ཁ་དོག་གནས་གྱུར་ཏེ། ཁ་ཅིག་ཏུ་མཐིང་ག་དང་། ལ་ལར་པདྨ་རཱ་ག་ལྟ་བུའི་མདངས་
མཆོག་ཏུ་མངོན་པར་མཐོང་ཞིང་ཚུལ་དེ་ལྟར་བཞུགས་པ་ན། སྐུའི་བཀོད་པ་གསུང་གི་
བཟླས་བརྗོད་ལ་སོགས་པའི་རྣམ་པ་བསམ་གྱིས་མི་ཁྱབ་པ་སྣ་ཚོགས་པ་མཐོང་བར་གྱུར་
པ་ན་འཇམ་དཔལ་དྲག་པོ་དངོས་སུ་བདག་ཅག་གི་མིག་གི་བདུད་རྩིར་ཐོབ་བོ་སྙམ་པའི་
སྣང་བ་འབྱུང་བ་ཡིན་ནོ། ། །
ཡང་སྐྱིད་གྲོང་དུ་བཞུགས་པའི་དུས་བྱང་སྟག་ལུང་ནས་ཆོས་རྗེ་རིན་པོ་ཆེ་ངག་
དབང་གྲགས་པའི་ཞལ་སྔ་ནས་ཀྱི་སྐུ་རིམ་གྱི་དྲུག་ཅུ་བ་ཞུ་མི་བྱུང་དེ་ལ་ཐུགས་མཆོག་ཏུ་
གཞོལ་བས་དང་ངོས་ཆེན་པོ་མཛད། སྔོན་ས་སྐྱ་པཎྜི་ཏ་ཆེན་པོས་མུ་སྟེགས་འཕྲོག་བྱེད་
དང་རྩོད་པ་མཛད་པའི་ཚེ་བཞུགས་ས་མཛད་པའི་དཔལ་གནས་དབུ་རྩེ་ཞེས་པའི་མཆོད་
ཁང་གཅིག་གི་བར་ཁང་དུ། སང་དྲུག་ཅུ་བ་མཛད་རྒྱུའི་དོ་ནུབ་དེ་བོ་དོང་སྒྲུབ་པ་བོའི་མིག་
ཡུལ་དུ། རྗེ་རིན་པོ་ཆེའི་སྐུ་མདུན་ན། བོང་བུ་ཆེན་པོ་རྒྱབ་རྒལ་བས་ཁྱེར་བ་ནས་རྣག་གི་
རྒྱུན་འབབ་པས་ཤིན་ཏུ་རིད་པ་གཉིས། གཅིག་གིས་གཅིག་ལ་ལྟ་ཞིང་མིག་ནས་མཆི་མའི་
རྒྱུན་འཛག་པ་ཉམ་ཐག་པར་གནས་ཤིང་
། རིན་པོ་ཆེ་བཞུགས་ཁྲིའི་སྟེང་ནས་དྲག་པོའི་ལྟ་
སྟངས་མཛད་ནས་བཞུགས་པ་མཐོང་། དེའི་དྲུག་ཅུ་བ་ཚར་གསུམ་མཛད་ཟིལ་ཆེན་པོ་བྱུང་
གྲོལ་ནས་རྗེའི་གསུང་གིས་ད་དཔལ་ཀ་དྲུག་པ་ཁམས་དྭངས་ཡོད་གསུངས། རྗེས་སུ་སྟག་
ལུང་གི་སྐད་ཆ་ཚོར་བ་ལ་དཔགས་ན། དེ་ནས་སྐུ་ཁམས་ལེགས་པར་དྭངས་པའི་མགོ་
བལྟས་ནས། དེང་ནི་སྨྱུང་གི་དྲི་མ་མཐའ་དག་རྒྱང་དུ་བསྲིངས་ཞེས་ཐོས་ཏེ། རྗེ་བཙུན་གྱི་
271



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཞལ་སྔ་ནས་ལུང་བསྟན་པ་ཁོ་ན་བཞིན་བྱུང་ངོ། །
ཡང་སྐབས་ཤིག་ཏུ་ཆོས་སྡིངས་ཀ་དྲུག་མའི་སྟེང་དུ་དྲུག་ཅུ་བ་མཛད་གཏོར་མ་ཕྱག་
གིས་འཕང་བ་ན་གཏོར་མའི་འཁོར་གཅིག་ཁ་ནང་དུ་བསྟན་ནས་རྩེ་མོ་ཟུག་པར་གྱུར་ན།
རྗེ་བཙུན་ཁྲིའུ་ཤིང་གི་ཐོག་ན་བཞུགས་བཞིན་པ་ལ། དྲག་པོའི་ཏིང་ངེ་འཛིན་གྱིས་གཟིར་
བས་རླུང་སོགས་གང་གི་ཡང་རྐྱེན་མེད་པར་གཏོར་མ་རང་ཉིད་ལངས་ནས། རྩེ་མོ་ཕྱིར་
བསྟན་པ་སྐུ་འཁོར་ཐམས་ཅད་ཀྱིས་མཐོང་། ཡང་བོ་དོང་སྒྲུབ་པ་བོས་གསོལ་བཏབ་ནས།
བདག་ལ་ལས་ཀྱི་གཤིན་རྗེའི་རྗེས་སུ་གནང་བ་ཅི་གནང་ཞུས་པས། བུ་ལ་དེ་ལྟར་ན་དགྲ་
སུ་བདོག་པ་གསུངས། དགྲ་དག་མེད་ལགས་ཏེ། རྨི་ལམ་དུ་མཚོ་ཆེན་པོ་གཅིག་གི་ནང་
ནས་མི་དབྱུག་པ་ཐོགས་པ་ཐོན་ནས་ཡང་ནས་ཡང་དུ་རྒོལ་དུ་བྱུང༌། ཕྱིར་ལོག་འགྲོ་དུས་
གཡག་ཆེན་པོ་རེ་རེར་གྱུར་ནས་མཚོ་ལ་ཐིམ་པར་རྨི་མཆིས་ཞུས་པས། འོ་ན་སང་ཉི་ཤུ་དགུ་
ཡིན་པས་ཤོག་གསུངས། རྗེས་གནང་གིས་གྲབས་རྣམས་ཚར་འདུག །མཆོད་གཡོག་པ་
གཞན་ཞིག་ཀྱང་ཡོད་པས། དེ་ཡང་རིང་ལ་ཐུན་མོང་པའི་རྗེས་གནང་གཞན་དག་ལ་
གྲགས་པ་དག་མཛད། ཁོ་སོང་ནས་འགྲོ་བས་བྱས་པས་ཡར་ཤོག་གསུངས། ཐུན་མོང་མིན་
པའི་རྗེས་གནང་གནང་། ལས་གཤིན་དངོས་སུ་བྱོན་པ་ལྟ་བུའི་ཟིལ་བྱུང་། བདག་ཉིད་ཆེན་
པོས་བཀའ་བསྒོ་མཛད་ཅིང་། དངོས་དོན་གྲུབ་པ་གྱིས་གསུངས། དེ་ཕྱི་ནས་རྨི་ལམ་ངན་པ་
ཐམས་ཅད་བཟློགས་ནས་དགེ་བའི་སྡོང་གྲོགས་སུ་གྱུར་ཏོ། ། །
ཡང་སྨན་ཁབ་པས་ཆོས་སྡིངས་ཀྱི་ཕྱོགས་སུ་ཞབས་འདྲེན་རིམ་པར་བྱས། ཁྱད་པར་
སྟག་ལུང་དང་ཡར་འབྲོག་པའི་གདན་འདྲེན་པ་རྣམས་ཀྱི་རྟ་རྣམས་བརྐུས། དེ་དུས་ཐམས་
ཅད་ཀྱི་བློ་ཡུལ་དུ་མ་བབས་པར། སྒྲུབ་པ་བོ་རྣམས་ཀྱིས་གསོལ་བ་བཏབ་ནས། དེ་ལན་
ཙམ་ཞིག་གཏོར་མ་གནང་བར་མཛད་ན་མི་ཡོང་ཞེས་ཞུས་པས། ཐོག་མར་ཁྱེད་རྣམ་པ་ཚེ་
བློས་བཏང་གི་དགེ་འདུན་པ་ཡིན་མོད། དེ་འདྲ་ག་ན་གསུངས། དེ་ནས་ཅུང་ཟད་ཅིག་
22



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཐུགས་བསམ་མཛད། དེ་ནས་གློ་བུར་དུ་ཐུགས་ཀུན་ཏུ་འཁྲུགས་པའི་རྣམ་འགྱུར་དྲག་པ་
ཞིག་མཛད་ནས། ཁོ་བོས་བསྒྲལ་བར་བྱ་བའི་ཡུལ་དེ་སྐལ་ལྡན་གཅིག་དགོས་པ་ཡིན། ཁོ་
ད་དུང་ངས་བསྒྲལ་བའི་གནས་དེར་མ་བསླེབས། ཁོ་སྐལ་ཅན་ཡིན་ན་ཁོས་ཟན་ཟ་ཡུད་
ཙམ་ཞིག་གི་རིང་ལ་སྲིད་འཁོར་ཐམས་ཅད་བརླག་པ་གཅིག་བྱེད་མི་ཐུབ་རི་གསུངས་
བསྟན་སྲུང་རྒྱ་མཚོ་ལ་དབུ་མནའ་དོར། དེ་ལྟར་བཀའ་བསྩལ་པ་ནི། བདག་ཉིད་ཆེན་པོ་
སྙིང་རྗེ་ལས་ནམ་དུ་ཡང་མི་གཡོ་བ་དང་། སྨན་ཁབ་སྐྱབས་པའི་བསོད་ནམས་ཀྱི་ཚོད་
གཟིགས་པ་དང་། སློབ་མ་སྐལ་བ་ཞན་པ་དག་གི་བསམ་པས་བདག་ཉིད་ཆེན་པོའི་ནུས་པ་
ནི་ཙམ་ཞིག་ཏུ་ཟད་དོ་སྙམ་པའི་ལོག་རྟོག་ཟློག་པ་ལ་བརྩེ་བ་མི་ལྡོག་པའི་རྣམ་པར་ཐར་པ་
བྱོས་ཤིག །དེས་རྐྱེན་བྱས་ཤིང་ཐོག་མ་ནས་ཀྱང་མཛད་དགོངས་ཡོད་པས། བསྟན་པའི་
དགྲ་བོ་བཟློག་པའི་དོན་དུ་རྒྱུད་སྡེ་རིན་པོ་ཆེ་ལས་གསུངས་པའི་དྲག་པོའི་འཕྲུལ་འཁོར་གྱི་
ཡིག་ཆ་ཤིན་ཏུ་གསལ་བར་བཀོད་ཅིང་། རིན་པོ་ཆེའི་གསུང་གིས། སྔར་བོད་རྣམས་ཀྱིས་
མན་ངག་གསལ་བོར་ཡེ་གེར་བཀོད་པར་མ་བྱུང་ཞིང་། ཅུང་ཟད་བྱུང་བ་རྣམས་ཀྱིས་མ་གོ་
བས་རྒྱུད་ལས་གསུངས་པའི་ཕན་ཡོན་ལས་རིང་དུ་གྱུར་པ་ཡིན། ཁོ་བོའི་འདི་རྣམས་
བཀླག་ཆོག་པར་ཡོད་པས་འདི་ལྟར་དུ་བྱས་ན་ཁོ་བོའི་འདི་དག་གི་ནང་དུ་བསྒྲུབ་བྱའི་མིང་
བཅུག་པས་ཆོག་པ་ཡིན། དེ་ལྟར་ན་རང་གི་དོན་ལ་ཆགས་པས་སྙིང་རྗེ་ཆེན་པོ་དང་བྲལ་
བའི་འཇུག་པ་ལྷུར་ལེན་པ་དེ་ནི། རང་དང་ཡུལ་དེ་གཉིས་ཀ་མནར་མེད་པར་འཕང་བའི་
དོན་ལས་ནམ་དུ་ཡང་མ་ཡིན་ན་ཚུལ་འདི་ཁོང་དུ་ཆུད་དགོས་པ་ཡིན་གསུངས་སོ། །
དེ་ལྟར་ན་གཏོར་མ་ལ་སོགས་པ་རྒྱུད་ཀྱི་ལས་སྒྲུབ་པའི་ཕ་རོལ་ཏུ་ཕྱིན་པས། རྡོ་རྗེ་
སློབ་དཔོན་གྱི་མཚན་ཉིད་ཐམས་ཅད་ཡོངས་སུ་རྫོགས་པར་མངའ་བ་ཡིན་ལ་སྐྱོན་དུ་བྱ་བ་
ཇི་སྙེད་པ་དང་ཡང་བྲལ་བ་ཡིན་ཏེ། དེ་ལ་སྐྱོན་ནི་ང་རྒྱལ་དང་ལྡན་ཞེས་པ་ལ་སོགས་པ་
རྣམས་ཡིན་ལ། ང་རྒྱལ་ཡང་མཁས་པ་དང་རྫས་དང་དབང་ཕྱུག་དང་། དེ་ཉིད་བཅུ་ཡོངས་
273



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
སུ་ཤེས་པ་དང་། ལམ་དང་གཟུགས་ལ་སོགས་པས་མངོན་པར་ཁེངས་པ་རྣམས་ཡིན་ཏེ།
དེ་དག་མཆིལ་མའི་ཐལ་བ་བཞིན་དུ་མངོན་པར་རྒྱང་བསྲིངས་པས་སངས་རྒྱས་ཡོངས་སུ་
མྱ་ངན་ལས་འདས་ནས་རྒྱལ་བའི་བསྟན་པ་འཛིན་པ་ལ་འཕགས་པའི་ཡུལ་ན་དཔལ་
མགོན་འཕགས་པ་ཀླུ་སྒྲུབ་དང་། གངས་རིའི་ཁྲོད་དུ་བདག་ཉིད་ཆེན་པོ་འདི་གཉིས་ལས་
མཆོག་ཏུ་གྱུར་པའི་མཁས་གྲུབ་མེད་ཅེས་བགྱི་བར་རྔོ་ཐོགས་ན་ཡང་། མངོན་པར་ཁེངས་
པ་དང་བྲལ་ནས་འདུ་འཛིའི་འཆིང་བ་ཐམས་ཅད་བཏང་སྟེ། རྣམ་པར་གཡེང་བ་མེད་པའི་
དགོན་པ་ཆེན་པོར་རི་ཁྲོད་ལྡོམ་བུ་ཞེས་མིང་དུ་བོས་ཤིག་ཅེས་གདམས་ཤིང་དེ་དག་དོན་
དང་ལྡན་པར་བཞུགས་པ་ཡིན་ན་ཡོན་ཏན་དང་འབྱོར་པས་མངོན་པར་མཐོ་བའི་ང་རྒྱལ་
ལ་གནས་ནས་རྙེད་པ་དང་བཀུར་སྟི་བདག་གིས་བགྱི་བའི་རྒྱུའི་སླད་དུ། བདག་ནི་ཕྱོགས་
འདི་ལ་མཁས་སོ། །ཡོན་ཏན་འདི་ལྟ་བུ་དང་ལྡན་ནོ་ཞེས་སྒྲོག་པར་ག་ལ་འཐད། དམ་ཚིག་
དང་བྲལ་བ་དང་རྫ་ས་ལ་བརྐམ་པ་ལ་སོགས་པའི་སྐྱོན་དུ་བྱ་བ་ཐམས་ཅད་རིང་དུ་སྤངས་
པ་ནི་གོང་དུ་བརྗོད་ཟིན་ལ། ཐོས་པ་མེད་པ་ལས་རྒྱབ་ཀྱིས་ཕྱོགས་པ་ཡིན་ཏེ། རྒྱལ་བ་
སྲས་དང་བཅས་པའི་ཞལ་གྱི་བུམ་པ་ལས་ཟབ་རྒྱས་ཀྱི་བདུད་རྩིས་བདག་ཉིད་ཆེན་པོ་
མཆོག་ཏུ་ཚིམ་པར་མཛད་པ་ནི་སྔོན་དུ་ཡང་མང་ཞིག་སྨྲས་ཟིན་མོད། སླར་ཡང་གསང་
སྔགས་བདེ་ཆེན་གླིང་གི་གཟིམ་ཁང་ཀ་དྲུག་མར་འཁོར་གྱི་དབུས་སུ་ཆོས་གསུངས་པ་ན།
ཅུང་ཟད་རེ་ངལ་གསོ་བ་ལྟ་བུར་སྙན་གཏད་ནས་བཞུགས་ཀྱིན་འདུག །དེའི་འོག་ཏུ་ཁྱེད་
རྣམས་ཀྱིས་སྒྲ་འདི་ཚོར་ཀྱིན་ཨེ་འདུག་གསུངས། འུ་ཅག་ལ་ནི་རྡོ་རྗེ་འཆང་གིས་སྙན་
བརྒྱུད་དུ་གསུང་གིན་འདུག་གསུངས། ཡང་ཤངས་པའི་བླ་མ་མཆོག་གྱུར་པ་བྱ་བ་ཞབས་
དྲུང་ན་ཡོད་པའི་དུས་ཀྱི་དམ་ཚིག་པ་ཁོ་ན་འདུས་པའི་ཚོགས་འཁོར་གྱི་གྲལ་དུ་བླ་མ་
མཆོག་ཏུ་གྱུར་པས། རྣམ་པར་ཐར་པ་འདྲ་གསུང་ངམ་སྙམ་ནས། ངེད་རང་གི་ལམ་འབྲས་
ཀྱི་རྒྱུད་པ་འདིར་རིང་གྲགས། འདི་ལས་ཉེ་བ་ཞིག་ཡིན་ན། ཆོས་རང་འདི་ལས་ཟབ་པ་མི་
274



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
འདུག་ཅེས་གསོལ་ནས། རྗེ་བཙུན་གྱི་ཞལ་ནས། ཁོ་བོ་བཅད་ལུངས་ཀྱི་ནང་ན་ལམ་དུ་
ཞུགས་ཏེ་རྟ་ཐོག་ན་གནས་པས། ཏོག་ཏོག་གི་ཐང་དེ་ན་ཡར་སླེབ་དུས་ཡེ་ཤེས་ཆེན་པོའི་
ཟིལ་ཆེན་པོ་གཅིག་བྱུང་། དེའི་མདུན་རྗེ་བཙུན་མཐུ་སྟོབས་ཀྱི་མགོན་པོ་བིར་ཝ་བ་སྐུ་
བོངས་མི་ཉིས་འགྱུར་ཙམ་པ་སྐུ་མདོག་དམར་ནག་གཟི་བྱིན་ཤིན་ཏུ་ཆེ་བ་མེ་ཏོག་གི་ཕྲེང་བ་
དང་སྦྲུལ་ཆེན་པོས་བརྒྱན་པ་ཞིག་བཞུགས་འདུག ། རྟ་ལས་བབས་ཏེ་ཕྱག་གུས་པར་
བཙལ་རྗེས་སུ་འཛིན་པར་ཞུས་པས། ཁྱོད་ཀྱིས་ལམ་འབྲས་ཐོབ་བམ་གསུངས། ཐུགས་
ཚམ་ཚོམ་པའི་ངོས་ནས་མ་ཐོབ་ཟེར་བ་ཞིག་ཡིད་ལ་མེད་ཞུས། དེ་ནས་རྩ་བ་རྡོ་རྗེའི་ཚིག་
རྐང་ཚར་ཅིག་གནང་། གྲུབ་མ་ཐག་ལ་ནུབ་བྱང་གི་ཕྱོགས་ལ་གཤེགས་སོ། །ཁོ་བོས་ཀྱང་
རྗེས་སུ་འབྲངས་ནས་སླད་ཀྱིས་ཕྱི་བཞིན་དུ་སོང་བ་ལས། དགེ་སྡིངས་ཀྱི་དགོན་པར་
བཞུད། བདག་གིས་ཀྱང་འོངས་པ་ལས་དེའི་ལྷ་ཁང་གི་ནང་དུ་གཤེགས། རྗེ་བཙུན་ཉིད་ཀྱི་
སྐུ་རི་མོར་བྲིས་པ་དེ་ལ་ཐིམ་སོང་གསུངས། བྲིས་སྐུ་འདི་ལ་ཐེགས་བཞུད་ནམ་མཛད་རེས་
ཀྱིས་ཕྱག་མཆོད་མཛད་པ་ཞིག་ཀྱང་ཡིན་པ་འདུག་པ་ཚུལ་འདི་ལ་དགོངས་པར་སེམས་སོ། །
དེ་ལྟར་ན་རྒྱལ་བ་སྲས་དང་བཅས་པའི་གསུང་གིས་མང་དུ་གསན་པ་ཐམས་ཅད་ཀྱི་
ཁྱུ་མཆོག་གི་གནས་སུ་གྱུར་པ་ན། ཐོས་པས་དམན་པ་ནི་ལྟ་ག་ལ་ཞིག །སློབ་མ་རྣམས་
བསླུ་བ་དོན་དུ་གཉེར་བའི་རྫུན་ནི། རྫུན་ཡང་ཅི་རུང་བ་མ་ཡིན་གྱི། དཔལ་དོན་དམ་པའི་
བསྙེན་པ་ལས། ལམ་དག་མེད་ཅིང་ནོར་ལ་འདོད་ཅིང་བརྐམ་པ་ཡིས། །དེ་བཞིན་དབང་
ལ་རྒྱལ་བོས་ཅོད་པན་འཆིང་བར་བྱེད། །འདོད་པ་ལྷག་ཞེན་ཆང་གི་དབང་གིས་བག་མེད་
ཅིང་། །ཁྲོ་བོའི་སེམས་དང་བཅོས་ཤིང་རྫས་ལ་མང་དུ་ཞེན། །བདེན་པ་མ་ཡིན་སྨྲ་ཞིང་བུ་
རྣམས་བསླུ་འདོད་པས། །བླ་མ་དེ་ཡིས་སྡུག་བསྔལ་སྟེར་བ་ངོ་མཚར་མེད། །འཁོར་བའི་
སྡུག་བསྔལ་མེ་དག་གིས་ནི་གདུངས་པ་ཡིས། །རབ་རིབ་མིག་གི་བླ་མ་དག་ནི་གཟུང་བྱས་པ། །
ཤིན་ཏུ་གདུང་བ་གཞོམ་ཕྱིར་ལམ་ཆེན་གནས་པ་ཡི། །གཉིད་ལོག་དུག་གི་སྦྲུལ་གྱིས་
275



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
འཁྲུལ་བ་བཞིན་དུའོ། །ཞེས་གསུངས་པ་ལྟར་རྫ་ས་ལ་སོགས་པ་ཚེ་འདིའི་མངོན་པར་
འདོད་པ་ལ་བརྐམ་པས་རང་གི་སློབ་མ་དེ་ཐར་པ་ལ་སྦྱོར་བའི་ནུས་པ་མེད་པར་ཤེས་
བཞིན་དུ་མགོ་འབྲིད་པར་བྱེད་པ་ལ་གསུངས་ན། བདག་ཉིད་ཆེན་པོ་འདི་ནི་ཕྲ་མོའི་དོན་
དུ་སྦྱིན་བདག་ཆེན་པོ་རྣམས་ལ། མགོན་མེད་པ་རྣམས་ཀྱི་ཞུ་རོགས་སོགས་ལྷུར་མཛད་པ་
ན་ཡང་ཐོག་མར་ལེགས་སྒྲོན་པའི་གསུང་བཅོས་མ་ལྟ་བུ་རེ་གནང་ནས་དེ་ཉིད་འཇིག་པ་ལ་
མཁས་པའི་གསུང་དྲག་པོས་དེའི་རྗེས་ཡང་དང་ཡང་དུ་བཅད་ནས། མཐར་ཆུ་ལ་བྲིས་པའི་
རི་མོ་བཞིན་དུ་སྒྲུབ་པར་མཛད་པ་ཡིན་ན། སློབ་མ་བསླུ་བའི་སླད་དུ་འདིས་གསུང་བ་ལྟ་ག་
ལ་ཞིག་གོ །མཆོག་གི་བདེ་བའི་གནས་ལས་སེམས་ཉམས་དབང་མ་སྐུར། ཞེས་པའི་སྐྱོན་
དང་མི་ལྡན་པར་ནི་རབ་བྱེད་ལྔ་བར་བརྗོད་ཟིན་ལ། ལོངས་སྤྱོད་དག་ལ་ཀུན་ནས་ཆགས་
པ་ཡང་མ་ཡིན་ཏེ། རྗེ་བཙུན་གྱི་ཕྱག་རྫས་གཉེར་དམ་ལེགས་པོ་བགྱིས་ནས་ཉིད་ཀྱི་ཕྱག་
ཏུ་ཕུལ་བ་དང་། རང་ཉིད་ཀྱིས་བདག་གིར་བྱས་ཏེ་བསྐུངས་ནས། དགོངས་བཞིན་དུ་རྫུན་
ཞུ་བ་གཉིས་ཁྱད་མེད་ངང་ནས་ཕྱི་མ་ལ་དགྱེས་པ་ཙམ་མཛད་ན། ཕྲ་མོའི་ཙམ་ལ་ཆགས་པ་
ག་ལ་མཛད། བག་མེད་པ་ནི་ཤིན་ཏུ་ཆང་འཐུང་བ་ལ་གསུངས་ན། གསུང་གི་རྡོ་རྗེ་མཆོད་
པའི་དོན་དུ་དེའི་སྙེམས་པ་དང་ལྡན་པའི་དམ་ཚིག་གི་རྗེས་སུ་ཅུང་ཟད་བསྟེན་གྱི། བག་དང་
བྲལ་བའི་ཕལ་བའི་གནས་སུ་གྱུར་པ་ནི་ག་ལ་ཡིན། ཚིག་རྩུབ་ནི་ནམ་དུ་ཡང་མི་འབྱུང་སྟེ།
མཆོག་ཏུ་ནི་འོས་པའི་སྐུར་བ་ཞུ་བ་གསན་ན་ཡང་དེའི་ལན་ལ་མི་སྲེད་པར་སློབ་མ་ལྟ་བུས་
དེ་ལ་ལན་འཇལ་བ་ན་ཡང་རྒྱུ་མཚན་དུ་མའི་སྒོ་ནས་ཟློག་པར་མཛད་པ་ཡིན། གཞན་ཡང་
དེ་བཞིན་གཤེགས་པས་སློབ་དཔོན་གྱི་སྐྱོན། སྙིང་རྗེ་མེད་ཅིང་ཁྲོ་ལ་གདུག །ཁེངས་ཤིང་
ཆགས་ལ་མ་བསྡམས་དང་། །རང་བསྟོད་བླ་མར་སློབ་མ་ནི། །བློ་བཟང་ལྡན་པས་མི་བྱ་འོ། །
ཞེས་བྱ་བའི་དོན། བྱང་ཆུབ་སེམས་དཔའ་རྡོ་རྗེ་སྙིང་བོས། བརྩེ་མེད་ཞིང་ལས་བྱེད་པ་དང་། །
ཁྲོ་བ་གནད་དུ་སྙན་པར་བྱེད། །གདུག་པ་དགེ་སློང་སྐྱེ་བོར་སྡང་། །རེངས་པ་ཤེས་པ་ངན་
276



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
པས་ཁེངས། །འདོད་ཆེན་སྤྱད་བྱ་མིན་དོན་གཉེར། །ཤིན་ཏུ་ཆང་འཐུང་མ་བསྡམས་པ། །
རང་ལ་བསྟོད་པ་འདིར་བརྗོད་ཅིང་། །ཡོན་ཏན་ཅན་ལ་སྐྱོན་འབྱིན་བྱེད། །ཅེས་གསུངས་
པ་དང་། འཕགས་པ་འཇམ་དཔལ་གྱིས་ནི། བརྩེ་མེད་ཤ་ཟ་བ་ལ་གསུངས། །ཁྲོ་བོ་དགའ་
བར་སྣུན་བྱེད་དང་། །གདུག་པ་ལེགས་པའི་སྐྱེ་བོ་སྡང་། །ཁེངས་པ་ཡེ་ཤེས་སྤངས་པའོ། །
ཆགས་པས་ལྷ་ཡི་དཀོར་ལ་སྤྱོད། །མ་བསྡམས་ཤིན་ཏུ་ཆང་འཐུང་བ། །རང་བསྟོད་སྟོང་བ་
ཉིད་ལམ་ལ། །སྨོད་ཅིང་གནོད་པ་བྱེད་པའོ། །ཞེས་གསུངས་པའི་སྐྱོན་དུ་བྱ་བ་ཇི་སྙེད་པ་
དང་བྲལ་ཏེ། དེ་ཡང་ཕལ་ཆེར་སྔར་བཤད་པ་དེ་ཉིད་ལ་ཚང་ལ། ཤ་ནི་མཐོང་ཐོས་དོགས་
གསུམ་དང་བྲལ་ཞིང་། མ་བླངས་པར་སྣོད་དུ་ལྷུང་བ་དག་བླ་ན་མེད་པའི་སྙིང་རྗེ་ཆེན་པོས་
ཀུན་ནས་བསླངས་ཏེ། ཐབས་ཤེས་ཁྱད་པར་ཅན་གྱི་མན་ངག་གིས་བསྟེན་པར་མཛད་པ་ནི།
རྒྱུད་ཀྱི་རྒྱལ་བོའི་དགོངས་པར་སྣང་ངོ༌། །
དེ་ལྟར་ན་རྒྱུད་སྡེ་རིན་པོ་ཆེ་ཇི་སྙེད་པ་དག་ནི་བདག་ཉིད་ཆེན་པོ་འདིའི་སྐུ་གསུང་
ཐུགས་ཀྱི་སྤྱོད་པ་དྲི་མ་མེད་པའི་དེབ་ཐེར་བ་ཞིག་ཏུ་སེམས་སོ། །ཚུལ་འདི་ལྟ་བུའི་གཏན་
ཚིགས་ཡང་དག་ལ་བརྟེན་ནས་རྡོ་རྗེ་བ་ཆེན་པོར་བསྒྲུབས་ཏེ། ད་ནི་གོང་དུ་བརྗོད་པ་དེ་
དག་ཏུ་མ་འཁོད་པའི་ཀུན་ཏུ་གྲུབ་པར་མཛད་པའི་ཆ་ཤས་རྣམས་བྲི་བར་བྱའོ། །
བསྟན་བཅོས་ཆེན་པོའི་རྩོམ་པས་རབ་ངལ་པའི། །རང་གི་འཁོར་ན་བརྩེ་བས་རབ་
བསྐུལ་ཏེ། ། དེ་ལས་ལྡོག་དང་ཡང་ན་གྲུབ་པའི་རྟགས། །འདིར་ནི་སྩོལ་ཅེས་ཀུན་ཏུ་སྨྲ་བ་
ན༑ ༑བུ་དག་མ་འཇིགས་འཇིག་རྟེན་ཀུན་གྱི་མིག །དེ་ནི་བདག་གི་ལག་པའི་རྩེ་མོར་
གནས། །གྲུབ་པའི་གཏན་ཚིགས་ཡང་དག་དེ་ཁོ་ན། །ཞེས་ནི་གསང་བ་ཟབ་མོ་ཞལ་ན་རྒྱུ། །
ཞེས་བྱ་བ་ནི། སྔ་མོའི་དུས་སུ་བླ་མ་རྒྱལ་དཀོན་པས་བདག་ཉིད་ཆེན་པོ་ལ་སྙན་བསྐུལ་ཏེ།
འུ་ཅག་གི་བསྟན་བཅོས་འདི་ནི་གྲུབ་པའི་དུས་ཞིག་མི་ཡོང་པ་འདྲ། སྔར་ཡང་ཡུན་དེ་ཙམ་
ཞིག་སོང་། ད་དུང་གྲུབ་པའི་མཐའ་མི་འདུག་པས་འདི་མིས་བཞེངས་པ་ལྟ་ཅི་སྨོས། ངེད་
277



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
རང་གིས་བརྩམས་པའི་དཔེ་འདི་ཡང་ཀློག་མཁན་ཞིག་ཀྱང་མི་ཡོང་ངེས་ན། འདི་ལྟ་བུའི་
སྤྲོས་པས་ཅི་མཛད། ཆོས་རྗེའི་ཐུགས་ལ་ཇི་ལྟར་དུ་ཤར་ན་མི་གཟིགས་པ་མིན་པ་སྐུ་གདུང་
ནི་བགྲེས་པོ་རང་དུ་སོང་འདུག །ད་ནི་ཐུགས་དམ་དངོས་མཛད་ན་ལེགས། ཡང་གྲུབ་ཐོབ་
ཀྱི་སྤྱོད་པ་བློར་ཤོང་བ་མ་ཡིན་པས། དེ་ལྟར་ཡིན་ན་ཉིད་གྲུབ་རྟགས་ཤིག་སྟོན་རན་ཞེས་
ཞུས་པ་ན། རིན་པོ་ཆེའི་གསུང་གིས་དེ་ལྟར་དུ་མ་འཇིགས་དང༌། བསྟན་བཅོས་ཆེན་པོ་
གྲུབ་པར་འགྱུར་གྱི་གདུལ་བྱའི་བསོད་ནམས་ཀྱི་བྱེ་བྲག་དང་སྦྱར་ནས་འཕྲིན་ལས་ཀྱང་
ཆུང་བ་མ་ཡིན་ནོ། ། གྲུབ་པའི་རྟགས་ཀྱང་བསྟན་བཅོས་ཆེན་པོ་འདི་ཁོ་ན་ཡིན་ནོ། །ཞེས་
གསུངས་ཏེ། གསུང་འདི་ནི་མཆོག་ཏུ་དཔྱད་གཞི་ཆེ་བའི་བླ་ན་མེད་པའི་རྣམ་པར་ཐར་པ་
བསམ་པར་དཀའ་བ་ཡིན་ནོ། །རྗེའི་གསུང་གིས། ཁོང་འུ་ཅག་ལ་གཏིང་མི་གུས་པ་མེད་
ཀྱང་དེ་ལྟར་དུ་སྨྲ་བ་ན་ལན་དེ་སྐད་བགྱིས་པ་ལགས་གསུངས། བདག་རང་ལ་དངོས་སུ་
བཀའ་གནང་བ་ཡིན་ཞིང་གསུང་དེ་ཡང་དོན་དང་བཅས་ནས་བསྟན་བཅོས་ཆེན་པོ་ཡོངས་
སུ་གྲུབ་སྟེ། རྗེ་གྲུབ་ཐོབ་ཆེན་པོ་ཉིད་ཀྱི་ཕྱག་དཔེ་རྩ་བར་གྱུར་པ་ཉིད་དང་། བོ་དོང་ཚོགས་
པས་ཡོངས་སུ་རྫོགས་པར་བཞེངས་པ་གཅིག་དང་།འདིར་ཡོངས་སུ་རྫོགས་པར་བཞེངས་
པ་གཅིག །རིན་སྤུངས་སུ་དྲུང་ཆེན་ནོར་བུ་བཟང་བོ་སྐུ་མཆེད་ཀྱིས་སྦྱིན་བདག་མཛད་ནས་
ཡོངས་སུ་རྫོགས་པར་བཞེངས་པ་གཅིག །ཏའི་སི་ཏུ་ལྷ་བཙན་སྐྱབས་ཀྱིས་སྦྱིན་བདག་
མཛད་དེ་ཡོངས་སུ་རྫོགས་པར་བཞེངས་པ་གཅིག །ཆོས་ཀྱི་རྒྱལ་བོ་རྣམ་རྒྱལ་གྲགས་པའི་
ཞལ་སྔ་ནས་སྦྱིན་བདག་མཛད་ནས་ཡོངས་སུ་རྫོགས་པར་བཞེངས་པ་གཅིག །ཆོས་ཀྱི་
དབང་ཕྱུག་དཔལ་བཀའ་དྲུག་པའི་ཞལ་སྔ་ནས་སྦྱིན་བདག་མཛད་དེ་ཡོངས་སུ་རྫོགས་
པར་བཞེངས་པ་གཅིག་སྟེ། དེང་གི་བར་ལ་རྒྱས་པ་ཚར་བདུན། རྒྱལ་མཁར་རྩེ་ནས་སི་ཏུ་
རབ་བརྟན་པས་སྦྱིན་བདག་མཛད་པའི་འབྲིང་པོ་ཕྱེད་ཙམ་དང་། ཤངས་རྣམ་རྒྱལ་གླིང་པས་
འབྲིང་པོ་ཕྱེད་ཙམ། ཤངས་པ་དཔོན་བསོད་རྒྱལ་གྱིས་འབྲིང་པོ་ཕྱེད་ཙམ། སྡེ་སྣོད་གསུམ་
278
I



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
པ་ཆེན་པོ་དཔལ་ལྡན་སངས་རྒྱས་ཀྱིས་སྦྱིན་བདག་མཛད་པའི་འབྲིང་པོ་ཡོངས་སུ་རྫོགས་
པ་གཅིག་རྣམས་དང་། ཤེལ་དཀར་ཆོས་སྡེས་སྦྱིན་བདག་མཛད་པའི་རྒྱུད་སྡེ་རིན་པོ་ཆེ་
སྤྱིའི་རྣམ་པར་བཞག་པ། མངའ་རིས་ཆོས་སྡེ་ནས་སྦྱིན་བདག་མཛད་པའི་ཁྲིད་ཡིག་སྦས་
དོན་གསལ་བ། ཟུར་ཚོ་བས་སྦྱིན་བདག་མཛད་པའི་དཔལ་དེ་ཉིད་འདུས་པའི་སྙིང་བོ།
སླར་འདིར་བཞེངས་པའི་དཔལ་དེ་ཉིད་འདུས་པའི་སྙིང་བོ་རྣམས་པར་དུ་གྲུབ་པ་དང་།
གཞན་ཡང་དེང་སང་གྲགས་ཆེ་བའི་གསུང་རབ་སོ་སོ་བར་དང༌། བྲིས་པ་སོགས་དེང་སང་
ཕན་ལ་དབུས་གཙང་མངའ་རིས་ན་བཞུགས་པ་རྣམས་ལ་པར་གྱིས་འཕེལ་པ་མ་ཡིན་པའི་
གླེགས་བམ་གྱི་བཞུགས་ཚོད་ཙམ་བགྱིས་ན། ཆོས་རྗེ་ས་སྐྱ་པཎྜི་ཏ་ཆེན་པོའི་བཀའ་འབུམ་
ཚར་ལྔ་ཙམ་གྱི་བོངས་སུ་སྣང་ལ་འདི་དག་གི་བརྗོད་བྱའི་དོན་ཉམས་སུ་བཞེད་པ་དང་།
འཆད་ཉན་གྱིས་གཏན་ཚིགས་ལ་འབེབས་པ་དང་། མཐོང་ཞིང་སེམས་པ་དང་། ཐ་ན་
མཐོང་ཐོས་དྲན་རེག་དུ་གྱུར་པའི་འཕྲིན་ལས་ཆེན་པོས་རྒྱ་གར་ཁ་ཆེ་མན་ཆད་ནས། ཤར་
ཕྱོགས་རྒྱ་མཚོ་ཆེན་པོ་ལ་ཐུག་གི་བར་དུ་བསྟན་བཅོས་ཆེན་པོའི་འཕྲིན་ལས་ཀྱིས་གང་བར་
མཛད་པ་ཡིན་ནོ། །
རྒྱ་ཆེན་མངོན་པར་ཤེས་པའི་དཔལ་གྱིས་སྒེག །ཅེས་བྱ་བ་ནི། སྔོན་གྱམ་དུ་མ་ཅིག་
བྱང་ཆུབ་སྒྲོན་གྱི་མཆོད་འབུལ་གྱི་ཚེ། དགེ་འདུན་གྱི་ཀུན་དགའ་ར་བར་རྟེན་མཆོད་རྣམས་
བཀྲམ་ནས་ཡོད་པ་ན། གྲུབ་ཐོབ་ཆེན་པོའི་གསུང་གིས། རྟེན་མཆོད་རྣམས་མྱུར་བར་
བསྡུས་ལ་ཁྱེད་རང་རྣམས་དེར་མ་འདུག་ཅེས་བསྐུལ་བའི་ཚེ།དེ་ལྟར་མི་འགྱེད་པར་གྱུར་པ་ན།
སླར་ཡང་ནན་གྱིས་བསྐུལ་ཏེ་མི་རྣམས་ཚེགས་ཆེ་བར་སེམས་ཤིང་བཀའ་མ་བཟློགས་ནས།
དེ་དག་བསྡུས་ཏེ་ཕྱིར་ཐོན་པའི་ཚེ། དེ་མ་ཐག་ཏུ་འདུ་ཁང་དེ་བརྡིབས་ནས་ཐམས་ཅད་
ཀྱིས་ཐུགས་ཤེས་སུ་ངེས་ཏེ། ང་རང་མ་ཤི་བཀའ་དྲིན་ཆེ་ཞེས་འབོད་པར་བྱེད་དོ། །
ཡང་སྒྲུབ་ཆེན་བྱང་གཟུངས་སྔོན་སློབ་གཉེར་གྱི་དུས་སུ་འགྲོ་བར་ཞུས་པས་མ་
27)



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
གནང་། སླར་ཞུས་པས། འོ་ན་གཙང་དུ་ལོ་གཅིག་སྡོད་ལ་དེ་ནས་དབུས་སུ་སོང་། དེ་ལྟར་
མ་བྱས་ན་དངོས་པོ་ལ་བར་ཆད་འོང་བ་འདུག་གོ་གསུངས། དེ་ནས་ཁོང་གིས་མར་ལམ་
རིན་སྤུངས་བྱམས་ཆེན་དུ་རྗེ་དཀོན་མཆོག་འབངས་ཀྱི་དྲུང་དུ་ཟླ་བ་ཁ་ཡར་བསྡད། ལོ་མ་
ལོན་ལ་དབུས་སུ་ཕྱིན་པས་ཟླ་བ་གཉིས་ཙམ་སོང་བ་ན་རྒྱགས་རྟེན་གྱི་གསེར་རྣམས་རྐུན་
པོས་ཁྱེར། རྗེས་སུ་རྩད་ཆོད་པས་དེ་ལས་དཔགས་ཏེ། རྗེ་བཙུན་གྱི་བཀའ་བཞིན་བགྱིས་ན།
རྐུན་པོ་དེ་ལོ་གཅིག་སོང་བ་ན་ཁམས་ལ་འགྲོ་རྒྱུ་ཡིན། དེ་ལྟར་ན་ནོར་གཞན་གྱི་ལག་ཏུ་མི་
འགྲོ་རྒྱུར་འདུག་ནའང་བཀའ་བཅག་པས་ནོངས་པར་གྱུར་ཅེས་གླེང་ངོ༌། །
གཞན་ཡང་ཐག་རིང་བོ་ནས་འགྲོན་པོ་འོང་བ་ལྟ་བུ་ལ་ཡང་ངེས་ཏེ།སང་ཉིན་མི་ཆེ་
གེ་མོ་འདི་ཙམ་བྱས་པ་གཅིག་འོང་བ་འདུག་པས་བཟའ་བ་དང་བཏུང་བའི་གྲབས་འདི་འདྲ་
གྱིས་ཞེས་གསུངས་པ་ལ། དེ་ཁོ་ན་ལྟར་འབྱུང་བ་མང་དུ་མཐོང་ཞེས་རྣམ་ཐར་ངག་དབང་
མ་གསུངས་ལ། ཡང་ཕྱིས་རྗེ་བླ་འཁོར་གཞན་དོན་ལ་གཤེགས་ནས། དེའི་རྒྱལ་ཚབ་ཏུ་
དབོན་པོ་གཉིས་ཇི་ལྟར་རིགས་པ་བཀོད་བཞག་མཛད་རྒྱུ་ལ། དབོན་པོ་ཆེ་བ་དེ་སྐུ་ཡོན་
ཏན་ཆེ་བར་ཡོད་འདུག་ནའང་། རྗེ་བཙུན་གྱིས་བརྟག་པ་མཛད་པས། གཞོན་པ་ཁོ་བོས་སོ་
ཞེས་བཀའ་གནང་བ་མཛད་དེ། དེ་ལྟར་བཀོད་བཞག་མཛད་ནས་ཡུན་རིང་དུ་མ་གྱུར་པ་ན།།
དབོན་པོ་བགྲེས་པ་དེ་སྐུ་ཚེའི་བར་ཆད་དུ་སོང་། དེ་ལྟར་དུ་གྱུར་པ་ན་ཚུལ་འདི་ནི་བདག་
ཉིད་ཆེན་པོས་མཁྱེན་བཞིན་དུ། གསུངས་པ་ཡིན་ནོ་ཞེས་གུས་པ་ལྷུར་བྱེད་ཅིང་། བདག་
གིས་ཐོག་མར་བདག་ཉིད་ཆེན་པོ་སྤྱན་དྲངས་པ་ལ་བརྫངས་པའི་དགེ་སྦྱོང་སངས་རྒྱས་རྡོ་
རྗེ་ཞེས་བྱ་བ་ཞིག་ཡོད་པ་དེ་བདག་གིས་དུས་ཕྱིས་བལ་ཡུལ་མཐིལ་དུ་ཆོས་རྗེ་པཎྜི་ཏ་ཆེན་
པོའི་སྐུ་མདུན་དུ་བརྫངས་དེའི་ལམ་ཆོས་སྡིངས་ལ་གཏད་དེ། རིན་པོ་ཆེའི་དྲུང་དུ་ཞུ་ཡིག་
སོགས་བྱས་ནས་འོང་བ་ལ་ཡུལ་དུ་འགྲོ་བའི་ལམ་སྐྱིད་གྲོང་ཕྱོགས་ལ་བྱས་ན་ཤིན་ཏུ་བདེ་
བ་ཡིན་པར་འདུག་པས་ཕར་ཚུར་གཉིས་ཀར་གྱི་ལམ་དེ་ལ་བྱས་ན་འཐད་དེ་སྙམ་པ་ལ།
28Q



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
རིན་པོ་ཆེའི་དྲུང་དུ་བརྟག་པ་ཞུས་པས། ཕར་ལམ་སྐྱིད་གྲོང་ལ་སོང་། ཚུར་ལམ་གཉའ་ནང་
ལ་ཤོག་གསུངས། སངས་རྒྱས་རྡོ་རྗེའི་བསམ་པ་ལ། སྐྱིད་གྲོང་བདེ་སྙམ་པ་བྱུང་། དེ་ནས་
རྗེ་བཙུན་གྱི་གསུང་དང་སྦྱར་ནས་ཕྱིན་པས། ཕར་ལམ་བདེ་བ་ལ་བལ་ཡུལ་དུ་བསླེབས།
ཚུར་ལམ་སྐྱིད་གྲོང་ལ་འོང་འདོད་ནའང་། རྗེ་གྲུབ་ཆེན་གྱིས་གསུང་ཚད་མར་བཟུང་སྟེ་
གཉའ་ནང་ལ་བྱས་ཏེ་སླར་ཡང་རིན་པོ་ཆེའི་སྐུ་དྲུང་དུ་ཕྱིན། སྐྱིད་གྲོང་ཕྱོགས་ཀྱི་སྐད་ཆ་
ཐོས་པ་ན། སྐྱིད་གྲོང་ན་དུས་མི་བདེ་གློ་བུར་དུ་ལངས་ཏེ། ལྷོ་བལ་གྱི་ལམ་ཆད་ན་འགྲོན་
པོ་མང་བོ་འགོར་ཞེས་ཐོས་པས། རྗེ་བཙུན་ལ་ཐོགས་པ་མེད་པའི་མངོན་མཁྱེན་འདུག་
ཅེས་སྒྲོག་པར་བྱེད་ལ། དེའི་དུས་ཀྱི་བདག་ལ་བཀའ་ཤོག་གནང་བའི་མཐར། སྦྲང་རྩིས་
འཆིང་བའི་ཟླ་བ་ལ། །རྨ་བྱ་རྣམ་པར་རྩེན་པའི་ཚེ། །ཆོས་སྡིངས་རྒྱ་མཚོའི་འཇུག་ངོགས་ཅན། །
ཞུ་ཡིག་བུང་བ་འདིར་འཕུར་རོ། །གང་གི་གཤོག་རྩལ་ཆུང་ན་ཡང་། །ཕོ་ཉ་དྲི་ཡི་བཞོན་པ་ནི། །
བལ་བོའི་སྐྱེད་ཚལ་བསྐོར་ནས་སླར། །ཤིན་ཏུ་མགྱོགས་པར་བྱེད་དེ་སོང་། །ཞེས་བྱ་བ་
གནང་ངོ༌། །
ཡང་བདག་གིས་ཆོས་སྡིངས་སུ་ཞབས་དྲུང་དུ་ཕྱག་འབུལ་བ་ལ་ཕྱིན། མཐར་འདིར་
བསླེབས་པ་ན་བདག་ཉིད་ཆེན་པོའི་གསུང་གིས་ཤེལ་དཀར་དུ་ཕེབས། ཁོང་གིས་རང་
གནས་སུ་བདེ་མོར་བསླེབས་པ་ཡིན་གསུངས། བདག་གིས་ཞབས་དྲུང་དུ་བཞག་པའི་མི་
འདྲ་ཡོད་པས། ཇི་ལྟར་ལགས་ཞུས་ཙ་ན། དཔོན་པོའི་མིང་མི་ཤེས་པ་ཡིན་ནམ་གསུངས།
དེ་ཙམ་ལས་གསུང་དུ་མ་གནང་། ཡང་ཆོས་སྡིངས་སུ་རྗེ་བླ་འཁོར་བ་དང་། བོ་དོང་མཁན་
ཆེན་གྲགས་པའི་ཞབས་དང་། ཤེལ་དཀར་མཁན་ཆེན་རྗེ་བཙུན་པ་གསུམ་གྱིས་རིན་པོ་
ཆེའི་དྲུང་དུ་སྙན་བསྐུལ་ནས། དེང་སང་མོ་མ་བཞིན་དང་རྨི་ལྟས་པ་རྣམས་རིན་པོ་ཆེ་ལ་སྐུ་
གེགས་ཤིན་ཏུ་ཆེ་བ་ཞིག་ཡོད་ཟེར་བས། དེ་ཟློག་པའི་ཆེད་དུ་གཏོར་སྒྲུབ་ཅིག་དང་།
ཐུགས་དམ་ངེས་པ་ཅན་གཅིག་གནང་བར་ཅི་གནང་ཞུས་པས། རིན་པོ་ཆེ་ཕྱག་གིས་ཞལ་
281



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
སྒོ་བཅངས་བཅངས་མཛད་མཛད་ནས། འཛུམ་པའི་ཞལ་གྱིས་སྐུ་གེགས་ཀྱང་ཡིན་ཏེ། རྒྱ་
རྒན་ཁོ་ལོ་ཤས་ཤིག་ཁམས་བཟང་བའི་ཉེན་ཡོད་དོ། །ཐུགས་དམ་ངོས་སྐུ་གཞོན་པ་འཚོལ་
དགོས་པ་འདྲ་བས་རེམ་ཞིག་གསུངས། དེ་དུས་སྐུ་འཁོར་ན་འཁོད་པ་རྣམས་ཀྱིས་བཞད་
གད་ཁོ་ན་ཙམ་དུ་གསུང་བ་ལ་སོགས་གོ་བ་མ་བྱུང་། རྗེས་སུ་རྗེ་བླ་འཁོར་རིན་པོ་ཆེའི་དྲུང་
དང་། མཁན་ཆེན་བོ་དོང་བ་གཉིས་མྱུར་དུ་མྱ་ངན་ལས་འདས་ཤིང་། རྗེ་བཙུན་པ་ཡང་མྱུར་
དུ་མི་བཞུགས་པ་སོགས་ལ་བརྟགས་ལ། རྗེ་གྲུབ་ཐོབ་ཆེན་པོས་མཁྱེནབཞིན་དུ་གསུངས་
པ་ཁོ་ནར་ངེས་ཏེ་མངོན་སུམ་དུ་གཟིགས་པ་ཡིན་ནོ། ། །
ཡང་མང་ཡུལ་སྐྱིད་གྲོང་དུ་བོ་དོང་སྒྲུབ་པ་བོ་ལ་འུ་ཅག་གཉིས་འཇིག་རྟེན་དབང་
བོའི་དྲུང་དུ་གསོལ་བ་ཕྱོགས་ཤིག་ཏུ་འདེབས་སོ་གསུངས།དེ་ནས་འཕགས་པའི་དྲུང་དུ་
ནམ་ཕེབས་དུས་ཁོང་ཡང་མ་བསྒྲིགས་པར་བསླེབས་པ་ཁོ་ན་བྱུང་ཟེར། བདག་རང་ཡང་
འཇུག་ལྡོག་གི་བྱ་བ་ལུང་བསྟན་པ་རྣམས་དེ་ཁོ་ན་བཞིན་དུ་མངོན་དུ་གྱུར་པ་ཡིན་ཞིང་།
དེས་མཚོན་ནས་གཞན་དང་གཞན་དག་ལ་རྗེས་སུ་འདོམས་པ་རྣམས་ཀྱང་འདིར་བྲིས་པ་
ཁོ་ན་བཞིན་ཏེ།རྒྱས་པར་ཡེ་གེའི་ཕུང་བོའི་ཚོགས་ལ་འཇིགས་པས་མ་བྲིས་སོ། །
གཞན་ཡང་སྐུ་དྲུང་དུ་ཉེ་བར་གནས་པ་རྣམས་ཀྱིས་བརྗོད་ན་འདི་དང་འདི་འདྲ་བ་ཁོ་
ན་དུ་མ་སྣང་ན་ཡང་། འདིས་མཚོན་པར་ནུས་ཤིང་། མི་བརྗེད་གཟུངས་མཆོག་ཐོབ་ཅེས་
ཞལ་ལས་སྒྲོག །ཅེས་བྱ་བ་ནི། སྔོན་དེ་ཉིད་འདུས་པ་རྩོམ་པའི་དབུ་དོད་པ་ཙམ་ལ། རྗེ་
ཆེན་པོ་ས་སྐྱ༼ ལ་སྟོད་ལྷོ་ན་ཡོད་པ་ཞེས་བྱ་བའི་དགོན་པ་ན་བཞུགས་པའི་དུས། ཚོགས་ཆེན་
པོའི་མཁན་པོ་རིན་པོ་ཆེ་དོན་གྲུབ་དཔལ་འབྱོར་གྱིས་དཔལ་དེ་ཉིད་འདུས་པ་རྩོམ་པའི་རྒྱུ་
མཚན་ཞུས་པའི་དུས། གསུང་གི་འཕྲོས་ལ་དེ་ལྟར་དུ་གསུངས་ཞེས་ངེས་པ་དང་བཅས་
ནས་བདག་གིས་ཐོས་པ་ཡིན་ནོ། ། །
བསྟན་པའི་བདག་པོར་མཁའ་འགྲོས་ཁྱོད་ལུང་བསྟན། །ཞེས་བྱ་བ་ནི། གཏམ་རྒྱུད་
282



བར
དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
དག་ལས།འཕགས་པའི་ཡུལ་དང་བོད་ཀྱི་ཆ་ལ་རྒྱལ་བའི་བསྟན་པ་འཛིན་པའི་ཐོག་མ་ལ་
གང་གནས་པ་དེའི་མཚན་རྡོ་རྗེ་གདན་གྱི་སྒོ་གང་ལ་མཁའ་འགྲོ་མ་རྣམས་ཀྱིས་བྲི་བར་བྱ་
བ་ཡིན་ཏེ། སྔོན་བཅོམ་ལྡན་རལ་གྲི་བཞུགས་པའི་དུས་སུ། ཥཏ་པཎྜི་ཏ་ཞེས་པ་བྲིས་ཤིང་།
ན་ནིང་ནས་བདག་ཉིད་ཆེན་པོའི་མཚན་འདུག་གོ་ཞེས་འཕགས་ཡུལ་ནས་མངོན་པར་
ལྷགས་པ་དག་གླེང་ཞེས་གྲགས་སོ། །
ངོ་མཚར་ཆོ་འཕྲུལ་ཆེན་པོའི་བཀོད་པ་བསྟན། །ཞེས་བྱ་བ་ནི། སྔོན་གྱི་ཞལ་གྱི་
བདུད་རྩི་ལས་འཁྲུངས་པ་ཆག་ཤེར་མོ་ཆེ་ཞེས་བྱ་བའི་རྣལ་འབྱོར་པ་ཞིག་མྱ་ངན་ལས་
འདའ་ཁར་གྱུར་པ་ན། བདག་གི་ཡོངས་སུ་འཛིན་པ་མ་ཏིའི་མཚན་ལ་སྦྲན་ཏེ།ང་འཆི་ཁ་
འདིར་སྔས་མགོར་རྗེ་བཙུན་ཕེབས་པ་གཅིག་གི་སྟ་གོན་གྱིས། བསླབ་པ་ལས་ཉམས་པ་
རྣམས་ཀྱི་ཕྱིར་བཅོས་ཀྱང་བགྱི། ལྷག་པར་དཔལ་གསང་བ་འདུས་པའི་དབང་ཡོངས་སུ་
རྫོགས་པ་གཅིག་ཞུ་ཞེས་གསོལ་བ་གཏབ་ནས། ནམ་ལངས་པ་ཙམ་རིན་པོ་ཆེ་ཁོང་གི་
སྔས་མགོར་ཕེབས།དཔོན་སློབ་གཉིས་ཐོག་མར་ཟབ་རྒྱས་ཀྱི་གནས་ལ་འབྲེལ་གཏམ་མང་
བོ་མཛད། དེ་ནས་བསླབ་པ་སོ་སོའི་ཕྲ་མོ་རྣམས་ལ་ཕྱིར་བཅོས་གནང་། དེའི་རྗེས་སུ་
དཔལ་གསང་བ་འདུས་པའི་དབང་རྒྱས་པ་ཡོངས་སུ་རྫོགས་པ་གཅིག་གནང་།ད་ནི་རྣམ་
པར་དཀར་བའི་བཞེད་པ་མཐའ་དག་རྫོགས་ན་ཐུགས་བདེ་མོའི་ངང་ལ་བཞུད་པ་ཡིན་
གསུངས། དེའི་མཐར་ཁོང་བ་གཤེགས། དེ་དག་གི་ཚེ་བདག་གི་བླ་མས་ཁོང་སྐུ་པང་དུ་
བཟུང་ཡོད་འདུག་པ། དབང་ནི་ཤིན་ཏུ་རྒྱས་པ་ཞིག་བྱུང་། དེ་ལྟ་བུ་གནས་སྐབས་གཞན་དུ་
གནང་པ་ནི་སྲོད་ཀྱི་ཡུན་ཙམ་རེ་འགོར་གྱིན་འདུག །དེ་དུས་དབང་གྲོལ་བ་དང་། ཁོང་
གཤེགས་པ་དང་། ཉི་མ་ཤར་བ་གསུམ་དུས་གཅིག་ཏུ་བྱུང་ན། ཡུན་ཅུང་ཟད་ཙམ་གྱི་བར་
དུ་ཡུན་རིང་པོའི་སྣང་བ་དང་བཅས་ནས་མཛད་པ་དུ་མ་ཞིག་རྫོགས་པར་མཛད་པ་ནི། རྟུལ་
ཞུགས་ཀྱི་སྤྱོད་པ་རྫོགས་པ་དཔལ་བིར་ཝ་བ་ཆེན་པོས་ཆང་གི་གཏེ་བར་ཉི་མ་བཙུད་པ་
283



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དང་མཚུངས་པར་སྣང་སྟེ། སླར་ཡང་དཔལ་སྟག་ལུང་ཐང་བ་ཆེན་པོ་རེ་ཞིག་གི་བར་དུ་
རྗེའི་དྲུང་དུ་བཞུགས་ཤིང་། ཕྱགས་ཕྱི་བ་རྣམས་ཀྱང་ཕྱིར་བསློགས་ནས་བྱ་བྲལ་ཟབ་མོ་
མཛད་དེ། སྒྲུབ་པ་ཁོ་ན་གཙོ་བོར་མཛད་པ་ལ་ཐུགས་བཅད་ནས་དེ་ལྟར་ཞུས་པ་ན།
བརྟག་པ་འཚུབ་པས་རེ་ཞིག་ཕྱིར་ཐེགས་པ་ཟབ་གསུངས། ནན་གྱིས་དབང་མེད་དུ་ཐེགས་
པའི་བཀའ་གནང་། ཆོས་ཀྱི་འཕྲོ་རྣམས་རེམ་ནས་བགྱིད་གསུངས། ཐུགས་རྩོལ་ཆེན་པོ་
མཛད་ནས་གནང་། དེང་སང་བརྟག་པ་ཤིན་ཏུ་འཚུབ་པ་རང་འདུག་པས་ཚེའི་བར་ཆད་
བཞིན་དུ་ཡང་སོང་དོགས། དེ་ཟློག་པ་ལ་དམིགས་པའི་གཏོར་སྒྲུབ་དང་དྲུག་ཅུ་བ་སོགས་
བགྱིས་ཀྱང་མ་བཟློགས་པར་སྣང་།ད་ནི་ཟླ་འདིའི་ཞབས་ནས་མགོ་བཙུགས་པའི་མཚམས་
དམ་པོ་གཅིག་བགྱིད་གསུངས།དེ་ལ་དེ་རིང་ཉི་ཤུ་བརྒྱད་ཡིན་པས་དྲུང་བའི་ཕྱག་འབུལ་
མཛད། དེ་ནས་ངེད་སང་ནུབ་རང་ནས་མཚམས་ལ་སྡོད་གསུངས།དེ་ནས་རྗེ་སྟག་ལུང་བས་
ཞུ་ཕུལ་ནས་སང་ཕྱག་འབུལ་བགྱིས་ཏེ། བདག་ཟླ་ཕྱེད་ཙམ་གཅིག་བླ་མ་འདུལ་འཛིན་པ་
ལུང་བཞིན་ཉན་བ་ལ་བསྡད་པས་ཆོག་ལགས་སམ་ཞུས་པས། བརྟག་པ་ཡེ་མ་ཆུད་གནང་
རང་ཐེགས་པ་གྱིས་གསུངས།དེ་ནས་བླ་མའི་བཀའ་མི་གཅག་པར་དགོངས་ནས། དེ་ལྟར་
ན་གནངས་འགྲོ་བར་ཞུ། སྔོན་ཡུན་རིང་དུ་སྡོད་པའི་རྩིས་བྱས། བསྙེན་པར་རྫོ་གས་པ་ཡང་
ཞུས་མ་ཚར། སང་བསྙེན་རྫོགས་དང་། ཀྱེའི་རྡོ་རྗེ་དབང་རྒྱས་པ་ཞིག་དང་། རྗེ་བཙུན་གྱི་
ཐུགས་དམ་གྱི་རིམ་པ་མཛད་ཚུལ་རྣམས་གནང་བར་ཞུས་པས། དེ་རྣམས་ཅིས་ཀྱང་བགྱིད་
གསུངས།ཉི་ཤུ་དགུའི་ཉིན་དེ་ཐུགས་དམ་ཁྲིགས་ཆགས་རྣམས་གྲོལ་ནས། རྗེ་འདི་བ་ལ་
བསྙེན་རྫོགས་གནང་།བླ་མ་འདུལ་འཛིན་པས་ལས་སློབ་མཛད་པས་ཕྱག་དཔེ་ཀློག་དགོས་
ཀྱི་སྟབས་ཀྱིས་ཡུན་ཤིན་ཏུ་རིང་བར་སོང་།ཐུགས་དམ་རིམ་པ་འདི་ལྟར་བཞེས་པའི་ཞལ་
གདམས་བསྐྱར་ནན་དང་བཅས་ཏེ་ནང་ནས། འདི་ནི་རེ་ཞིག་མང་བོ་ལ་མི་སྤེལ་བ་ཞུ་
གསུངས། དེ་ནས་སྟག་ལུང་དུ་ཆོས་རྗེ་སྐུ་མཆེད་རྣམས་ལ་བཀའཤོག་དགོས་པ་རྣམས་དང་།
284



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
དབུས་གཙང་གི་སློབ་བུ་རྣམས་ལ་བཀའ་ཡིག་སོ་སོར་གནང་དགོས་རྣམས་མཛད། རིན་པོ་
ཆེ་ཉིད་ཀྱི་ཐུགས་དམ་གྱི་དྲུག་ཅུ་བ་ཚར་གཅིག ། རྗེ་འདི་བའི་སྐུ་རིམ་གྱི་ཚར་གཉིས་
རྣམས་སྦྲེལ་ནས་མཛད། དེ་ནས་དཔལ་ཀྱེའི་རྡོ་རྗེའི་དབང་སྐུར་རྒྱས་པ་གཅིག་གནང་།
དེའི་མཐར་རྗེ་འདི་བ་ལ་ཞབས་དབང་གནང་ནས་བྱིན་རླབས་དང་། སྲུང་མ་རྣམས་ལ་
འཕྲིན་ལས་སྐྱོང་བའི་བཀའ་བསྒོ་བ་རྣམས་མཛད། ཉིད་ཀྱིས་དཔལ་དེ་ཉིད་འདུས་པའི་
བཤད་སྒྲུབ་ཀྱི་ཆོས་ཆ་ལག་དང་བཅས་པ་ལ་གསན་སྐྱོང་མཛད། བླ་མ་ཡུན་དུ་བསྟེན། དེ་
དག་ལ་ཕུལ་དུ་བྱུང་བའི་གོ་བ་ལེགས་པར་རྙེད་པའི་ངེད་རང་གི་ཡང་བློ་ཁ་ཚིམས་པ་བྱུང་ཞིང་།
བར་ཆད་མེད་པར་གྲུབ་པ་ཤིན་ཏུ་ལེགས་པ་ཡིན། ད་ནི་དཔལ་དེ་ཉིད་འདུས་པའི་བཤད་
སྒྲུབ་གཉིས་ཀྱི་འཕྲིན་ལས་རྒྱས་པར་མཛོད་ཅིག །དཔལ་སྟག་ལུང་དུའང་གླེགས་བམ་
རྣམས་བཞེངས། སྒྲུབ་མཆོད་ཚུགས། ཁྱད་པར་སྒྲུབ་པའི་རྒྱལ་མཚན་ཚུགས་ལ། དཔལ་དེ་
ཉིད་འདུས་པའི་ཉམས་ལེན་མཐར་ཕྱིན་པར་མཛོད། ཉམས་སུ་ལེན་ཚུལ་ཡང་གླེགས་བམ་
རྣམས་བཀླག་ཆོག་ཏུ་ཡོད་ཅིང་། དེ་དག་གི་བཤད་པ་མཐའ་དག་ལ་ངེས་པ་རྙེད་འདུག་
པས་དེ་ཁོ་ན་བཞིན་དུ་ཉམས་སུ་ལོངས། འོན་ཀྱང་མདོ་སྔགས་ཐམས་ཅད་ཀྱི་ཉམས་ལེན་
རྒྱས་པ་བྱེད་ཚུལ་དེ་ཉིད་འདུས་པ་ཉིད་ཡིན། ཤིན་ཏུ་དྲིལ་ན་ཉམས་ལེན་བྱེད་རྒྱུ་ལ་མདོ་
དང་སྔགས་ཀྱི་བཅུད་ཆོས་ཟབ་མོ་བཞི་བོ་འདི་ལས་མ་འདས་པས། འདི་ལ་ཉམས་ལེན་
ཡེངས་མེད་དུ་མཛོད་ཅིག་གསུངས་ནས། ཟབ་ལམ་ཆོས་ཀྱི་སྡོམ་བཞི་པོ་དེ་གནང་། རྟེན་
འབྲེལ་སྒྲིག་ཏུ་ཡོད་པས་ངེད་ཀྱི་བདེ་ལྡན་གྱི་མལ་ཡ་གིར་དོ་ནུབ་གཟིམ། དགེ་སྦྱོར་གྱི་
འཕྲོ་འདི་འདྲ་ན་ཡོད་པས་དེ་མན་ཆད་ཚང་བ་མཛོད། མཆོད་གཡོག་པ་རྣམས་ཀྱིས་ཀྱང་
དྲུང་བའི་ཞབས་ཏོག་གྱིས། མཐར་རྡོ་རྗེའི་གདན་གྱི་སྤོ་ལ་འདུག་པར་མོས་ནས་རྣལ་བར་
མཛོད་གསུངས། དེ་དུས་སྟོན་ཉི་མ་ཐུང་དུས་ཡིན། དེ་དག་མཛད་པའི་ཡུན་དང་། སྦྱར་ན་
དབྱར་ཉི་མ་མ་རིང་དུས་ལ་མི་རྫོགས་པ་ཡིན་ནའང་། ཉི་མ་ཐུང་ངུ་ཤིན་ཏུ་རིང་བར་བགྱིད་
285



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
པ་མངོན་སུམ་དུ་གནང་བར་མཛད་ནས། ཆོ་འཕྲུལ་ཆེན་པོ་བསམ་གྱིས་མི་ཁྱབ་པའི་
བཀོད་པ་དུ་མ་མཛད་པ་ཡིན་ནོ། །དེས་ཕྱག་ཕུལ།བླ་མ་དང་བྲལ་བའི་གདུང་བས་གཟིར་ཏེ།
དུབ་པར་གྱུར་ནའང་ཞལ་ཏ་བཞིན་དུ་བགྱིས་ནས། གཟིམས་མལ་དུ་ཡང་མོ་མ་ཞིག་ལ་
ཕྱིན། མཐར་མངོན་པར་རྟོགས་པ་ཞིག་སྒོམ་འཕྲོ་ལ་གཉིད་དུ་སོང་ནས་ཆོ་ག་ལྷག་མ་
རྣམས་རྨི་ལམ་དུ་བགྱིས་པ་གཅིག་བྱུང་བ། རྗེ་རིན་པོ་ཆེའི་ཆོ་འཕྲུལ་དཔག་པར་དཀའ་བ་
ཞེས་གསུངས། དེ་ལྟར་ན་བླ་ན་མེད་པའི་གྲུབ་རིག་འཛིན་པའི་སྤྱོད་པ་ཟབ་མོ་རྨད་དུ་བྱུང་
བ་བསམ་པར་དཀའ་བ་ཡིན་ནོ། ། །
མེད་པར་སྣང་བའི་འཁོར་བའི་མཚང་རིག་ནས། །ཐོགས་བཅས་གང་གིས་དགག་
པར་མི་ནུས་པའི། །རྡོ་རྗེའི་སྐུ་ནི་འཆགས་དང་བཞུགས་པ་དང་། །ཅི་བདེར་དགྱེས་པའི་
ཟབ་མོའི་ངོ་མཚར་འཛིན། །ཅེས་བྱ་བ་ནི། ཤེལ་དཀར་དུ་བཞུགས་པའི་དུས་གཅིག་གི་ཚེ།
མོ་མ་བཞིན་གྱིས་དོགས་ཆ་བསྐུར་ནས་གདན་བཞུགས་དྲག་པོ་མཛད་དགོས་ཟེར། རྗེ་
བཙུན་དེ་ལ་ཐུགས་མི་རྟོན་ནའང་། དྲུང་སྐོར་རྣམས་ཀྱིས་ཅི་གནང་མཛད་པར་ཞུས། དེར་
ཁོང་རྣམས་ཀྱི་བློ་དང་སྦྱར་ནས་བྱས་པ་ཁྱབ་གསུངས། ཤེལ་དཀར་གྱི་ལྷ་ཁང་གསར་བ་
བཞེངས་པའི་ཐོག་ན་གཉུག་མར་བཞུགས་པ་ལ། ཁོང་རྣམ་པས་དེའི་འོག་གི་གཙང་ཁང་
དེར་གདན་བཞུགས་ཀྱི་བཞུགས་གདན་བཤམས། ལོ་ལོ་ཆོས་ལུང་ནས་ཀྱི་སྒྲུབ་པ་ཕོ་མོ་
མང་པོས་གསོལ་འདེབས་ཞུས་ནས། རྗེ་སྤྱན་དྲངས་ནས་ཕེབས་པའི་སྐུ་མདུན་དེར་ཤེལ་
དཀར་གྱི་ཆུ་ལེན་མང་བོས་ཆུ་བསྐྱལ་ནས་ལོག་པའི་བན་སྟོང་བ་མང་བོ་མཇལ། དེ་ནས་
འོག་ཏུ་བྱོན་ནས་གསོལ་འདེབས་བྱས། འུ་ཅག་སྐྱབས་འགྲོ་ཞིག་བགྱིད་ཁྱེད་རྣམས་དུམ་
ཕྱིར་སོང་གསུངས། སྐུ་འཁོར་རྣམས་ཀྱིས་དེ་ལྟར་བགྱིས་ནས་གཙང་ཁང་གི་སྒོ་དེར་ཡུན་
རིང་དུ་བསྒུགས་ནས་དུམ་གཅིག་ནས་བལྟས་དུས།རིན་པོ་ཆེ་མི་བཞུགས་པར་མཐོང་། བློ་
གནས་ན་མེད་ཅིང་ཕྱོགས་ཀུན་ཏུ་ཉུལ་བ་ན། དེའི་ཐོག་གི་གཉུག་མར་གནས་པའི་
286



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
གཟིམས་ཆུང་དེའི་གཟིམས་མལ་ན་ཕེབས་ནས་ཞལ་འཛུམ་འཛུམ་སྣང་། དེ་ལྟ་བུ་ཞུས་
པས། ཐོག་མར་མོ་མོའི་ཁ་ལ་ཉན་རྒྱུ་ཅི་ཡོད། ཡང་དེ་སྐད་དུ་བྱེད་ན། འཇིག་རྟེན་དང་
མཐུན་པའི་རྟེན་འབྲེལ་སྒྲིག་རྒྱུ་ལ། འདི་ནས་འོག་མ་གིར་ཁྲིད། ཆུ་སྣོད་སྟོང་བའི་བསུ་བ་
སོགས་བྱེད་པ་གསུངས་ཏེ།དེ་ལྟར་ན་འཇིག་རྟེན་རྗེས་སུ་གཟུང་ཕྱིར་རྟེན་འབྲེལ་གྱི་བཀོད་
པ་ཕུལ་དུ་གྱུར་པ་རྩིག་པ་ལ་སོགས་པ་ལ་ཐོགས་པ་མེད་ཅིང་། སྐས་ཀྱིས་བགྲོད་པ་ཡང་
མིན་པར་ཕེབས་ནས་གྲུབ་རྟགས་ཆེན་པོ་སྣང་བར་མཛད་པ་ཡིན་ནོ། །
ཡང་སྔོན་དུ་བརྗོད་པའི་དགེ་སྦྱོང་སངས་རྒྱས་རྡོ་རྗེ་ཆོས་སྡིངས་ན་འདུག་པའི་ཚེ་
ཡང་ནང་ན་གསུང་གནང་འཕྲོ་ལ་ཕྱི་ཆོས་གསུང་སར་ཐལ་ཏེ་ཕེབས་པ་མང་དུ་མཐོང་། སྒོ་
འགྲོ་མི་བདེ་བས་ཞབས་ཀྱིས་ཕེབས་པ་ནི་མེད། མཆོག་ཏུ་ངོ་མཚར་བ་སྟེ་བློར་མི་ཆུད་པ་
ཞིག་འདུག་ཅེས་གླེང་བ་ཡིན་ནོ། །
གཞན་གྱིས་འབད་ཀྱང་སྒྲུབ་པར་མི་ནུས་པའི། །ཡི་གེའི་ཕུང་བོ་དཔག་ཡས་ཕྱག་གི་
རྩེར། །བཀོད་ནས་སྐལ་བཟང་དད་པའི་བང་མཛོད་མཆོག །གང་བར་མཛད་ལ་ཁྱོད་ཉིད་
སྐྱབས་སུ་གྱུར། །ཅེས་བྱ་བ་ནི། དུས་ཤིག་གི་ཚེ་དབེན་གནས་ཆོས་སྡིངས་སུ་ཉིད་ཀྱི་རྩོམ་
ཡིག་པ་དཔོན་ཡིག་དཀོན་མཆོག་རྒྱལ་མཚན་ལ་བཀའ་གནང་ནས། རང་རེ་ཡིག་མཁན་
དཔོན་གཡོག་གཉིས་ཡི་གེ་སུ་མགྱོགས་བྱེད་པ་ཡིན་པས་ཁྱོད་རང་ཡང་ཤོག་བུའི་ལས་མང་
བར་གྱིས། ངས་ཀྱང་གླེགས་ཤིང་གང་བྱས་པ་མང་དུ་བསགས་ཡོད་གསུངས། དེ་ནས་སང་
དཔོན་ཡིག་དཀོན་རྒྱལ་གྱིས་ནམ་ལངས་ཏེ་ཡི་གེ་མཐོང་འཕྲལ་ནས་ས་སྲོས་ཀྱི་བར་ལ་
བརྩོན་པར་བྲིས་པས་གདོང་འདོན་ཕྱེད་དང་བཅུ་དགུ་ཚར། རྗེ་བཙུན་གྱི་ཞལ་སྔ་ནས་
ཐུགས་དམ་ཉི་མ་ཤར་བ་ཕན་ལ་གྲོལ་བ་མཛད་ནས་ཕྱག་བྲིས་ཀྱི་དབུ་བཙུགས་ཏེ། བར་
སྐབས་སུ་གསོལ་མཛད། དེ་ནས་དགོང་མཆོད་ཀྱི་བར་དུ་ཐུགས་རྩོམ་དང་བསྟུན་ནས་བྲི་
བར་མཛད་པ་བདེ་མཆོག་རིམ་ལྔའི་ཁྲིད་ཡིག་ཆེན་མོའི་གསང་བའི་རིམ་པའི་སྐབས་ནས།
287



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
གླེགས་ཤིང་མདའ་ཚད་བཅུ་བཞིའི་ལོགས་རེར་ཡིག་ཕྲེང་བཅོ་བརྒྱད་དང་བཅུ་དགུ་བྱས་པ་
དང་། གདོང་འདོན་དྲུག་གི་ལོགས་རེ་ལ་ཡིག་ཕྲེང་བཅུ་གཅིག་དང་བཅུ་གཉིས་བྱས་པའི་ཉི་
ཤུ་བྲིས་ཚར་ཏེ། དེ་ཉིད་རྗེས་སུ་རྩིས་བཏང་བས་བརྒྱད་ཕྲེང་ཡོད་པའི་གདོང་འདོན་སུམ་ཅུ་
སོ་ཕྱེད་དང་དྲུག་བྱུང་སྟེ། དེའི་དགོང་མོ་རང་རེ་གཉིས་འགྲན་པ་ཡིན། གང་བྲིས་རྣམས་
ཁྱེར་ལ་ཤོག་གསུངས།དཔོན་ཡིག་གིས་དེ་ལྟར་དུ་ཕུལ་ནས་གཟིགས་པས། ཡིག་མཁན་
ཆེན་ནི་ཅུང་མི་དོ་བར་འདུག་སྟེ། འོན་ཀྱང་མགྱོགས་པོ་རང་ཡིན་གསུངས་བཞད་པ་དང་
བཅས་པས་མཉེས་པར་སྣང་ངོ༌། །
ཡེ་ཤེས་ཆེན་པོའི་མཆོད་རྟེན་བཞེངས་པ་ན། །ཀ་བས་བཏང་བའི་གདུང་ནི་ནམ་
མཁའ་ལ། །འཁོད་ནས་བུམ་པར་བཅས་པ་འདེགས་བྱེད་པའི། །ངོ་མཚར་རི་མོ་གསར་བ་
ཅི་ཡང་བྲི། །ཞེས་པ་ནི། ཡེ་ཤེས་ཆེན་པོའི་མཆོད་རྟེན་སྐད་ས་ལྡུམ་ར་དང་བཅས་པ་
བཞེངས་དུས། ཁ་ཏ་བས་ཅུང་མ་བྱུང་བར་རྨང་གྲུ་བཞིའི་ནང་། བུམ་རིལ་གྱི་རྨང་གི་རྩིག་
པ་དེས་གྲུལ་མ་ཐུབ་པར་ནུབ་ཅིག་ཐུག་ཚོམ་ཆེན་པོ་བྱུང་། ཐམས་ཅད་ཀྱིས་མཆོད་རྟེན་
འགྱེལ་འོང་བར་བྱས། ཀ་བ་འགྱེལ་བའི་སྒྲ་སོགས་ལ་དཔགས་ནས་བློ་ལས་སུ་བྱེད་པ་ན།
རྗེ་ཆེན་པོ་ཡང་མཚན་མོ་དེ་ཁ་ལ་ཕེབས་ནས་ཇི་འདྲ་གསུངས་པ་ན། ཐམས་ཅད་ཀྱིས་དེའི་
འོག་ཏུ་འགྲོ་མ་ནུས། དེ་ནས་རིན་པོ་ཉིད་ནང་དུ་གཤེགས་ནས་འདི་ལྟར་དུ་འདུག་གསུང་སྟེ།
ཉེན་ཆེན་པོ་བྱུང་བར་སྣང་། ང་ནི་ཨའུ་རྩི་ན། ཐམས་ཅད་ཤོག་ལ་དོ་ནུབ་གདུང་འདི་མི་
འབོགས་པའི་ཐབས་གྱིས། སང་རྩིག་པ་སྦྱར་ནས་བྱེད་དགོས་པ་འདུག་གསུངས། དེ་ནས་
ཐམས་ཅད་ཀྱིས་མེ་མར་དང་བཅས་ནས་ཕྱིན་པ་ན། ཀ་བ་ནི་འགྱེལ། རྩིག་པ་རྣམས་ཀྱང་
གས། གདུང་མཁའ་ལ་གནས་པ་ལ་ངོ་མཚར་གྱུར་ནས། རྗེའི་བཀའ་བཞིན་དུ་གདུང་གི་
འོག་ཏུ་འདེགས་བྱེད་རྣམས་རྗེས་སུ་བསྐྱལ། སང་ནས་རྩིག་པ་དེ་ཞིང་དུ་བཀྱེད་ནས་
བགྱིས་པས། མཆོད་རྟེན་གྱི་དཔངས་དེ་ཙམ་གྱི་ཐོག་རྣམས་ལ་སྐྱོན་མེད་ཅིང་། ཁྱད་པར་
288



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
གདུང་གི་འདུག་ཚུལ་ལ་བརྟགས་ནས་ཕྱིན། ཐུན་མོང་མ་ཡིན་པར་བླ་མ་ལ་དད་ཅིང་
མཆོད་རྟེན་ཆེན་པོའི་རབ་གནས་དང་ངང་གིས་གྲུབ་པ་དང་། དེའི་སང་ནི་འུ་ཅག་རྣམས་ཀྱི་
བྱེད་ཚུལ་ལ་བརྟགས་ན་མཆོད་རྟེན་ཡང་དེ་ཁར་གདའ་ཡིས།དཀོན་མཆོག་གི་བྱིན་རླབས་
རང་བསམ་གྱིས་མི་ཁྱབ་གསུངས་ནས་བཀའ་སྲུང་རྣམས་ལ་གཏང་རག་གི་མཆོད་པ་ཕུལ་ཏེ།
ཀུན་ཏུ་ངོ་མཚར་བར་གྱུར་པ་ཡིན་ནོ། །
ངན་འགྲོར་རིངས་པར་ཆས་པའི་སྐྱེ་བོ་ལ། །ཉིད་ཀྱི་ཐུགས་རྗེའི་ལྕགས་ཀྱུས་དྲངས་
པ་ན། །བཟློགས་ཏེ་མངོན་མཐོའི་དཔལ་ལ་རབ་བཀོད་ནས། །ཁྱོད་ནི་མཐོང་ནས་དྲན་
པའི་དཔལ་དུ་གྱུར། །ཅེས་བྱ་བ་ནི། སྔོན་བརྗོད་པའི་གསེར་ལེན་པ་ལ་མཁས་པའི་
གཟིམས་གཡོག་པ་ཀུན་བཟང་གློ་བུར་དུ་བརྡབས་ནས་འདས་པར་གྱུར་པ་དང་། བདག་
ཉིད་ཆེན་པོའི་ཐུགས་དམ་གྱི་མཐུ་ལས་མི་བཟད་པའི་ངན་འགྲོ་ལས་བཟློགས་པར་མཛད་
པ་ཡིན་ཏེ། འཚལ་མིན་པ་དགེ་བཤེས་བསོད་ནམས་སེངྒེ་ལ། རྗེའི་གསུང་གིས་བུ་ཚ་ཤིན་
ཏུ་སྙིང་རྗེ་བ་གཅིག་ཡིན། ད་ལན་དཀོན་མཆོག་གི་ཐུགས་རྗེས་མི་ལུས་ཤིག་ལེན་པར་
སེམས་སོ་ཞེས་གསུངས་སོ། ། །
ཡང་རྒྱལ་མཁར་རྩེར་དཔོན་པོ་པདྨ་གཤེགས་པའི་ཆོ་ག་ཞུས། ཀུན་རིག་གི་དཀྱིལ་
འཁོར་ཆེན་པོར་སྲིད་དེ་ཉིད་བཀུག་ནས་དབང་གིས་སྨིན་པར་མཛད་པས་ཉིད་རོར་ཁྲལ་
འཇལ་ཞིག་གི་བུ་མོར་སྐྱེས་སོ། །
ཡང་དབོན་ཡིག་དཀོན་མཆོག་རྒྱལ་མཚན་ལ་བཀའ་གནང་ནས། གསེར་གྱི་ཡི་གེ་
དུ་ཞིག་བྲིས་ལ་ཤོག་གསུངས། དེ་བཞིན་དུ་བགྱིས་པས་དེ་ལ་དབང་སྐུར་ཡང་ཡང་དུ་
མཛད་ཀྱིན་འདུག །དེ་ནས་ལོ་གཅིག་སོང་བ་ན། རྩེ་ཆེན་དུ་སི་ཏུ་རིན་ཆེན་འཕགས་
གཤེགས་པའི་ཐུགས་དམ་འབུལ་མི་བྱུང་། རྗེས་སུ་ཁོང་བ་ཡར་འབྲོག་སྟག་ལུང་དུ་སྐྱེ་བོ་
རང་ག་བ་ཞིག་གི་བུར་སྐྱེ་བ་བླངས་པ་དྲན་ཞིང་། ཁོང་རང་གི་རྒྱན་དང་འཁོར་ལ་སོགས་པ་
289



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ངོ་ཤེས། སླར་ཡིད་ཆེས་ནས་རང་གི་ཡུལ་འཁོར་དུ་བོས་ནས་རབ་ཏུ་བྱུང་བ་ཐོབ་པར་
གྱུར་ཏོ། །
ཡང་སྔོན་དཔོན་པོ་ཨ་མ་དཔལ་ཤི་རྫས་བྱས་པ་ཞིག་གི་ཚེ། ཐམས་ཅད་ཀྱིས་མི་
སྣང་བར་བྱས་པའི་མོད་ལ། མ་འདས་པའི་འཇིག་རྟེན་གྱི་གྱ་གྱུ་མང་བོ་བྱས་ཞེས་ཐོས་
ལ།རྗེས་སུ་ཚེ་འདས་པ་རང་གི་ཚེ་ལོ་མང་བོར་སོང་ཡང་། རྗེ་བཙུན་གྱིས་མཁྱེན་ནས། འུ་
གུའི་ཡོན་བདག་ཆེན་པོ་ཁོ་ན་ནིང་ནས་གྲོངས་ཟེར་ཡང་ལངས་བྱུང་། ད་རང་སྐྱེས་ཆེན་པོ་
ཞིག་ཐེགས་པ་འདྲ་གསུངས། ཞུ་བ་འབུལ་མི་མེད་ཀྱང་རྗེས་སུ་འཛིན་པར་མཛད། ཡང་
སྔོན་ཉང་སྟོད་པ་དང་ལ་སྟོད་ལྷོ་པ་གཡུལ་ཆེན་པོ་བཤམས་དེར་ལྷོ་བའི་མི་མང་བོ་འདས།
དེའི་ནང་ནས་གྲངས་སོ་ལྷ་བཙན་བྱ་བཤི་ཟེར་གཏམ་བྱུང་། དཔོན་མོ་བཙན་ལྕམ་མ་དེ་མི་
དེ་ལ་དགའ་བ་ཞིག་ཡོད་པར་སྣང་བས། རྗེ་རིན་པོ་ཆེ་ལ་ལྷ་བཙན་ཁོ་འདས་ཟེར་བློ་ལས་
སུ་བྱས། དེའི་སང་རྗེའི་ཞལ་ནས། ཡོན་བདག་ལྷ་བཙན་ཁོ་ད་ལན་མ་ཤི་ཙམ་བྱུང་བ་འདྲ།
གལ་ཏེ་ཁོ་འདས་ན་ངེད་ལ་མོས་བློ་ཆེན་པོ་ཡང་ཡོད་པས། ངེད་ཀྱི་སར་ཡོང་རྒྱུ་ཡིན་པ་ལ་
མ་བྱུང་། རྗེས་སུ་དམག་ཐམས་ཅད་སླེབ་དུས་ལྷ་བཙན་གྱི་མིག་ལ་མདའ་ཕོག་ཉེན་ཆེན་པོ་
བྱུང་། སྲོག་ལ་མ་སྐྱོན་པར་ངོས་ཀྱིས་བསླེབས་པས། བཙན་ལྕམ་ལྟ་བུའི་བློ་ཡང་དད་པས་
གང་བར་གྱུར་ཅིང་། ཡང་ཆོས་སྡིངས་སུ་ཉིན་ཞིག་རྐྱེན་ཅི་ཡང་མེད་པར་འདྲ་ཞིག་ལ་སྤྱན་
ཆབ་དཔག་ཏུ་མེད་པ་བཏང་། མིང་གི་བྱང་བུ་བརྒྱད་ཁྱེར་ལ་ཤོག་གསུངས། དེ་དག་ལ་
དབང་དང་བྱིན་རླབས་མཛད། དེའི་ནངས་པར་དཔལ་ཐང་དུ་མངའ་ལྷོ་འཁྲུགས། མི་
བརྒྱད་ཐང་རོ་ལ་སོང་། དེ་དག་གི་བར་སྲིད་རྗེས་སུ་བཟུང་བར་སྣང་ཞིང་། ཡང་དགེ་
བཤེས་འོད་བཟང་གི་མཤི་ནས། མང་ཡུལ་དུ་ཕྱག་ཕྱིར་ཕྱིན་པའི་ནོམ་པ་རྣམས་ཕུལ་བསྔོ་
བ་ཞུས་པས། ད་དགོས་པ་མེད་ཁྱེད་ཀྱིས་དགེ་རྩ་བྱེད་པ་ཡིན་ན་རྡུགས། ངེད་ཀྱིས་གྲོལ་
ཚར་ཡོད་གསུངས། ཡར་འབྲོག་པ་མི་གསུམ་བསད་པ་ཞིག་འཆི་ཁར་རིན་པོ་ཆེ་ཕེབས་པ་
29Q



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
དང་དུས་འགྲིག་ནས། སྤྱན་དྲངས་སྔས་མགོར་བྱོན་ནས། མཆོག་གི་འཕོ་བ་དེ་གནང་བས།
ཁོས་དམིགས་པ་ཟིན་ཏེ་ཉེ་འཁོར་མདུན་དུ་བྱུང་བ་རྣམས་ལ་ད་ཁྱེད་རྣམས་མ་འོང་། ངའི་
དམིགས་པ་འཆོར་བ་འདུག་ཟེར། དེ་ནས་ཁོང་འདས་ཞག་བཅུ་གསུམ་གྱི་བར་དུ་འོད་
གསལ་དུ་བསྡད། དེའི་འོག་ཏུ་ཉིན་ཞིག་ཆོས་སྡིངས་སུ་བདུན་ཚིགས་ཞུར་ཕྱིན་པས་རྟགས་
བྱུང་ཡོད། ངེད་ཀྱི་མན་ངག་ཡོད་པས་ཁོ་ངན་སོང་ལས་ཐར། དེ་ག་ཙམ་ཐང་། ལར་ཁོ་
བོའི་མན་ངག་འདི་རྒྱུད་གཞན་གྱིས་བར་མ་ཆོད་པ་ཟླ་རེར་བསྒོམ་ན། གཞན་གྱི་ལོ་རེ་
བསྒོམས་པ་ལས་དོན་ཆེ། དེ་གས་གྲོལ་བ་ཐོབ་པ་ཡིན། ཁྱད་པར་འཆི་ཁར་རྣ་བས་ཐོས་
པས་ཆོག་གསུངས། བོ་དོང་སྒྲུབ་པ་བོས་དེའི་མན་ངག་གང་ལགས་ཞུས་པས། དུག་
གསུམ་རང་གྲོལ་གྱི་གདམས་ངག །རླུང་ཉི་ཁྲི་ཆིག་སྟོང་དྲུག་བརྒྱ་རྡོ་རྗེའི་བཟླས་པར་
འགྱུར་ཚུལ། ཁྱབ་བརྡལ་ཆེན་པོ་མི་ཤིགས་པ་ཁྱད་པར་གསུམ་ལྡན་འདིའི་གནད་གོ་ན། ཚེ་
གཅིག་ལུས་གཅིག་ལ་འཇའ་ལུས་རྡོ་རྗེའི་སྐུ་ཐོབ་པ་ལ་བཅུ་གལ་ཆེན་པོ་མི་སྣང་བས་ཁོ་
བོས་བཤད་པ་བཞིན་གྱིས་དང་གྲུབ་ཐོབ་བྱ་ཁྱུ་འཕུར་བཞིན་འོང་གིས་གསུངས། མཁའ་
ལྡིང་འཕུར་བའི་ཤུལ་དུ་བུང་བ་བཞིན། །ཐར་འདོད་ཐམས་ཅད་ང་ཡི་རྗེས་སུ་སྙོགས། །
ཞེས་མགུར་དང་བཅས་པས་གསུངས་སོ། །དེ་ལྟར་ན་བདག་ཉིད་ཆེན་པོའི་ཐུགས་ཀྱིས་
བཟུང་བའི་དགེ་ལེགས་ཀྱི་ཕུང་བོ་འདི་ནི་བསམ་པར་དཀའ་བ་ཡིན་ནོ། ། །
སྡིག་ཅན་བླུན་པོ་སྲོག་མཐར་གྱུར་པ་ན། །ཐུགས་རྗེའི་ཕྱག་གིས་མགོ་ལ་ལེགས་
བྱུགས་ནས། །གདམས་པ་བསྙད་པས་སླར་ཡང་འདིར་ལོག་སྟེ། །བཀའ་དྲིན་ཞེས་བརྗོད་
དེ་ནི་མཐོ་རིས་སོང་། །ཞེས་བྱ་བ་ནི། བླ་མ་རྒྱལ་དཀོན་པའི་དབོན་པོ་སྤྱོད་པ་འོར་དུ་ལྷུང་
བའི་ཇག་ཁྱེར་ཆེན་པོ་རྐུན་མ་དང་། དམར་ཁེས་འཚོ་བ་གཅིག་ཚེའི་མཐར་སོང་སྟེ། རོ་དེའི་
སྔས་མགོར་རྗེ་བཙུན་ཕེབས་ནས། དེའི་མགོ་ལ་ཕྱག་གིས་བྱུགས། རྣ་བ་ལ་ཞལ་གཏད་དེ།
གདམས་པའི་ཁྱད་པར་དེ་དང་དེ་གསུངས་སོ། །
291



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
དེ་ནས་དུམ་གཅིག་ནས་ཁོ་ཧར་ལངས་ནས་རྗེ་བཙུན་ལ་ཕྱག་འཚལ་ཞིང་བཀའ་
དྲིན་རང་ཆེ།སྔར་བདག་གིས་མ་གོ་བར་ལས་ངན་མང་བོ་ཞིག་བགྱིས། ད་ནི་འཁོར་བའི་
སྣང་ཚུལ་དང་རང་འདོད་དེ་ཁོ་ན་བཞིན་དུ་སྣང་ཞེས་བརྗོད་ནས། ལུས་དེ་བོར་ཏེ་མཐོ་རིས་
སུ་སོང་ངོ་༑ ༑མན་ངག་ཟབ་མོའི་གནད་འཕྲོད་ན། སྐལ་བ་དང་ལྡན་པ་གང་ན་ཡོད་མི་ཤེས་
ཏེ་དེ་ལྟ་བུའི་ངོ་མཚར་བ་བྱུང་ངོ་ཞེས་བདག་ལ་གསུངས་སོ། །
འདིར་ནི་གདུལ་བྱའི་བློ་དང་རབ་འཚམ་པར། །རྒྱལ་དང་དེ་ཡི་སྲས་ཀྱི་སྤྱོད་པའི་
ཚུལ། །དེ་དང་དེ་ཡི་སྤྲུལ་བ་ཆེན་པོ་ཞེས། །རང་རང་དད་པའི་བང་མཛོད་ཡོངས་སུ་གང་། །
ཞེས་བྱ་བ་ནི། གྲུབ་པའི་རྡོ་རྗེ་རྗེ་བཙུན་རིན་པོ་ཆེའི་རྣམ་པར་ཐར་པ་རྒྱ་མཚོ་ལས་དཔགས་ཏེ།
གདུལ་བྱ་རང་རང་གི་བློ་དང་འཚམ་པར་དད་པས་ཁ་ཏོན་ཏུ་བགྱིད་པའི་རྟོགས་པ་བརྗོད་
པའི་ཕྲེང་བར་སྤེལ་བ་ནི་འདི་ལྟར་དེ་ཡང་ཆོས་འཁོར་སྒང་བའི་མཁན་པོ་རབ་འབྱམས་
ཤེས་རབ་རིན་ཆེན་ནི། ཁམས་གསུམ་པས་ཞབས་ཀྱི་པདྨོ་ལ་ཕྱག་བགྱིས་པ། མཉམ་མེད་
ཤཱཀྱའི་རྒྱལ་བོས་རང་གི་བསྟན་པ་འཛིན་པ་ལ་གསུང་རབ་ཆ་ཤས་ཙམ་གསལ་བར་མཛད་
པའི་ཤིང་རྟ་ཆེན་པོ་རྣམས་ཡོངས་སུ་ལུང་བསྟན་བསྩལ་ནས། ཆོས་ཕུང་ཡོངས་སུ་རྫོགས་
པར་གསལ་བར་མཛད་པའི་སྲས་ཀྱི་ཐུ་བོ་ཆེན་པོ་འདི་ཉིད་ལུང་མ་བསྟན་པར་མཛད་པ་ནི།
རང་གི་བསྟན་པ་ལ་རང་གི་བློ་དང་འཚམ་པའི་སྤྱོད་པས་དགྱེས་པར་མཛད་པ་ལ་དགོངས་
ནས། ཆོས་རྗེ་སངས་རྒྱས་བཅོམ་ལྡན་འདས་དགེ་སློང་གི་གཟུགས་ཀྱིས་སྣང་བར་མཛད་དོ། ། །
ཞེས་སྒྲོག་པར་བྱེད་ལ། ཁ་ཅིག་ནི་བདག་ཉིད་ཆེན་པོ་རང་གི་གསུངས་ལ་བརྟེན་
ནས། འཇིགས་བྲལ་ཟླ་བ་གྲགས་པའི་ཞབས་ཀྱི་སྤྲུལ་བར་ཡང་འཛིན་ཏོ། །སྐུ་ཞང་འཇམ་
དབྱངས་ཆེན་པོ་ནི། རྡོ་རྗེ་ཐེག་པ་གསལ་བར་མཛད་པའི་ཚུལ་ལུགས། རྒན་པོའི་རྗེས་སུ་
མི་འཇུག་ཅིང་། བཅོམ་ལྡན་འདས་ཀྱི་རྒྱུད་ཀྱིས་ངེས་པས་འཆད་པར་མཛད་པ་དང་། ཁྱད་
པར་རྒྱུད་སྡེ་སྤྱི་རྣམ་གྱི་བླ་མ་མཆོད་པའི་ཚུལ་གྱིས་ཡན་ལག་བདུན་པ་སྨོན་ལམ་དང་
292



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བཅས་པ་ལམ་འབྲས་ཕྱག་མཆོད་ཁོ་ན་ལྟར་བྲིས་ཤིང་དེའི་མཚན་སྤེལ་པའི་ཕྲེང་བ་རྣམས་
ཀྱང་མི་བསུབ་པར་མཛད་པ་དག་གི་སླད་དུ་འགྲོ་བའི་མགོན་པོ་ཆོས་ཀྱི་རྒྱལ་བོ་འཕགས་
པ་རིན་པོ་ཆེའི་སྐུ་སྐྱེ་ཡིན་ཞེས་ངེས་པར་གསུངས་ལ། དྭགས་པོ་བཀའ་བརྒྱུད་པ་མང་དག་
གི་ཞལ་ལས་སྒྲོག་པ་ལ་ནི། མཉམ་མེད་ཡང་དགོན་པ་ཆེན་པོ་ལ་མཆོག་ཏུ་མོས་པར་
མཛད་པ་སོགས་དུ་མའི་སྒོ་ནས་སྤྱན་སྔ་རིན་ཆེན་ལྡན་གྱི་སྐུའི་སྐྱེ་བ་ཉིད་དོ་ཞེས་འབོད་པར་
ཡང་བྱེད་ལ། ཟངས་མདོག་དཔལ་གྱི་རི་བོར་གཤེགས་པ་རྒྱལ་སྲས་པདྨོ་དྲག་པོ་ནི། ཉིད་
ཀྱི་རྣལ་ལམ་དུ། དང་བོ་ཉང་སྟོད་དུ་གྲུབ་ཆེན་དབུ་དམ་པ་ཆོས་ཀྱི་འཁོར་ལོ་བསྐོར་བར་
མཛད་དེ་ཞེས་གསན་ནས། དེའི་འོག་ཏུ་རིན་པོ་ཆེ་ཕེབས་ནས་ཆོས་ཀྱི་འཁོར་ལོ་མཛད་
པས་ངེས་པར་གྲུབ་ཆེན་རྟུལ་ཞུགས་སྤྱོད་པ་བ་ཡིན་ནོ་ཞེས་ཚད་མེད་པའི་གུས་པ་ལྷུར་
མཛད་པར་སྣང་ལ། སྐྱེས་བུ་ཆེན་པོ་རྣམས་ཀྱི་མཛད་པའི་ཕྲེང་བ་ནི། རང་དང་སྐལ་བ་མི་
མཉམ་པ་རྣམས་ཀྱི་བློའི་རི་མོར་བྲི་བ་མ་ཡིན་ན། གོང་དུ་བརྗོད་པ་རྣམས་ལ་མཐའ་གཅིག་
ཏུ་འདི་ཞེས་སྨྲ་བ་ལ་རྔོ་ཐོགས་པ་མ་ཡིན་ཞིང་། སྐལ་བར་བྱས་པ་རྣམས་ལ་མཆོག་གི་རྣམ་
པར་ཐར་པ་ཆེན་པོ་ཆེས་ཤིན་ཏུ་གསང་བའི་བཀའ་རྒྱས་བཅིངས་ཏེ། སླད་ཀྱིས་བྲི་བར་བྱ་
བ་ཉིད་ན། རེ་ཞིག་ཐུན་མོང་དུ་བརྗོད་པའི་གཏམ་གྱི་ཚོགས་ཀྱིས་བསོད་ནམས་ཀྱི་བང་
མཛོད་མི་ཟད་པ་འཕེལ་བ་ཉིད་དུ་བྱས་སོ། །
འཇིགས་བྲལ་སློབ་དཔོན་ཐམས་ཅད་མཁྱེན་པའི་ཞབས་ཀྱི་རྟོགས་པ་བརྗོད་པ་ངོ་
མཚར་གྱི་དགའ་སྟོན་ལས། རྒྱུད་སྡེ་ལས་ཇི་སྐད་བཀའ་བསྩལ་པ་ལྟར་ཐེག་པ་མཆོག་གི་
གཞུང་ལས་ལེགས་པར་འོངས་པའི་རྡོ་རྗེ་སློབ་དཔོན་གྱི་བྱ་བའི་ཕ་རོལ་ཏུ་སོན་ཏེ། རྡོ་རྗེ་
འཛིན་པ་ཆེན་པོའི་གོ་འཕང་བརྙེས་པ་གཙོ་བོར་གྱུར་པའི་མཛད་པའི་རིམ་པར་ཕྱེ་བ་སྟེ་
བཅུ་གཅིག་པའོ།། །།
293



རིས་མེད་ཆོས་རིག་གཏེར་མཛོད་ལས།
བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དཔའ་བོ་དང་རྣལ་འབྱོར་མའི་ཚོགས་ཀྱིས་ཡོངས་སུ་བསུས་ནས་ཆོས་ཀྱི་དབྱིངས་ཀྱི་
་ཕོ་བྲང་ཆེན་པོར་གཤེགས་ཚུལ་གཙོ་བོར་བཤད་པ།
འཁོར་ལོ་གསུམ་གྱི་རིམ་པ་རྫོགས་པའི་རྒྱལ་བའི་དབང་བོ་བསྐལ་པར་དགྱེས་པའི་
སྤོབས་པར་ལྡན་ཡང་གདུལ་བྱའི་བློ་ངོར་མཆོག་ཏུ་ཞི་བའི་དབྱིངས་སུ་ཐིམ། །རྒྱལ་བས་
ལུང་བསྟན་ཀླུ་ཡི་སྙིང་བོ་བསྟན་པའི་བྱ་བ་ཡོངས་སུ་རྫོགས་ནས་དབུ་ནི་དོན་གཉེར་དག་ལ་
བྱིན་ཏེ་དཔལ་ལྡན་བདེ་བ་ཅན་དུ་གཤེགས། །རྣལ་འབྱོར་གྲུབ་པའི་དཔལ་ཕྱུག་འདི་ཡང་
འདིར་ནི་མཛད་པ་ཀུན་ཏུ་གྲུབ་ལས་གདུལ་བྱ་རྣམས་ལ་ཆོས་ཀྱི་སླད་དུ་ཞི་བ་མཆོག་ལ་
རབ་ཏུ་འཇུག །དེ་ཕྱིར་འདིར་འཁོད་སྐལ་བ་དམན་པ་ཞིང་གཞན་བསོད་ནམས་ཕུང་བོར་
གྱུར་པ་སྲང་གི་མདའ་བཞིན་ཀུན་ཏུ་གྱུར་ལས་འཇིག་རྟེན་སྟོངས་པ་རབ་ཏུ་བརྗོད། །
དེ་ལ་བཅུ་གཉིས་པའི་སྡོམ་ནི། ཕྱོགས་འདིར་བགྱི་བ་ཀུན་གྱི་ཚོད་རིག་ནས། །དུས་
ཀྱི་ངེས་པ་དང་བཅས་ཞི་བར་འཇུག །རྣམ་མང་ངོ་མཚར་བྱིན་ནས་ཕལ་བའི་སྐུ། །ཤུན་པ་
དོར་བ་བཞིན་དུ་མཛད་ལ་ཕྱོགས། །ཞེས་ཏེ།དེ་ལ་བདག་ཉིད་ཆེན་པོ་ཞིང་འདིའི་བཞེད་པ་
རེ་ཞིག་རྫོགས་ནས། མཛད་པ་མཐའ་དག་ལ་རྫོགས་ཏེ་དུས་མཁྱེན་པར་གསུངས་ཤིང་།
དཔའ་བོ་དང་རྣལ་འབྱོར་མའི་ཚོགས་ཀྱིས་ཡོངས་སུ་བསུས་ནས་ཆོས་ཀྱི་དབྱིངས་ཀྱི་ཕོ་
བྲང་ཆེན་པོར་གཤེགས་ཏེ། སླར་ཡང་མཆོག་གི་སྤྲུལ་བས་བྱང་ཆུབ་ཀྱི་སེམས་སྒྲིབ་མེད་
ཆེན་པོའི་འཇུག་གནད་ལྡང་གསུམ་མངོན་དུ་གྱུར་པའི་སྒོ་ནས་གདུལ་བྱ་དག་མ་དག་སྣ་
ཚོགས་དངོས་སུ་འདུལ་བར་བྱེད་པའི་མཆོག་གི་སྤྲུལ་བའི་སྐུ་ནམ་མཁའ་ཁྱབ་པར་མངོན་
སུམ་དུ་མཛད་པ་ནི་འདི་ལྟར། ཆོས་དབྱིངས་ཞི་བར་འཇུག་པ་ནི། །སྔོན་དུ་ལོ་ནི་རིག་བྱེད་
294



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཚེ༑ ༑ཤར་ཕྱོགས་འཛིན་མ་ལ་འཁོད་པའི། །གདུལ་བྱ་རྣམས་ཀྱིས་གསོལ་བ་བཏབ། །
ཐུབ་པའི་བསྟན་པ་རིན་ཆེན་ནི། །ཨེ་མ་ཧོ་ཁྱོད་ཀྱི་རྗེས་སུ་འབྲང་། །སྲོག་ཆགས་ཕུང་བོ་
སྨིན་པ་ཡི། །དཔལ་ཡང་ཁྱོད་ཀྱི་ཕྱག་ན་གནས། །དེ་ཕྱིར་ཐུབ་པའི་ཟླ་བ་ཁྱོད། །དབུས་
འགྱུར་འཆང་གི་སྐྱེ་བོ་ཡི། །བསོད་ནམས་ཆུ་མཚོ་གང་བ་ལ། །དཔལ་ཡང་ཁྱོད་ཀྱི་ཕྱག་ན་
གནས། །དེ་ཕྱིར་ཐུབ་པའི་ཟླ་བ་ཁྱོད། །དབུས་འགྱུར་འཆང་གི་སྐྱེ་བོ་ཡི། །བསོད་ནམས་ཆུ་
མཚོ་གང་བ་ལ། །མྱུར་དུ་ཕེབས་པའི་གནང་བ་ཞུས། ཞེས་བྱ་བ་ནི། དེ་ནས་ཐམས་ཅད་
མཁྱེན་པ་ཡོངས་སུ་མྱ་ངན་ལས་འདའ་བར་གྱུར་པའི་ལོ་བཞིའི་སྔ་རོལ་རྣམ་འབྱུང་གི་ལོ།
དཔལ་སྟག་ལུང་ཐང་བ་ཆེན་པོ་ངག་དབང་གྲགས་པའི་ཞབས་དང་། བདག་ཉིད་ཆེན་པོ་
འཇམ་དཔལ་གྲགས་པའི་ཞལ་སྔ་ནས་དང་། བྱེང་དུ་ཆེན་པོ་ཀུན་དགའ་རྒྱལ་མཚན་
དཔལ་བཟང་བོ་ལ་སོགས་པ་ཐོག་མར་བཞུགས་པའི་བདག་ཅག་ཞལ་སློབ་ཏུ་གྱུར་པ་
རྣམས་ཀྱིས་ཤར་ཕྱོགས་ཀྱི་དག་པའི་གཞི་ལ་དཔལ་འདུས་པ་རིན་པོ་ཆེའི་ཆོས་ཀྱི་འཁོར་
ལོ་བསྐོར་བར་བསྐུལ་ཏེ། དེའི་སླད་དུ་སྤྱན་འདྲེན་པའི་ཕོ་ཉ་མང་བོ་ཞབས་དྲུང་དུ་བརྫངས་
ནས།སྔོན་ཐུབ་པའི་དབང་བོས་སེམས་ཅན་གྱི་དོན་དུ་དཀའ་བ་ཅི་ཙམ་སྤྱད་པ་དེ་བཞིན་དུ།
སྐུ་བགྲེས་པར་གྱུར་པའི་དཀའ་ཚེགས་ལ་མི་གཟིགས་པར། བཅོམ་ལྡན་འདས་ཀྱི་བསྟན་
པ་རིན་པོ་ཆེ་དང་། སེམས་ཅན་གྱི་ཕུང་བོ་ཆེན་པོ་ལ་ཐུགས་བརྩེ་བར་དགོངས་ནས་ཕེབས་
པ་ཅི་གནང་ཞེས་གསོལ་བ་བཏབ་པར་གྱུར་པ་ཡིན་ནོ། །
དེ་ནས་གྲུབ་རིགས་དབང་བོ་དེས། །དུས་ཀྱི་མཐའ་ནི་གཟིགས་གྱུར་ནས། །ཕྱོགས་
འདིར་བདག་ཅག་ཐམས་ཅད་ཀྱི། །མིག་གི་བདུད་རྩིར་མ་གནང་ངོ་། །ཁོ་བོའི་ཐོག་མར་
སྔོན་བྱོན་པའི། །འཕང་དང་རྩེ་མོ་རྒྱལ་མཚན་མཐའ། །དེ་རྣམས་ཀྱི་ནི་སྐུ་ཚེའི་ཚད། །
བདག་གིས་རིང་མོ་ཉིད་ནས་བརྒལ། །སྔོན་གྱི་ལས་ནི་བསམ་མི་ཁྱབ། །དྲག་པོའི་ནད་
ཀྱིས་ཡང་ཡང་གཙེས། །ལང་ཚོ་ཡི་ཡང་དཔལ་ནུབ་པས། །བདག་གི་ཚེ་ཡི་སྐལ་བ་རྫོགས། །
295



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
འོན་ཀྱང་རྒྱལ་བའི་བྱིན་རླབས་ཀྱིས། །དཔལ་ལྡན་དུས་འཁོར་ལས་གསུངས་པའི། །ཡེ་
ཤེས་མཆོད་སྡོང་ཆེན་པོ་ནི། །སྒྲུབ་ལ་ཀུན་ཏུ་ཆགས་པ་ཙམ། །ཞེས་བྱ་བ་ནི། དེ་ནས་
ཐམས་ཅད་མཁྱེན་པ་རང་གི་སྐུ་ཚེའི་ཚད་རབ་ཏུ་གཟིགས་ནས། སྤྱན་འདྲེན་པའི་ཕོ་ཉ་བ་
རྣམས་ལ་འདི་ལྟར་དུ་བཀའ་བསྩལ་ཏེ། འུ་ཅག་གི་རྒྱུད་པ་ལ་དཔལ་ལྡན་བྱང་ཆུབ་རྩེ་མོ་
ལས་སྐུ་ཚེའི་རིང་བ་མ་བྱུང་། དེའི་སྐུ་ཚེའི་ཚད་དུ་ཁོ་བོ་བསླེབས་ནས་ལོ་མང་ཞིག་སོང་།
སྔོན་གྱི་ལས་བསམ་གྱིས་མི་ཁྱབ་པའི་ནད་དྲག་པོས་ཡང་ཡང་དུ་བརྫིས། ལང་ཚོའི་དཔལ་
ཐམས་ཅད་ནུབ། ཚེའི་སྐལ་བ་རྫོགས་ནས་ཡུན་རིང་ཞིག་ལོན་པར་གྱུར་ཀྱང་། ད་ལྟ་མ་ཤི་
ཙམ་འདི་རྒྱལ་བའི་བྱིན་གྱིས་བརླབས་ཀྱིས་མཐུ་དང་། དགེ་སྦྱོར་གྱི་འཕེན་པ་འདྲ་བ་ལུས་
པ་ལྟར་སྣང་ན་ཡང་། ད་ནི་གཞི་འདི་ལ་ཡུན་རིང་དུ་མི་གནས་པར་རིག་ནས་མ་བསླེབས་པ་
ལགས། དེ་ལྟར་ནའང་ཤར་ཕྱོགས་སུ་འོངས། ཇི་སྲིད་འཚོ་བར་ཞལ་ཏ་བཞིན་བགྱིད་པར་
སྨོན་ན་ཡང་། དཔལ་དུས་ཀྱི་འཁོར་ལོ་ལས་གསུངས་པའི་ཡེ་ཤེས་ཀྱི་མཆོད་རྟེན་ཆེན་པོ་
སྐད་པ་ལྡུམ་ར་དང་བཅས་པ་འདི་མ་གྲུབ་པས་འདི་བོར་ནས་བསླེབས་པ་ཡང་མ་བྱུང་ཞེས་
ཕེབས་པར་མ་གནང་ངོ་། །
ཡི་གེའི་ཕྲེང་བ་གང་ཡིན་པ། །བྱ་བ་དག་ནི་ཡོད་མ་ཡིན། །དེས་ན་ཀློག་པའི་ངལ་
བས་ཅི། །གསུང་ཞིང་ཕེབས་པར་གང་བརྗོད་པ། །རྣམས་ཀྱིས་སྙན་ནི་དུབ་གྱུར་ནས། །རི་
བཞིན་གཡོ་བར་མ་ནུས་ཏེ། །བྱ་བ་འབྲས་བུ་མེད་པར་གྱུར། །ཅེས་བྱ་བ་ནི། དེ་ནས་སྤྱན་
འདྲེན་པའི་ལས་ལ་ལེ་ལོར་མ་གྱུར་པ་མངོན་པར་དགའ་བའི་སློབ་དཔོན་བཟང་བོ་བཀྲ་
ཤིས་ཀྱིས། བདག་གིས་ཕུལ་བའི་ཞུ་ཡིག་འདི་ལ་ཡང་ཞིབ་ཏུ་གཟིགས་པ་གཅིག་མཛད།
རྒྱུ་མཚན་དུ་མའི་སླད་དུ་ན་ཕེབས་པར་མཁྱེན་ཅེས་གསོལ་ནས། དྲུང་བའི་གསུང་ཤོག་འདི་ནི།
ཁོ་བོ་ལ་ཤོག་དང་ཤོག་གསུང་བ་ཞིག་ཡོད་པར་སེམས་མོད། དེས་ན་ངལ་བ་ཙམ་ལས་
གཞན་ཅི་ཞིག་ཡོད་དེ། མི་སླེབ་པའི་རྒྱུ་མཚན་ཁས་ཞུས་པ་ལ་ཚང་། ཞེས་སྙན་གཏད་པར་
296



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཡང་མི་མཛད་ཅིང་། རེ་བ་མ་རྫོགས་པ་ཉིད་དུ་སླར་ལོག་བྱུང་ངོ་། །
དེ་ཚེ་བདག་ནི་རྗེ་བཙུན་མཆོག །དྲན་པའི་མདའ་ཡིས་སྙིང་ཕུག་ནས། །གང་གི་
གསུང་གི་ཐ་མ་ལ། །མཆོག་ཏུ་སྲེད་པས་རིངས་པར་ཕྱིན། །དེ་ཡིད་མངོན་དུ་གྱུར་པ་ནི། །
ཀུན་ཏུ་སྙུང་བའི་ཟིལ་གྱིས་ནི། །གཞན་པའི་ཞིང་དུ་རབ་བསྐུལ་བའི། །སྤྱན་འདྲེན་བཀོད་
པ་བརྒྱ་ཕྲག་བཤམས། །བདག་གི་སྐལ་བ་དམ་པ་དང་། །མཛད་པའི་རྩེ་ཡང་མ་བྱོན་པར། །དེ་
དག་ཟློག་པ་ལ་མཁས་པའི། །ཐབས་ནི་མགོན་པོ་ཉིད་ཀྱིས་བསྩལ། །དེ་ནས་སྐུ་ཡི་ཟླ་ཚེས་ནི། །
ཅུང་ཟད་འཕེལ་བ་རབ་རྩོམ་པས། །དགེ་འདུན་ཀུན་མུད་རྒྱས་པའི་ཚལ། །དམ་ཆོས་འོད་
ཀྱིས་ཚིམ་པར་མཛད། །ཀུན་གྱི་སྤྲིན་རྣམས་མ་ལུས་བཏང་། །དཔལ་གྱི་བཅུ་དྲུག་ཆ་
རྫོགས་པའི། །སྐུ་ཡི་ཟླ་བ་དྲི་མེད་པ། །བདག་གིས་མིག་ནི་བདུད་རྩི་ཐོབ། །སླེབ་པ་
ལེགས་པར་སླེབ་བོ་ཞེས། །གསུང་གི་དབུགས་ནི་རབ་བྱུང་སྟེ། །མཆོག་ཏུ་ཟབ་པའི་
གདམས་པ་ཡིས། །བདག་ལ་བྱིན་གྱིས་རློབ་པར་མཛོད། །ཅེས་བྱ་བ་ནི། །དེ་ལྟར་གདན་
འདྲེན་པ་རྣམས་ཀྱིས་འཁོར་ནས་འདི་ཕྱོགས་སུ་རེ་བའི་སྤོབས་པ་དང་ནི་བྲལ། བདག་ཉིད་
ཆེན་པོ་འདིར་ཡུན་རིང་དུ་མི་བཞུགས་པར་ནི་ཤེས། ད་ནི་ཚེ་འདིར་སྐུ་དང་གསུང་གི་སྣང་
བ་དངོས་སུ་མ་ཐོབ་པ་འདྲ་ཞིང་དེ་ལྟར་དུ་གྱུར་པ་ན། བདག་ནི་ཇི་འདྲ་སྙམ་ནས། དཔལ་
ཐམས་ཅད་མཁྱེན་པ་རབ་ཏུ་དྲན་ཏེ་ཞབས་དྲུང་དུ་འགྲོ་བའི་འདུན་པ་སྐྱེས་ནས། དེ་ལྟར་དུ་
གསོལ་བ་བཏབ་པས་ཐུགས་རྗེ་ཆེན་པོས་རྗེས་སུ་བཟུང་སྟེ། དེ་ལྟར་དུ་བགྲོད་པའི་སྐལ་བ་
ཐོབ་ནས། བར་ཆད་མེད་པར་ཞབས་དྲུང་དུ་བསླེབས་ཤིང་ལམ་བདེ་སྟེ། བླ་མ་ལ་བློ་
བཀལ་ནས་སླེབ་པ་ནི་ལེགས་པར་སླེབ་བོ་ཞེས་རབ་ཏུ་དགྱེས་པའི་གསུང་གི་གནང་བ་
ཐོབ་ཅིང་། དེ་ལས་གོང་དུ་གྱུར་པའི་དབྱར་དེ་ནི་སྐུ་ཁམས་ཤིན་ཏུ་སྙེལ། ཆོས་སྡིངས་འཇའ་
གུར་གྱིས་ཀུན་ཏུ་གང་བར་གྱུར་ནས། ཞིང་གཞན་དུ་སྤྱན་འདྲེན་པའི་བཀོད་པ་ཆེན་པོ་བྱུང་
ངོ་༑ ༑དེ་དུས་ཐམས་ཅད་ཀྱིས་གསོལ་བ་མི་ཐེབས་པར་ཐག་བཅད་གདའ་ནའང་། སྒྲུབ་སྡེ་
297



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བ་རྣམས་ཀྱིས་སྐུ་རིམ་ཕུལ་བ་རྣམས་བཞེས། མགོན་ཁང་སྟེང་མར་བདག་ཉིད་ཆེན་པོ་རང་
ཉིད་གཟིམས་མལ་ནས་གཞན་གྱིས་སྐུ་རྟེན་ཅིང་བསྐྱོར་ནས་དྲག་པོའི་སྔགས་ཀྱི་ཆས་
འཇུག་མཛད་དེ། གཏོར་མ་དྲག་པོ་གཅིག་འཕེན་པར་མཛད་ཅིང་། དེའི་འོག་ཏུ་ཕྱག་སྨན་
གྱིས་ཞུས་པའི་གསོལ་སྨན་ཡང་བཞེས་ནས་འཕྲོད་པར་གྱུར་པས། སྐུ་ཁམས་ལེགས་པར་
དྭངས་ཏེ་ཡར་འཕེལ་དུ་མཛད་ནས། ཆོས་རྗེ་བླ་འཁོར་རིན་པོ་ཆེ་ཀུན་དགའ་རྒྱལ་མཚན་
པ་དང་། སྡེ་སྣོད་གསུམ་པ་ཆེན་པོ་དཔལ་ལྡན་སངས་རྒྱས་པ་དང་། སྡོམ་བརྩོན་དམ་པ་བློ་
གྲོས་རྣམ་རྒྱལ་ལ་སོགས་པའི་དགེ་འདུན་འདུས་པ་རྒྱ་མཚོ་ལ། ཟབ་ལམ་སྦས་དོན་གསལ་
བ་ལ་སོགས་པའི་གསུང་གི་བདུད་རྩི་བླ་ན་མེད་པ་ལེགས་པར་གནང་ཞིང་།དེའི་གསུང་
ཆོས་རྣམས་གྲོལ་ནས། སྒྲུབ་སྡེ་རྣམས་ལ་ད་ལོ་སྟོན་ནི་ཁམས་བདེ། ཁྱེད་རྣམས་ཀྱང་
བསོད་སྙོམས་ཆོག་ལ་མཆོད་རྟེན་ཆེན་པོའི་ནང་དུ་བཞུགས་པའི་རྒྱལ་བའི་སྐུ་རྣམས་
བཞེངས་པ་ལ་བརྩོན་པར་གྱིས་དཀའ་བསྩལ་ནས། དེ་ལྟར་དུ་མཛད་པའི་བཀོད་པ་ཆེན་
པོས། རིན་པོ་ཆེ་ཉིད་ཀྱི་སྔ་དགོངས་ཀྱི་ཐུགས་དམ་གྱི་བར་ལ་དཔལ་འདུས་རིན་པོ་ཆེའི་
གླེགས་བམ་རྣམས་ཕྱག་ཏུ་བཀོད་ནས། རྟེན་དེ་དང་དེའི་ཞལ་ཕྱག །སྐུ་མདོག་ཕྱག་མཚན་
འཁོར་གྱི་མང་ཉུང་སོགས་འདི་ལྟར་གྱིས་ཞེས་ཞལ་བཀོད་དུ་གནང་། ཁོང་རྣམས་ལ་ལ་ནི་
རྒྱུའི་རྣམ་པ་དེ་དང་དེ་རྡུང་ཞིང་ལས་སུ་རུང་བར་བགྱིད། ཁ་ཅིག་ནི་སྐུ་པུར་གྱི་ལས་ལ་
འཇུག །ཁ་ཅིག་ནི་ཚོན་གྱིས་ལས་བྱེད། ལ་ལ་ནི་ཕྱག་མཚན་སོགས་བཀོད་ཅིང་། དེ་ལྟར་
ན་ཆོས་སྡིངས་ཀྱི་གཟིམས་ཁང་ཕལ་ཆེར་ལྷ་འབུར་དུ་དོད་པ་ཞལ་ཕྱག་ཅན་འབུམ་ཕྲག་དུ་
མས་གང་བར་མཛད་ནས། དེ་ལྟར་བཞེངས་པ་ལ་ཐུགས་རྩོལ་དྲག་པོ་གནང་གིན་འདུག །
དེ་ནས་བདག་ཅག་རྣམས་ལ་ཐེག་པ་ཆེན་པོའི་བློ་སྦྱོང་དང་། ཕྱག་རྒྱ་ཆེན་པོ་ལྷན་ཅིག་སྐྱེས་
སྦྱོར་གྱི་ཁྲིད། གཞན་ཡང་དབང་དང་གདམས་ངག་དུ་མ་བསྩལ་ཅིང་། ཆོས་ཐུན་གྲོལ་བ་ན་
ཁྱེད་རྣམས་དང་དོན་ཆེན་པོ་ཡིན་ཞིང་། དམ་ཚིག་པ་ཆེན་པོ་ཡིན་པས། རྒྱལ་བའི་སྐུ་རྣམས་
298



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
ཀྱི་ཚོན་སྒྲོན་པའི་ལས་གྱིས་ཤིག་ཅེས་བཀའ་གནང་ནས། དེ་ལྟར་ཡང་བགྱིས་ཏེ་ཕལ་ཆེ་བ་
གྲུབ་པར་གྱུར་ཏོ། ། །
གང་གི་སྐུ་ཡི་དབང་བོ་རྣམས། །རྒན་པོ་ཡོངས་སུ་སྦངས་གྱུར་ཅིང་། །མ་སྤར་མཐོང་
བས་དགའ་ལྡན་པའི། །བདག་ནི་རེ་བ་ལྡན་པར་གྱུར། །ཉི་འོག་དབུས་ཀྱི་རྒྱལ་ཁམས་ནི། །
དཀར་བོ་མཛད་ལ་མངོན་དགྱེས་པས། །ཉིད་ཀྱི་ཤིང་རྟ་ཁ་ལོ་པ། །ཤར་དུ་བཀོད་པར་
གསོལ་བ་བཏབ། །དེ་ཚེ་བདག་ཉིད་ཆེན་པོ་ནི། །འོན་པའི་རྟུལ་ཞུགས་པ་ཆགས་པས། །
ལ་ལར་ལན་ན་མ་ཡིན་ཞིང་། །སྐབས་སུ་རྒྱུ་མཚན་བཅས་ཏེ་བཟློག །དེ་ནས་ཐམས་ཅད་
མཁྱེན་པ་ནི། །ཞི་བ་མཆོག་ལ་ཐུགས་བཞག་སྟེ། །ཐ་མའི་གདུལ་བྱ་ལ་གཟིགས་ཤིང་། །
དགོངས་པ་དང་བཅས་ཤར་དུ་གཤེགས། །གྲུབ་པས་རབ་བརྟན་ཤེལ་དཀར་གྱི། །རི་བོའི་
རྩེ་ལ་ཞབས་བཀོད་ནས། །དེ་དང་དེ་ལ་གདམས་པ་ནི། །ཞལ་གྱི་སྒོ་ནས་གསུངས་པར་
གྱུར། །དེ་ཡི་ས་སྐྱོང་མཆོད་བྱ་དང་། །བཅས་ལ་དགེ་རབ་སྤྱོད་པ་ཡི། །ལས་ནི་འདི་དང་
འདི་ཞེས་པ། །གསུང་གི་ཕྲེང་བ་མགོ་ལ་བཞག །ཅེས་བྱ་བ་ནི། བདག་ཉིད་ཆེན་པོའི་སྐུའི་
བཀོད་པ་བདག་གི་མིག་ལམ་ཏུ་སྣང་བ་དེ་ལ་ཧ་ཅང་བགྲེས་པོར་གྱུར་པའི་རྣམ་པ་ཡང་མི་
འདུག་ཅིང་སྐུ་ཁམས་ཀྱང་བདེ་མོར་མཐོང་། ལྷག་པར་སྤྱན་དང་སྙན་ནི་དར་ལ་བབས་པ་
དག་གིས་ཀྱང་ཆ་ཙམ་ཡང་སྒྲུན་དུ་མི་ནུས་པའི་དཔལ་དུ་རིག་ཅིང་། ཞབས་ལ་སྙུང་གཞི་
རིམ་པར་བརྩེགས་པ་རྣམས་ཀྱིས་མ་བདེ་བ་ཡོད་གསུངས་པ་ལ་ནི་མདོ་ལི་ལ་གདན་དྲངས་
པས་ཆོག་སྙམ་པ་ཤར། སྔོན་སྐྱིད་གྲོང་དང་གློ་བོར་སྤྱན་དྲངས་པའི་མདོ་ལི་དེ་བདག་གིས་
མིག་གིས་མཐོང་བས་ཀྱང་དགའ་བར་གྱུར་ནས་ སྐབས་རྙེད་དེ། རྒྱལ་བའི་བསྟན་པ་རིན་
པོ་ཆེ་ལ་བྱ་བ་མཛད་པ་ལ་རྒྱུ་མཚན་དུ་མའི་དབུས་ཀྱི་རྒྱལ་ཁམས་སུ་ཕེབས་པར་གསོལ་བ་
བཏབ་པས། སྐབས་ལ་ལར་ནི་ལན་གང་ཡང་མི་གནང་ཞིང་། ནན་གྱིས་ཞུས་པ་ན། ད་ནི་
ལང་ཚོའི་དཔལ་ཐམས་ཅད་ནུབ། ནད་དྲག་པོས་གཟིར། ལོའི་རྩེར་མོར་སོན། འཆི་ཁ་མ་
2



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
འདི་ལྟ་བུ་དབུས་ཕྱོགས་སུ་ཕྱིན་ཀྱང་དགོས་པ་ཆེར་མེད། ཁྱད་པར་ཉིད་ལ་དད་བག་
བརྐྱང་ཆོག་པར་སྣང་ན་ཡང་། མི་ཕལ་མོ་ཆེ་ལུས་དེ་ལྟར་དུ་གྱུར་ཀྱང་། ད་དུང་ཚེ་འདིའི་
སྣང་བ་ལྷུང་བྱེད་པ། ཞེས་སྨོད་པར་འགྱུར་བ་སོགས་ཀྱིས་མར་ཕྱོགས་སུ་སླེབ་པ་ཤིན་ཏུ་
དཀའ་བ་བདོག །དེ་ལྟ་ནའང་དེང་སང་དགོན་པ་འདི་ལ་ཤིན་ཏུ་སོ་མ་སོང་བ་ཞིག་བྱུང་
བས་འདི་ལ་ཅུང་ཟད་ཕན་དུ་རེ་བ་དང་། ཁྱེད་དཔོན་གཡོག་སྐྱེལ་བ་ལ་ཤེལ་དཀར་ཚུན་
འགྲོ་གསུངས། དེ་ནས་བདག་གི་བསམ་པ་ལ། ཡང་ན་ནི་དབུས་ཕྱོགས་སུ་ཕེབས་ན་ཤིན་
ཏུ་ལེགས། ཡང་ན་ཆོས་སྡིངས་རང་དུ་བཞུགས་ན་འཐད་པ་འདྲ་ཞིང་། ཤེལ་དཀར་དུ་སྙུང་
བ་སོགས་བྱུང་ན། བདག་ལ་ཡང་ཆོས་སྡིངས་པ་རྣམས་ཀྱིས་ཁ་ཟེར་འོང་སྙམ། དེ་ལྟར་
དུས་ཞུས་པས། ཤར་ཕྱོགས་ལ་ཐལ་མར་མི་སླེབ་པའི་རྒྱུ་མཚན་སྔ་གོང་དུ་ཞུས་པ་ལ་ཚང་།
ཤེལ་དཀར་ཚུན་ཡོན་མཆོད་ཅི་ནའང་སྡོངས་ནས་འགྲོ་གསུངས། དེ་ནས་ཉི་ཤུ་དགུ་གཅིག་
གི་དགོང་མོ་དེར་ཡོན་མཆོད་ཐེགས་པའི་ལམ་གྱི་རིམ་གྲོ་ལ་དྲུག་ཅུ་བའི་གཏོར་མ་གཅིག་
བྱེད་གཞིས་བྱེས་གཉིས་ཀར་ཀྱི་ཚོགས་འཁོར་གྱི་གྲབས་གཟབ་མ་གྱིས་གསུངས་ནས།
སྦྲུལ་ལོ་ཟླ་བ་དགུ་བའི་ཉི་ཤུ་དགུའི་དགོང་མོ་དྲུག་ཅུ་བ་རྒྱས་པ་གཅིག་མཛད། ཆོ་འཕྲུལ་
ཆེན་པོ་དང་བྱིན་རླབས་བསམ་གྱིས་མི་ཁྱབ་པ་བསྟན། དེའི་ནུབ་ལམ་གཏོར་གཟབ་མ་
ཞིག་ཐོངས་གསུངས།མཁན་ཆེན་རྗེ་བཙུན་པས་ཐོག་དྲངས་འཁོར་རྣམས་ཀྱིས་དགུ་གཏོར་
རྒྱས་པ་ཕུལ། དེ་ནས་ཟླ་བ་དཀར་བའི་ཆ་ལ་བདག་དཔོན་གཡོག་རྣམས་ཀྱིས་ཞབས་ཕྱིར་
འབྲངས་ནས་ལ་སྟོད་ལྷོའི་ས་ཆ་ལ་ཕེབས་ཤིང་། དེ་ཡང་གློ་བོ་ཕྱོགས་ནས་བདག་དཔོན་
གཡོག་རྣམས་ལ་ལམ་དུ་གནོད་བྱེད་པའི་ཇག་པ་མང་བོ་སྣང་བ་ལ། རྗེ་བཙུན་བདག་ཉིད་
ཆེན་པོའི་ཐུགས་རྗེའི་ར་བར་འཁོད་ནས། མིག་ལྟ་བ་ཙམ་ལས་གཞན་དུ་མ་གྱུར་ཏེ། ཕུ་
རེར་ཕེབས། དེ་ནས་ད་ནི་ཁྱེད་རང་དཔོན་གཡོག་རྣམས་བདེ་མོར་སོང་ཞིག་གསུངས། དེ་
ནས་བདག་གིས་མདོ་ལི་འདི་ལྕི་མོ་རང་ཞིག་འདུག་པས་འདི་ལས་ཟོར་ཡང་བ་གཅིག་
3OO



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
གནང་བར་ཞུས་པས། བདག་ལ་ཞལ་འཛུམ་མཛད་ནས་ད་ནི་འདིས་ད་ལན་ཙམ་ཡིན་གྱི་
གསུངས། དེ་དུས་ན་ཆེད་དུ་མ་གོ་ནའང་རྗེས་སུ་བརྟགས་དུས། གཞན་དོན་ལ་མྱུར་དུ་
གཤེགས་པར་དགྱེས་པའི་གསུང་དུ་གནང་ཞིང་། དེ་ནས་བདག་ལ་བྱིན་གྱིས་བརླབས་པའི་
ཆ་དུ་མ་ཞིག་བསྩལ་ནས། བླ་མ་ཆོས་ཀྱི་སྐུ་ལ་འབྲལ་བ་མེད། སྤྲུལ་སྐུ་འཆར་ནུབ་ཅན་ལ་
ཐག་ཉེ་རིང་གི་སྤྲོས་པ་མ་བྱེད་པར་སྙིང་བོའི་བླ་མ་དགེ་རྩོལ་གྱིས་ཤིག་ཅེས། སྐུ་ཡོངས་སུ་
རྫོགས་པར་སྤྱི་བོའི་གཙུག་ཏུ་ཕབས་ནས། སྐྱེ་བ་དང་ཚེ་རབས་སུ་འཛིན་པར་བསྩལ་ཞིང་
ཕྱིར་འཁོར་བ་རྣམས་ལ་ཡང་ཆོས་ལ་སྐུལ་བའི་གདམས་པ་ཆེན་པོ་མང་དག་ཏུ་བསྩལ་ནས།
བདག་ཅག་རྣམས་ཀྱིས་ཕྱག་འབུལ་བྱེད་དེ། ལམ་དུ་བར་ཆད་མེད་པ་ལ་རང་གི་གནས་སུ་
བགྲོད་པ་ཐོབ་བོ། །དེའི་དགུན་རིལ་བོ་ནས་སོས་མགོ་མ་ཚུགས་ཚུན་ཤེལ་དཀར་གྱི་ཆོས་
གྲྭ་ཆེན་པོར་བཞུགས། དཔལ་འདུས་པ་རིན་པོ་ཆེའི་ཆོས་ཀྱི་འཁོར་ལོ་བསམ་གྱིས་མི་ཁྱབ་
པ་བསྐོར། མཁན་ཆེན་པས་ཐོག་དྲངས་དགེ་འདུན་བྱིངས་དང་། ཏའི་སི་ཏུ་ཡོན་མཆོད་
རྣམས་ལ། བསྟན་པ་ལ་བྱ་བ་མཛད་པ་དང་། དེའི་བདག་རྐྱེན་སོགས་ཇི་ལྟར་རིགས་པའི་
བཀས་གནང་རྣམས་མཛད། དེ་ནས་ཐ་མར་གྱུར་པའི་གདུལ་བྱ་རྣམས་ཀྱི་བསོད་ནམས་ཀྱི་
ཞིང་དུ་གྱུར་པའི་ས་གང་དུ་སྤྱན་དྲངས་པ་དེ་དང་དེར་ཕེབས་ཏེ། བླ་ན་མེད་པའི་ཆོས་ཀྱི་
འཁོར་ལོ་ཆེན་པོས་ཚིམ་པར་མཛད་ཅིང་དེ་དང་དེ་ལ་ཅི་རིགས་པའི་ཆོས་ཀྱང་བསྟན་ཏོ། །
སྐལ་བ་དམ་པའི་འཁོར་ལ་ནི། །ཚངས་པའི་གསུང་གིས་འདི་སྐད་དུ། །ད་ནི་དུས་
རིང་མ་ཡིན་པར། །མཁའ་སྤྱོད་ཆེན་པོར་བདག་འགྲོ་གསུངས། །ཉིན་མོ་ཡོངས་སུ་ཟད་
པའི་མཐར། །མཁའ་ཁྱབ་གླེགས་བམ་གྲངས་མེད་གཟིགས། །རྡོ་རྗེའི་སྐུ་ཡི་རྩ་འཁོར་
རྣམས། །རང་བྱུང་འཁོར་བ་མཐོང་ཞེས་གསུངས། །ཞེས་བྱ་བ་ནི། ཤེལ་དཀར་དུ་བོ་དོང་
སྒྲུབ་པ་བོས་ཞབས་བརྟན་ཞུས་པའི་ཚེ་ན། ཐམས་ཅད་མཁྱེན་པའི་གསུང་གིས་ཁོ་བོ་
མཁའ་སྤྱོད་དུ་འགྲོ་བ་ཡིན་པ་འདུག་སྙམ་ནས། རྗེའི་ཐུགས་རྗེ་མཁྱེན་པ་གདའ་ཞུས་པས།
301



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
སླར་ཡང་བསྐྱར་ནས། ང་ནི་དག་པ་མཁའ་སྤྱོད་དུ་འགྲོ། །དེ་ཡང་མཁའ་སྤྱོད་ཕལ་བ་ནི་
རིག་འཛིན་གྱི་གནས་སུ་སྐྱེ་བ་ལ་ཟེར་བ་ཡིན། དག་པ་མཁའ་སྤྱོད་ནི་འོག་མིན་སྟུག་པོ་
བཀོད་པ་ལ་ཟེར་བ་ཡིན། དེར་ཁོ་བོ་འགྲོ་གསུངས་སོ། །
ཡང་ཉིན་ཞིག་ཁྱོད་རྣམས་ལ་སྣང་བ་ཅི་ཡོང་གིན་འདུག །ང་ལ་ནི་ཉིན་པར་གྱི་སྣང་
བ་འདི་ནུབ་མ་ཐག་བདེ་བར་གཤེགས་པའི་གླེགས་བམ་ནམ་མཁའ་གང་བ་ཞལ་ཕྱེ་ནས་
མི་ལྟ་ཁ་མེད་ལ་འགྲོ དེའི་དབང་གིས་ལུས་ཤིན་ཏུ་དུབ་པར་འོང་གིན་འདུག །རེས་འགའ་
སྐུ་གསུང་ཐུགས་ཀྱི་རྩ་གནས་ཀྱི་འཁོར་ལོ་རྣམས་ངང་ངམ་ཤུགས་ཀྱིས་བསྐོར་ནས་ཏིང་ངེ་
འཛིན་ཅི་ལ་གནས་ཀྱང་མི་ཐུབ་པར་འདུག །དེས་ཀྱང་ངལ་བར་བྱུང་གསུངས། མྱུར་དུ་
མཁའ་འགྲོའི་བུང་བ་ནི། །སྤྲིན་བཞིན་སྡུད་པའི་དཔལ་ཁུད་གྱི། །བསྟི་གནས་པདྨོའི་
འཇུག་ངོགས་སུ། །མཁྱེན་བཞིན་གཡོ་བ་མེད་པར་གཤེགས། །ཞེས་བྱ་བ་ནི། ཤེལ་དཀར་
ནས་དབུས་ཕྱོགས་ལ་མི་འབྱོན་པའི་མཐའ་ཆོད་ནས། བོ་དོང་སྒྲུབ་པ་བོས་ད་ཤར་ཕྱོགས་
ལ་མི་ཐེགས་པ་ཇི་ལྟར་ལགས་ཞུས་པས། དབུས་ཀྱི་རྒྱལ་ཁམས་ན་དད་པ་ཅན་མང་ན་
ཡང་། ཡར་འགྲོ་དགོས་པ་འདུག །ཐོད་པ་འབོགས་ས་ལ་ཆོས་སྡིངས་རང་གིས་བཏབ་པའི་
གནས་ཡིན་པས་དེ་ལེགས་པ་ཡིན་གསུངས། ཡར་ཕྱག་བཏེགས་ནས་དབེན་གནས་ཆེན་
པོ་ཆོས་སྡིངས་སུ་ཕེབས་སོ། །
ཡེ་ཤེས་ཆེན་པོའི་མཆོད་རྟེན་ནི། །མགུར་ཆུ་ཆར་ཁེབས་ཏོག་གི་བར། །ཐམས་ཅད་
གསེར་གྱི་རང་བཞིན་ཅན། །སྐད་པ་ལྡུམ་རར་བཅས་པར་གྲུབ། །དེ་ནས་འཁོར་གྱི་དཀྱིལ་
འཁོར་དུ། །མདོ་རྒྱུད་ཀུན་གྱི་སྙིང་བོ་ཡི། །ལེགས་གསུངས་ལེགས་པར་གསུངས་པ་གང་། །
སྐལ་བཟང་རྣ་བའི་སྣོད་དུ་ལྷུང་། །ཞེས་བྱ་བ་ནི། དེ་ནས་རྟའི་ལོའི་སོས་ཀར། ད་ནི་མཆོད་
རྟེན་ཆེན་པོ་མྱུར་དུ་གྲུབ་ཅིང་། རྩེ་མོར་སོན་པ་ཀུན་ཏུ་ཕྱོགས་སོ་ཞེས་གསུངས་ཤིང་།
ཐུགས་བརྩོན་ཆེན་པོ་གནང་ནས། གདུགས་རིམ་པ་ཆར་ཁེབས་ཏོག་དང་བཅས་པ་སོགས་
302



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
སྐད་པ་ལྡམ་ར་དང་བཅས་པ་ཐམས་ཅད་ལེགས་པར་གྲུབ་བོ། །དེ་ནས་རིང་གིས་འཁོར་གྱི་
དཀྱིལ་འཁོར་ཆེན་པོ་ལ་ཡོངས་སུ་གཟིགས་ནས་དེ་རྣམས་ཀྱི་ངོར། མདོའི་སྙིང་བོར་ཐེག་
པ་ཆེན་པོའི་བློ་སྦྱོང་། རྒྱུད་ཀྱི་སྙིང་བོར་ཕྱག་ཆེན་ལྷན་ཅིག་སྐྱེས་སྦྱོར། ཐམས་ཅད་ཀྱི་སྙིང་
བོ་སྦས་དོན་གསལ་བ་རྣམས་ཟབ་རྒྱས་གནང་ནས། གདུལ་བྱ་ཐམས་ཅད་ཀྱི་བསམ་པ་
ཡོངས་སུ་རྫོགས་པར་མཛད་པ་ཡིན་ནོ། །
སྐུ་ཚེའི་འདུ་བྱེད་ལ་མི་སྲིད། །འཚོ་བའི་འདུ་བྱེད་བྱིན་བརླབས་ནས། །འགྲོ་བའི་
མཆོད་རྟེན་རྒྱ་ཆེན་རྣམས། །ཡེ་ཤེས་ལྡན་པ་ཉིད་དུ་བསྒྲུབས། །ཞེས་བྱ་བ་ནི། དེ་ནས་
ཐམས་ཅད་མཁྱེན་པས། སྐུ་ཚེའི་འདུ་བྱེད་ནི་སྤངས། འཚོ་བའི་འདུ་བྱེད་ནི་བྱིན་གྱིས་
བརླབས་ཏེ། རྟ་ལོའི་སྟོན་གྱི་དུས་སྒྲུབ་མཆོད་ལྔ་བརྒྱ་ཙམ་དང་སྦྲེལ་ནས་མཆོད་རྟེན་ཆེན་
པོའི་རབ་ཏུ་གནས་པ་མཛད། ས་ཆོག་ལ་གུར་གར་གྱི་གཙོ་བོ་རིན་པོ་ཆེ་ཉིད་ཀྱིས་གནང་།
རྡོར་དབྱིངས་ཀྱི་གཙོ་བོ་མཁན་ཆེན་རྗེ་བཙུན་པས་མཛད། མཁན་ཆེན་རྗེ་བཙུན་པས་རྒྱས་
པའི་སྦྱིན་སྲེག་ཀྱང་ཕུལ། ཕུན་སུམ་ཚོགས་པའི་དགའ་སྟོན་དང་བཅས་པས་རབ་ཏུ་གནས་
པ་མཆོག་ཏུ་དགེ་བར་གྲུབ་བོ། །
ཆོ་འཕྲུལ་ཆེན་པོའི་མཆོད་པ་ལ། །རྒྱུད་སྡེ་བཞི་ཡི་དཀྱིལ་འཁོར་མཆོག །སྒྲུབ་ཅིང་
མཆོད་པས་དགྱེས་པའི་མཐར། །འཁྲུལ་བའི་ཡམ་ཤིང་སྲེག་པར་རྩོམ། །ཞེས་བྱ་བ་ནི། དེ་
ནས་ལུག་ལོ་གསར་བའི་རྟའི་ཟླ་བའི་ཆོ་འཕྲུལ་གྱི་ཚེ། རྒྱུད་སྡེ་རིན་པོ་ཆེའི་སྒྲུབ་མཆོད་
མཛད་པའི་ཐམས་ཅད་མཁྱེན་པས་འཁོར་ལོས་སྒྱུར་བའི་ཆས་སུ་འཇུག་པས། ཁྲིའུ་ཤིང་གི་
སྟེང་དུ་བཞུགས་པའི་དམིགས་རྣམ་མཛད། ཕྱག་ལེན་རྣམས་གཟིམ་དཔོན་འོད་བཟང་
གིས་བགྱིས་ཏེ། དཔལ་ཀྱེའི་རྡོ་རྗེའི་སྦྱིན་སྲེག་མཛད་དོ། །
དེ་ལས་འདི་ལྟར་དུ་རྟོགས་ཏེ། སྐུ་ཚེ་འདིར་མཆོག་གི་རྣལ་འབྱོར་ལ་ལྷུར་མཛད་པ་
དེ་དག་གི་ཁ་སྐོང་བ་དང་། ངེས་པའི་དོན་དུ་རྡོ་རྗེ་འཛིན་པ་ལ་ཉམས་ཆག་སྐོང་བའི་ལས་
303



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
འདི་ལྟ་བུ་ལ་ནན་ཏན་དུ་གྱིས་ཤིག ། མན་ངག་ཆེན་པོ་རྣམས་གསུངས་པ་ཡིན་ནོ། །
ཆོས་ཀྱི་ཕུང་བོ་ཡོངས་རྫོགས་པའི། །བསྟན་བཅོས་ཆེན་པོ་གང་བར་གྱིས། །ཁྱོད་ཀྱི་
ཞིང་ཁམས་གཞན་ན་ཞེས། །ནམ་མཁའ་ལས་ནི་སྒྲོག་པར་ཐོས། །ཞེས་བྱ་བ་ནི་། དེ་ནས་
ལུག་ལོ་ཤར་མ་ཐག་པའི་དུས་ཤིག་གི་ཚེ། ཐམས་ཅད་མཁྱེན་པའི་ཞལ་ལས་འདི་སྐད་དུ་
ཐོས་ཏེ། རྒྱལ་བའི་རྣམ་འཕྲུལ་འདྲ་བའི་གསུང་གིས་རྩོམ་པའི་མཇུག་ཡོངས་སུ་གང་བ་ལ་
བརྩོན་པར་གྱིས་ཤིག །ཁྱེད་ཀྱི་ཞིང་ཁམས་དང་འཕྲིན་ལས་གཞན་ན་རྒྱ་ཆེ་བ་ཡིན་ཞེས་
བསྐུལ་བ་ལ་བརྟེན་ནས། རྩོམ་ཡིག་པ་སུམ་ཅུ་ཙམ་གྱིས་བྲི་བར་གནང་སྟེ་དཔལ་དེ་ཉིད་
འདུས་པ་ཡོངས་སུ་རྫོགས་པར་མཛད་ཅིང་། དེའི་ཚེ་ཐམས་ཅད་མཁྱེན་པའི་ཡེ་ཤེས་ཆེན་
པོས་བྱིན་གྱིས་བརླབས་ནས། ཡི་གེ་བ་ཡི་གེའི་སྒྱུ་རྩལ་ཞན་པ་དག་གིས་ཉི་མ་རེ་ལ་ཤོག་
བུ་ཁ་གྲངས་སུམ་ཅུ་མ་བྲིས་ཚར་བར་གྱུར་ཅིང་། རྒྱུད་སྡེ་སྤྱིའི་རྣམ་པར་བཞག་པ། དེ་ཉིད་
སྙིང་བོ། སྦས་དོན་གསལ་བ་རྣམས་ཀྱི་ཞུས་དག །མཆན་བུ་རྣམས་ཞིབ་པར་མཛད།
དཔལ་འདུས་པ་ཡོངས་སུ་རྫོགས་པ་ལ་ཡང་ཞུས་དག་རགས་པར་གནང་ནས་གླེགས་བམ་
རྒྱ་མཚོ་གུར་ཀུམ་དང་ཚོས་ཀྱིས་རྣམ་པར་ཕྱེ་ཞིང་། མཆན་བུ་འདེབས་དགོས་པ་རྣམས་
ཞིབ་ཏུ་བཏབ་ནས་གླེགས་བམ་རྣམས་རང་རང་དུ་བསྒྲིགས་ཤིང་བསྟན་བཅོས་ཆེན་པོའི་
མཇུག་སྡུད་པ་མཛད་ནས་དགོངས་པ་ཐམས་ཅད་ཀྱི་ཕ་རོལ་ཏུ་སོན་པ་ཡིན་ནོ། །
དེ་ནས་ཐམས་ཅད་མཁྱེན་པ་ཆོས་དབྱིངས་སུ། །ཞི་བར་བཞུད་པ་མིག་གིས་མ་
བཟོད་ནས། །སྡོམ་བརྩོན་རིག་སྔགས་འཆང་བ་མ་ཏིའི་ཞབས། །ལུས་ནི་ངོ་མཚར་དང་
བཅས་བཏང་བར་གྱུར། །ཅེས་བྱ་བ་ནི། དེ་ན་ཐམས་ཅད་མཁྱེན་པ་ཡོངས་སུ་མྱ་ངན་ལས་
འདའ་བར་ཁོང་དུ་ཆུད་ནས། དེའི་སྤྱོད་པ་ཆེན་པོ་མིག་གིས་ཤིན་ཏུ་མ་བཟོད་ཅིང་། འདིའི་
སྔོན་དུ་རང་གི་ལས་སྔོན་དུ་ཡོངས་སུ་བཏང་ནས་གཞན་གྱི་དོན་ལ་རིངས་པར་མཛད་པས་
བདག་གི་ཡོངས་སུ་འཛིན་པ་ཆེན་པོ་བློ་གྲོས་རྣམ་པར་རྒྱལ་བའི་ཞལ་སྔ་ནས་བདག་སྔ་
304



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བར་དོང་བ་ན། དཔལ་ཐམས་ཅད་མཁྱེན་པ་ལ་ཡོན་གྱི་མེ་ཏོག་གི་ཕྲེང་བ་འདི་དང་འདི་
ཕུལ་སྨོན་ལམ་ཞུས་ཤིག་ཅེས་གསུང་གི་ཐ་མར་རབ་ཏུ་བརྗོད་ནས། མྱ་ངན་ལས་འདས་ཏེ་
སྐུ་གདུང་གི་ནམ་མཁའ་ལ་འཇའ་ཚོན་གྱི་གུར་རྡོ་རྗེ་རྒྱ་གྲམ་གྱི་མདོངས་ཅན་གྱི་བཀོད་པ་
དང་བཅས་ནས་གཤེགས་སོ། ། །
དེ་ནས་འགྲོ་བའི་བསོད་ནམས་ཆུ་གཏེར་ཆེ། །ཉི་མའི་འོད་ཀྱིས་འཐུང་བའི་ལྟེང་ཀ་
བཞིན། །མྱུར་དུ་ཉམས་སུ་ཕྱོགས་པར་མཐོང་བ་ན། །སེམས་མེད་རྣམས་ཀྱང་ངལ་བ་ལྷུར་
ལེན་ནོ། །གང་གི་དཔལ་གྱིས་གཏོང་བར་མཐོང་བ་ཡིས། །ས་ཆེན་འདིར་ཡང་ཀུན་ཏུ་
གཏོང་བར་རྟེན། །མྱ་ངན་ལྗིད་ཀྱིས་རྒྱ་ཆེན་ནོན་པ་ཡི། །ཀུན་གསལ་བུ་མོ་འཁུན་པའི་ང་རོ་
འཚེར། །ཉི་མ་ནུབ་ཀྱི་རི་ལ་ཉེ་བ་ན། །ཐུན་མཚམས་སྤྲིན་གྱི་གོས་དམར་ཕྱར་བ་ལྟར། །མི་
ཆེན་པོ་ཞིག་ཕལ་ཆེར་འགྲོ་བ་ཡི། །ངེས་པའི་གཏན་ཚིགས་དག་ཏུ་བདག་གིས་མངོན། །ད་
སྟེ་ལྔ་བའི་ཞག་གི་ཐ་མར་ནི། །ཀུན་ཏུ་དྲག་པོའི་རླུང་ཆེན་གཡོ་བར་འགྱུར། །གལ་ཏེ་མིན་
ན་ཁོ་བོ་ས་ཆེན་འདིར། །རེ་ཞིག་སྡོང་བའི་རྟེན་འབྲེལ་ཡིན་ཞེས་གསུངས། །དེ་ནས་རེ་
ཞིག་དོགས་པས་རྣམ་བཅིངས་པའི། །འཁོར་གྱི་དཀྱིལ་འཁོར་ཐེ་ཚོམ་གྱིས་ངལ་ཞིང་། །
བསྟན་དང་བདག་ཅག་རྣམས་ལ་བརྩེ་ཆེན་གྱི། །སྤྱན་གྱིས་གཟིགས་ཞེས་ཐལ་མོ་ལན་
བརྒྱར་སྦྱོར། །ཞེས་བྱ་བ་ནི། དེ་ནས་ས་ཆེན་པོ་རབ་ཏུ་གཡོས་ཤིང་འབྲུག་གི་གད་མོ་ལྟ་
བུའི་ནམ་མཁའ་ལ་སྒྲ་འབྱིན་པར་བྱེད་དོ། །དེ་ལ་ཐམས་ཅད་མཁྱེན་པའི་གསུང་གིས་ལྟས་
ངན་མི་ཆེན་པོ་གཅིག་དང་འགྲོ་བ་དང་འདྲ་གསུངས། རང་ཉིད་མྱུར་དུ་མྱ་ངན་ལས་འདའ་
བའི་རྒྱུར་བསྟན་ཏོ། །དེ་ནས་ད་སྟེ་ཞག་ལྔ་ནས་རླུང་དམར་ཆེན་པོ་འོང་བར་འགྱུར་རོ། །དེ་
ལྟར་ན་ཁོ་བོ་མྱུར་དུ་འགྲོ་བ་ཡིན་གྱི། གལ་ཏེ་མ་བྱུང་བ་སྲིད་ན་རེ་ཞིག་སྡོད་པའི་རྟེན་
འབྲེལ་བ་ཡིན་ནོ་གསུངས་སོ། །དེ་ནས་རླུང་མི་ཡོང་དུ་རེ་ཞིང་། ལངས་པར་རབ་ཏུ་དོགས་
པའི་འཁོར་གྱི་ཚོགས་རྣམས་སེམས་ཁྱོགས་ལ་འཆང་བ་ཉིད་དུ་བདག་དང་སེམས་ཅན་
305



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཐམས་ཅད་ཀྱི་སླད་དུ་ཞིང་ཆེན་པོ་འདི་མི་སྤོང་བར་གསོལ་བ་འདེབས་པར་བྱེད་དོ། །
དེ་ནས་ཉི་མ་ལྔ་དག་འདས་པ་ན། །ནག་པོའི་རྩ་ལག་དག་གིས་བྱས་པ་ལྟའི། །ཐར་འདོད་
རྣམས་ལ་མྱ་ངན་འདེབས་བྱེད་མཁན། །མི་བཟད་རླུང་དམར་ཆེན་པོ་ལངས་པར་གྱུར། །
སྐབས་གསུམ་པ་དང་དཔལ་ལྡན་གནོད་སྦྱིན་ཆེ། །གདེངས་ཅན་ལ་སོགས་འཇིག་རྟེན་
ལེགས་སྲུང་བའི། །བདག་པོར་གྱུར་པ་རྣམས་ཀྱིས་སྤྱན་འདྲེན་ལ། །གུས་པའི་བཀོད་པ་
ཆེན་པོ་ཅི་ཡང་བཤམས། །ཞེས་བྱ་བ་ནི། དེ་ནས་ཉི་མ་ལྔར་སོང་བ་ན། ཤིན་ཏུ་མི་བཟད་
པའི་རླུང་དམར་ཆེན་པོ་ཤིང་ལྗོན་པ་རྩ་བ་ནས་འབྱིན་བར་ནུས་པ། ཉིན་མོ་ཡང་མཚན་མོ་
བཞིན་དུ་སྤྱོད་པར་བྱེད་པ། དཔལ་ཁུད་ནས་བརྩམས་ཏེ། དབུས་གཙང་གི་ས་དང་ནམ་
མཁའ་ཐམས་ཅད་ཁྱབ་པར་གྱུར་པ་རབ་ཏུ་ལངས་ནས་ཞག་ལྔའི་བར་དུ་རྒྱུན་མ་ཆད་པར་
བྱུང་ངོ༌། །
དེའི་ཚེ་ན་ཐམས་ཅད་མཁྱེན་པའི་གསུང་གིས། ད་ཁོ་བོ་ནི་ཡུན་དུ་མི་སྡོད་དེ།
གཟིམས་ཆུང་དཔལ་འཛོམས་འདི་ཡང་འཇིག་སྟེ་མཆིས་གསུངས། རླུང་དྲག་པོ་བྱུང་བའི་
དུས་སུ་མི་མ་ལགས་པའི་འགྲོ་བ་མང་བོ་མཇལ་དུ་བྱུང་གསུངས། སྐུ་མདུན་ན་གནས་པས་
ཇི་ལྟར་ཡིན་ཞེས་པས། ཁོ་བོ་སྤྱན་འདྲེན་པའི་སླད་དུ་འཇིག་རྟེན་གྱི་དེད་དཔོན་ཆེན་པོ་
རྣམས་ཡུས་པའི་རྟགས་སུ་གདའ་གསུངས། དེ་ནས་ཟླ་བ་གཅིག་དག་སོང་བ་ན། གཞན་
པའི་ཞིང་ཁམས་མཆོག་ལ་རབ་བསྐུལ་བའི། །ཁྱེའུ་མིག་གི་དགའ་སྟོན་ཨུཏྤལ་མིག །རྣམ་
བཀྲའི་རྒྱན་གྱིས་བཀླུབས་པ་དུ་མ་དང་། །གཞན་དུ་ངུར་སྨྲིག་ཕང་ཕུང་ཆས་གྱུར་པའི། །
ཆོས་པའི་ཚུལ་རྣམས་པུས་མོའི་མེ་ལོང་ནི། །ས་ཡི་དཀྱིལ་འཁོར་དག་ལ་ལེགས་བཀོད་
ནས། །རང་གི་རེ་བའི་འབྲས་བུ་སེམས་པར་བྱེད། །དེ་ནས་ཐམས་ཅད་མཁྱེན་པའི་འཛུམ་
ཞལ་ལས། །སྐབས་སུ་འོས་པའི་གསུང་གིས་ཟློག་མཛད་ཀྱང་། །ཕྱོགས་འདིའི་སྐལ་བ་
རྙིང་བར་གྱུར་པ་ཡིས། །ནམ་མཁར་ཉི་ཟླ་རྒྱུ་བཞིན་ཟློག་པ་མིན། །ཞེས་བྱ་བ་ནི། དེ་ནས་
306



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཟླ་བ་གཅིག་སོང་བ་ན། གསོལ་བྱ་བ་བློ་ལྡན་ལ། ཁར་སང་ཉི་མ་ཕྱེད་ཙམ་ལ། དཔལ་གྱི་
ཁྱེའུ་མཛེས་ཤིང་ཡིད་དུ་འོང་བ་གོས་དང་རྒྱན་བཟང་བོས་རྣམ་པར་བརྒྱན་པ། ལྟ་ན་སྡུག་པ་
དུ་མ་ལྷགས་ཏེ། ཁ་ཅིག་ནི་མྱུར་དུ་བྱོན་པ་ལེགས་ཟེར། གཞན་དག་ནི་རབ་བྱུང་བའི་ཚུལ་
ཅན་དུ་ངུར་སྨྲིག་གི་གོས་ཀྱིས་མཛེས་པ་པུས་མོའི་ལྷ་ང་ས་ལ་བཙུགས་ནས་འདུག་གོ །ཁོ་
བོས་དེ་དག་ལ་སྙན་པར་བརྗོད་པའི་གཏམ་གྱིས་ལེགས་པར་བཤད་པའི་ཚིག་མང་དུ་སྨྲས་
ནས་བཟློག་པར་སྐུལ་ནའང་ཟློག་ཏུ་མ་འདོད་གསུངས་སོ། ། །
དེ་ནས་ཤེས་རབ་རལ་གྲི་ཡིས། །རྨོངས་པའི་འཕྲུལ་འཁོར་ཀུན་བཅད་ནས། །རྣམ་
པར་གཡེང་བས་མི་བརྫི་བས། །ཏིང་ངེ་འཛིན་ལ་མཉམ་པར་བཞག །དེ་ཡི་རྗེས་ཐོབ་ཉིད་
དུ་ནི། །སྤྲིན་ཆེན་གངས་རི་འགྲོ་བ་ལྟའི། །རྟ་མཆོག་ལ་ནི་བཅིབས་གྱུར་ནས། །ནམ་
མཁའ་ཀུན་ཏུ་སྙེག་པ་བཞིན། །སླར་ཡང་རྣམ་རྟོག་རླུང་ཆེན་གྱིས། །ཀུན་ཏུ་སྐྱོད་པར་མི་
ནུས་པའི། །རྡོ་རྗེ་ལྟ་བུའི་ཏིང་ངེ་འཛིན། །རི་དབང་ལྟ་བུར་བརྟན་པར་འགྱུར། །དེ་ནས་
མཁའ་འགྲོའི་ལག་པད་ལ། །རྟ་རྨིག་བུང་བ་འཁོར་བཞིན་དུ། །ནམ་མཁའ་སྒྲོད་ཅིང་ཐེམ་
སྐས་མཆོག །བརྒལ་ནས་རིན་ཆེན་ཁང་བརྩེགས་ཐོབ། །སླར་ཡང་བ་གམ་བརྩེགས་པ་ནི། །
དུ་མར་ལྷ་དང་ལྷ་མོ་ཡིས། །མཆོད་པའི་ཕུང་བོ་དཔག་མེད་ཀྱི། །བདུད་རྩིའི་དགའ་སྟོན་
ཐོབ་ཅེས་གསུངས། །འགྲོ་བ་སྒྲོལ་བ་ལ་ཆགས་པས། །སེམས་ཅན་དོན་མང་ལྷུར་མཛད་
ཀྱང་། །ད་དུང་འགྲིབ་པར་མ་གཟིགས་ནས། །སྤྱན་ནི་བྱམས་པའི་ཆུ་ཡིས་བརླན། །བདག་
གི་ཉི་མ་ནུབ་པའི་མཐར། །ཐུབ་བསྟན་པདྨའི་ཚལ་བརྒྱ་ཟུམ། །བདེ་སྐྱིད་སྦྲང་རྩིའི་དགའ་
སྟོན་རྣམས། །ཁོ་བོ་འཆི་བས་མི་བརྫི་བའི། །དཔལ་ཀུན་བདག་གིས་ཐོབ་ན་ཡང་། །བརྩེ་
བས་ལན་མང་བསྐྱངས་གྱུར་པའི། །ང་ཡི་མ་ཞེས་ཞལ་ན་རྒྱུ། །ཞེས་བྱ་བ་ནི། དེ་ནས་སྒྱུ་
མའི་སྣང་བ་འཆར་ནུབ་དེ་དག་ཤེས་རབ་ཀྱིས་དཔྱད་དེ། ཡུལ་གྱི་གོས་དང་བྲལ་བའི་རྣམ་
པར་མི་རྟོག་པའི་ཏིང་འཛིན་ལ་རྩེ་གཅིག་པས་མཉམ་པར་བཞག་པའི་རྗེས་ཐོབ་དེ་ཉིད་དུ།
307



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
སྔོན་མིག་ཡུལ་དུ་མ་གྱུར་པའི་རྟ་མཆོག་ཟླ་ཤེལ་དག་པ་ལྟ་བུའི་ཁ་དོག་ཅན། སྒ་སྲབ་ཕུན་
སུམ་ཚོགས་པ་དང་ལྡན་པ་དག་ལ་ཁོ་བོ་བསྐྱོན་ནས་ནམ་མཁའ་ལ་བགྲོད་པ་ཐོབ་བོ། །
དེའི་འོག་ཏུ་སླར་ཡང་འདི་དག་ནི་རྣམ་པར་རྟོག་པའི་ཆོ་འཕྲུལ་ཙམ་ཡིན་གྱི་སྙམ་དུ་
བསམ་ནས། རྣམ་པར་རྟོག་པས་མི་བརྫི་བའི་རྡོ་རྗེ་ལྟ་བུའི་ཏིང་ངེ་འཛིན་ལ་མཉམ་པར་
བཞག་གོ །སླར་ཡང་དེའི་རྗེས་ཐོབ་ཏུ། རྡོ་རྗེ་མཁའ་འགྲོ་མ་བཞིའི་ལག་པས་སྔོན་གྱི་རྟ་དེའི་
རྐང་བ་རེ་རེ་བཏེགས་ནས་རི་བོ་ཆེན་པོ་ཞིག་ལ་འཛེགས་སོ། །དེ་ནས་མཁའ་ལ་སྤྱོད་པས་
རི་ཞིག་གི་རྩེ་ན་རྣམ་པར་རྒྱལ་བའི་ཐེམ་སྐས་དག་ལ་རྟ་དང་བཅས་པ་སོང་སོང་བ་ལས་
རིན་པོ་ཆེའི་ཁང་བརྩེགས་མར་ཞུགས་སོ། །ཡང་སོང་བ་ལས་ཁང་བརྩེགས་པ་དེ་དང་དེར་
ཕྱིན་ཅིང་ལྷ་དང་ལྷ་མོའི་མཆོད་པ་ཆེན་པོ་ཐོབ་པ་ཡིན་ནོ་གསུངས་སོ། །དེ་ལྟར་ན་གཞི་དེ་
ལ་རེ་ཞིག་སྡོད་པའི་རྟེན་འབྲེལ་བསྒྲིགས་ཀྱང་ཅུང་ཟད་མ་འགྲིག་པས། ཁོ་བོ་མེད་པའི་
རྗེས་སུ་རྫོགས་པའི་སངས་རྒྱས་ཀྱི་བསྟན་པའི་ཉི་མ་ནུབ། བདུད་རིགས་འབྱུང་བོའི་
བསམ་པ་གྲུབ། སེམས་ཅན་གྱི་བདེ་སྐྱིད་ཉམས་ཤིང་ཟད་དེ། དེ་ག་ལས་མ་འདས་པ་ཡིན་
གསུངས། སྤྱན་ཆབ་མང་བོ་བླགས། ཁོ་བོས་དང་འགྲོ་གྲབས་ཤིག་ཚར་ཡོད་དེ། ངའི་མ་
རྒན་སེམས་ཅན་ཚོ་ཡིད་ལ་འཁྲེང་། སངས་རྒྱས་སྨན་པའི་རྒྱལ་བོ་དེ་ནི་མྱ་ངན་འདས།
དམ་ཆོས་སྨན་མཆོག་ཟབ་མོ་ནི་ལྟོར་མི་ཆགས། མཁས་གྲུབ་གྲོགས་མཆོག་དམ་པ་ནི་
འཁོར་མཁན་མེད། མགོན་སྐྱབས་མེད་ཀྱི་ནད་པ་ཚོ་སྙིང་རེ་རྗེ། ཞེས་གསུང་ཤུགས་དྲག་
པོས་རབ་ཏུ་བཤུམས་ནས་སྤྱན་ཆབ་ཀྱི་རྒྱ་མཚོ་ཆེན་པོ་བཏང་ངོ༌། །
དེ་ནས་རང་གི་ཐུགས་ཀ་ནས། །རབ་སྤྲུལ་རྗེ་བཙུན་འཇམ་པའི་དབྱངས། །དྲག་པོ་
ཆེན་པོ་ཟློས་གར་མཁན། །བརྒྱ་ཕྲག་ཞལ་ལྡན་མདུན་དུ་བྱོན། །ཀུན་ཏུ་བཟང་བོའི་རྣམ་
ཐར་ལ། །རབ་དགྱེས་ཁྱབ་བདག་དམ་པའི་མགོན། །རང་ཉིད་གང་ནས་བྱོན་གྱུར་པའི། །
དབྱིངས་སུ་ང་ནི་སྤྱན་འདྲེན་གསུངས། །ཞེས་བྱ་བ་ནི། དེ་ནས་སྐབས་ཤིག་གི་ཚེ། ཐམས་
308



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
ཅད་མཁྱེན་པའི་གསུང་གིས། དེ་རིང་འུ་ཅག་ལ་འགྲོན་པོ་མང་བོ་ཞིག་འོང་བ་ཡོད། ཁྱེད་
རྣམས་ཀྱིས་མཆོད་པ་བཟང་བོ་ཤོམས། ཁྱོད་རང་རྣམས་ཀྱང་དུམ་ཞིག་ཕྱིར་སོང་གསུངས།
ཐམས་ཅད་དྲན་པ་སྟོར་བཞིན་དུ་གྱུར་ནའང་། བཀའ་བཞིན་བགྱིས་ནས་ཕྱིར་སོང་ཞིང༌།
སླད་ཀྱིས་བློ་ལྡན་ཞབས་དྲུང་དུ་སྡོད་པ་ཐོབ་པ་ན། ཐམས་ཅད་མཁྱེན་པའི་གསུང་གིས།
ཁོ་བོའི་མདུན་དུ་བཅོམ་ལྡན་འདས་རྡོ་རྗེ་འཇིགས་བྱེད་གདོང་བརྒྱ་བ་གཅིག་བྱོན་ནས།
བདག་ལ་ཕྱག་དང་བསྐོར་བ་མང་དུ་བྱས། དེའི་གསུང་གིས་དུས་གསུམ་སངས་རྒྱས་
ཐམས་ཅད་ཀྱི་ངོ་བོར་མྱུར་བར་བྱོན་མཛོད་ཅིག་གསུངས། དེའི་མངོན་པར་རྟོགས་པ་མི་
འདྲ་བ་རེ་རེ་མཛད་པས་སྐུ་ཤིན་ཏུ་ངལ་བར་བྱུང་གསུངས། དེ་དུས་ཁོང་རྣམ་པ་ཡིད་ཁོང་དུ་
ཆུད་པས་ཞུ་བར་མ་སྤོབས་མོད། གསོལ་བ་བཏབ་ནས་ཡི་གེ་འབྲི་བར་ཞུས་ན་གདོན་མི་ཟ་
བར་གནང་བ་ཉིད་དུ་སེམས་སོ། །
དཔལ་ཆེན་མ་ཧཱ་ཀ་ལས་སྒྲོན་མེ་བཏེགས། །གདུང་མཆོག་རྒྱས་པར་གྱུར་པའི་བརྡ་
དོན་བསྟན། །སྤྱན་འདྲེན་མཆོག་ལ་རིངས་པར་རབ་བསྐུལ་ཞིང་། །བསམ་པས་རྟོགས་པ་
བརྗོད་པའང་སྟོན་པ་ཉིད། །རྡོ་རྗེ་སྐུ་ཡི་གཞལ་མེད་ཁང་ཆེན་པོར། །རྩ་ཁམས་དག་པའི་ལྷ་
ཡི་འཁོར་ལོ་བཤད། །དེ་ཡི་རྣམ་པར་ཐར་པ་རབ་སེམས་པའི། །ཡིད་ནི་རབ་ཏུ་བྲེལ་བ་
འཛིན་པ་ཉིད། ཅེས་བྱ་བ་ནི། ཡང་ཉིན་ཞིག་གི་ཚེ་ཀ་དྲུག་མའི་སྟེང་དུ་མགོན་པོའི་སྤྲུལ་བ་
ཡིན་པའི་མི་ནག་པོ་མཚན་དཔེས་བརྒྱན་པ་གཅིག་གིས་མེ་ཆེན་པོ་སྦྱར་ནས་འུ་ཅག་གིས་
གོས་ཐམས་ཅད་བསྲེགས་ཤིང་། མེ་སྟོབས་རྒྱས་ནས་ཁང་བ་འདི་ཡང་ཚིག་པ་སྙམ་པ་བྱུང་།
དེའི་ངག་གིས་རྗེ་བཙུན་རིན་པོ་ཆེ་བསུ་བ་ལ་བྱོན་པའི་གང་ཟག་མང་བོ་ནི་མྱ་ངན་གྱིས་ནོན་
གདའོ་ཟེར། ད་ནི་མྱུར་དུ་འགྲོ་བ་འདུག་གསུངས། འདི་ནི་རྡོ་རྗེ་ནག་པོ་ཆེན་པོས་ཐམས་
ཅད་མཁྱེན་པ་མྱ་ངན་ལས་འདས་པའི་འོག་ཏུ་སྐུ་གདུང་རྒྱས་པར་གྱིས་ཤིག་པ་དང་།ངེས་
པའི་དོན་དུ་ནི་ལྟེ་བ་ན་གཉུག་མར་བཞུགས་པའི་ནང་གི་རྡོ་རྗེ་ཕག་མོ་དམར་བ་ཚ་བ་རྣོ་བ་
309



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
སྲ་བ་སྟེ། ཆོས་བཞི་ལྡན་སྙིགས་མ་གཅོད་པ་ལ་རབ་ཏུ་དཔའ་བ་དེའི་སྟོབས་རབ་ཏུ་རྒྱས་
པས་དབང་བོའི་སྡུག་བསྔལ་གྱི་རྒྱ་མཚོ་ཐམས་ཅད་རབ་ཏུ་བཅོམ་ནས། མི་ཤིགས་པ་ཆེན་
པོ་དྭངས་པའི་སྐུ་གསུང་ཐུགས་ཀྱི་འཁོར་ལོ་ཆེན་པོ་རྣམ་ཐར་བཞི་ལྡན་གྱི་བདེ་བ་ཆེན་པོ་
ལྷན་ཅིག་སྐྱེས་པ་ནམ་མཁའ་དང་མཉམ་པའི་ཏིང་ངེ་འཛིན་མངོན་དུ་བྱས་སོ། །ཞེས་པའི་
བརྡ་དོན་དུ་སྣང་ངོ༌། །
འཇིག་རྟེན་དབང་བོའི་ཞལ་ལས་འདི་སྐད་དུ། །ཇི་སྙེད་སྲོག་ཆགས་ཕུང་བོ་མ་ལུས་
པའི། །སྐྱབས་མཆོག་ཁྱེད་ལ་བཅོལ་ཞེས་སྤྱན་ཆབ་དང་། །བཅས་ནས་རང་གི་གནས་སུ་
གཤེགས་པར་གྱུར། །ཅེས་བྱ་བ་ནི། སླར་ཡང་རྗེ་བཙུན་སྤྱན་རས་གཟིགས་ཀྱི་སྤྲུལ་བ་མི་
དཀར་བོ་ཞིག་མདུན་དུ་བྱོན་ནས་སྤྱན་ཆབ་མང་བོ་བསིལ། ད་ནི་སེམས་ཅན་ཐམས་ཅད་
ཀྱི་རེ་ལྟོས་ཁྱོད་ལ་བཅོལ་ལོ་གསུངས་ནས་ནམ་མཁར་ཡལ་གསུངས། དེ་ནས་སྐྱེ་དགུའི་
བསོད་ནམས་ཕུང་བོ་ནི། །བུང་བས་འཐུངས་པའི་པདྨའི་སྦྲང་རྩི་བཞིན། །མྱུར་དུ་ཟད་ལ་
ཉེ་བར་གྱུར་པ་ན། །འཁོར་རྣམས་རབ་ཏུ་དྲན་པ་སྟོར་བར་གྱུར། །དེ་ནས་གདུལ་བྱར་བརྩེ་
བའི་སྤྱན་རས་ཀྱིས། །གཟིགས་པ་དམ་པས་རང་རང་ལས་ཀྱིས་ཕྲེང་། །སྤྱི་བོར་བཟུང་ཞེས་
ཀུན་ནས་འདོམས་ཕྱིར་དང་། །རང་གི་ལས་ཀྱི་ལྷག་མ་འདོར་བརྩོན་པས། །རྣམ་པར་
འདྲེན་པའི་ཞབས་ཀྱི་མཐེ་བོའི་རྩེར། །ལྷས་བྱིན་གྱིས་ནི་རྡོ་བ་འཕངས་པ་ལྟར། །དྲག་པོའི་
སྙུང་བའི་གྱ་གྱུ་ཚུལ་གྱིས་ནི། །འདིར་ཕྱོགས་རྣམས་ཀྱི་མིག་ལ་མྱ་ངན་འབྱིན། །ཞེས་བྱ་བ་ནི།
དེ་ནས་དགུན་འདས་ཏེ་དཔྱིད་འབྲིང《ཆོས་སྡིངས་ན་བཞུགས་པའི་ཟིན་བྲིས་མཛད་པ་སོགས་ཀྱི་ས་གའི་ཟླ་
བར་བཟུང་བ་ནི་ལོ་རེའི་སྔ་མ་ཟླ་ཤོལ་བྱུང་བ་མ་དཔྱད་པས་ནོངས་ཀྱི། ངེས་པ་ནི་ནག་པ་ཁོ་ན་ཡིན་ནོ༽གི་ནག་པའི་ཟླ་
བ་ལ་མཁྱེན་པའི་རང་གི་ལས་ཀྱི་ལྷག་མ་བདག་གིར་མཛད་ཅིང་། སེམས་ཅན་གྱི་ཕུང་བོ་
ཆེན་པོ་ལ་བརྩེ་བར་གཟིགས་ནས་རང་རང་གི་ལས་ཀྱི་ཕྲེང་བ་རྣམས་སྤྱི་བོར་ཟུངས་ཤིག །
གཞན་ཡང་སྐྱེས་པ་ཐམས་ཅད་ནི་འཆི། འདུས་པ་ཐམས་ཅད་འབྲལ་བ་དང་། དར་བ་རྒུད་
31)



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
པར་གྱུར་པ་ནི། འཇིག་རྟེན་ལ་གནས་སོ་ཞེས་ཆོས་ཆེན་པོ་ཞིག་གསུང་བའི་སླད་དུ་ཤིན་ཏུ་
སྙུང་བའི་ཚུལ་གྱིས་ཕལ་བ་ལྟར་གཟིམས་མལ་ལ་བརྟེན་ནས་གཟིམས་སོ། །
དེ་ནས་སྐུ་ནི་སྒེག་པའི་གར་གྱིས་དགྱེས། །གསུང་ནི་མཆོག་གི་རོལ་མོ་ཆེན་པོ་བ། །ཐུགས་
ནི་ཟག་མེད་བདེ་བས་རབ་གང་བའི། །མཆོག་གི་རྣམ་ཐར་ཆེན་པོ་འདོམས་པར་མཛད། །
ཅེས་བྱ་བ་ནི། དེ་ནས་མྱ་ངན་ལ་མྱུར་དུ་འདའ་བར་ཉེ་བ་ན། ཉིན་གཅིག་གཟིམས་ཆུང་
དཔལ་འཛོམས་སུ་གཟིམས་མལ་ལ་བརྟེན་པའི་ངང་ནས། སྐུ་ཤེད་མེད་ཀྱང་སྐུ་ལུས་ཀྱི་
གར་གྱི་རྣམ་འགྱུར་ཆེས་ཁྱད་པར་བྱས་པ་དུ་མ་མཛད་ཅིང་། ཞལ་ལས། གཅིག་གི་དང་
བོར་དགུ་དབུས་ན། །གང་ཞིག་བཅུ་ཡིས་མ་བཅིངས་པ། །དེ་ནི་བཅིངས་མེད་ཅེས་བྱ་སྟེ། །
དེ་མཁྱེན་པས་ནི་མཆོག་མཁྱེན་ཏོ། །ཞེས་གདངས་དང་བཅས་ནས་ཡང་དང་ཡང་དུ་བསྐྱར་
ཀྱིན་གསུངས་སོ། །
དེ་ནས་ཐུགས་ཟག་པ་མེད་པའི་བདེ་བ་དམ་པས་ཡོངས་སུ་གང་ཞིང་། རང་ཉམས་
སུ་བཞེས་པ་དེ་ཉིད་རྒྱུད་སྡེ་རིན་པོ་ཆེའི་ལུང་དང་སྦྱར་ནས།རྡོ་རྗེའི་མགུར་དུ་གསུངས་པས་
སྐལ་བ་དང་ལྡན་པ་དག་ལ་མཆོག་གི་རྣམ་ཐར་ཆེན་མོ་ཞིག་གསུང་བར་སེམས་སོ། །
དེ་ནས་དུས་ཀྱིས་ཐམས་ཅད་མཁྱེན་པ་ནི། །རྒྱལ་བའི་དོན་ལ་ལྷག་པར་དོན་མཛད་
ནས། །ཡོངས་སུ་མྱ་ངན་འདས་པ་ལ་རྟོག་ཅིང་། །ཐ་མའི་གཟིམས་མལ་དག་ལ་བརྟེན་པར་
གྱུར། །དེ་ཡི་གཏམ་གྱིས་ཐུབ་པའི་ཕྱོགས་ལྷུང་བའི། །སྐྱེ་དགུ་རྣམས་དང་ཁྱད་པར་གྲུབ་
པའི་འཁོར། །ཐམས་ཅད་མྱ་ངན་དྲག་པོས་ཡིད་ཕུག་ཅིང་། །ཤུགས་རིང་དང་བཅས་འདི་
སྐད་བོད་པར་བྱེད། །ཤིན་ཏུ་བྱམས་པའི་ཕ་དང་མར་གྱུར་པ། །ཐུབ་པའི་བསྟན་པ་ཡོངས་
རྫོགས་གང་བའི་དཔལ། །ཐེ་ཚོམ་སོམ་ཉི་གཅོད་པའི་རྡོ་རྗེའི་མཚོན། །གདེངས་པའི་ཐ་
མའི་སྤྱོད་པ་ལྷུར་མཛད་པ། །འཇིག་རྟེན་སྟོངས་གྱུར་བདག་རྣམས་མགོན་མེད་ཅེས། །མྱ་
ངན་སྤྲིན་གྱིས་ཡིད་ཀྱི་མཁའ་བཀང་ནས། །མཆི་མའི་ཆར་བ་གྲངས་མེད་བབས་གྱུར་ཅིང་། །
311



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
མདངས་ལྡན་ལུས་ལ་བ་སྤུའི་མྱུ་གུ་འཕེལ། །དེ་ནས་གྲུབ་པའི་རྗེ་བོའི་ཐ་མའི་གསུང་། །རྣ་
བའི་སྣོད་དུ་འཛིན་ལ་རིངས་གྱུར་པས། །ཐམས་ཅད་གཟིགས་པའི་འཁོར་རྣམས་ཕལ་མོ་
ཆེ༑ ༑པདྨ་ལ་ནི་བུང་བ་བཞིན་དུ་འདུས། །ཞེས་བྱ་བ་ནི། །དེའི་ཚེ་ཆོས་ཀྱི་རྗེ་སངས་རྒྱས་
བཅོམ་ལྡན་འདས་ཀྱི་བསྟན་པའི་ཁོངས་སུ་ཆུད་པའི་སྐྱེ་བོ་མཐའ་དག་དང་ལྷག་པར་
ཐམས་ཅད་མཁྱེན་པའི་གསུང་གི་བདུད་རྩི་ཐོབ་པའི་འགྲོ་བ་མཐའ་དག་གིས་དེ་ལྟ་བུའི་
ལྟས་མཐོང་ཞིང་གཏམ་ཐོས་ནས་མྱ་ངན་ཆེན་པོས་ཡིད་གདུངས་ཤིང་། དུས་གཅིག་ཏུ་ཆོ་
ངེས་འདེབས་ཤིང་དུས་ནས། འདི་སྐད་དུ། ཀྱེ་མ་ཤིན་ཏུ་བྱམས་པའི་ཕ་དང་མར་གྱུར་པ་
ཐམས་ཅད་མཁྱེན་པ་དེ་མྱ་ངན་ལས་འདས་པའི་གྲོང་ཁྱེར་ཆེན་པོར་འཇུག་གོ །ཀྱི་ཧུད་ཀྱི་
ཧུད་ཅེས་སྒྲོག་ཅིང་ཐལ་མོ་བརྡབས་ནས་ལག་པ་སྒྲེང་བ་བྲང་ལ་སྙན་པར་བྱེད་དོ། །ཁ་ཅིག་
ནི་རླུང་གིས་སྐྱོད་པའི་ཤིང་ལྗོན་པ་ལྟར་ལུས་རབ་ཏུ་འདར་ཞིང་། བ་སྤུ་ཐམས་ཅད་ཀྱང་
ལངས་ཏེ་སྐད་ཀྱིས་བརྣངས་པ་ཙམ་དུ་ངུས་སོ། །དེ་ནས་དེ་དག་གི་བསམ་པ་ལ་ཐམས་ཅད་
མཁྱེན་པ་ཕྱོགས་འདིར་དགོངས་པར་མཛད་ན། དེ་ཉིད་ཀྱི་དབང་ནི་དཔལ་ཐམས་ཅད་
མཁྱེན་པ་ཉིད་ལ་མངའོ། །དེའི་སླད་དུ་ས་ཆེན་འདི་རྗེས་སུ་བཟུང་ཞིང་ཡུན་དུ་བཞུགས་
པར་གསོལ་བ་འདེབས་སོ་སྙམ་ནས་ཐམས་ཅད་མཁྱེན་པའི་འཁོར་བའི་ཕྲེང་བ་ཕལ་ཆེ་བ་
དང་།དཔལ་མོའི་རྒྱ་མཚོའི་འཇུག་ངོགས་ཆེན་པོ་གྲུབ་པའི་དབང་ཕྱུག་གི་བསྟི་གནས་ཆེན་
པོ་དེར་འདུས་སོ། །དེར་ཐམས་ཅད་མཁྱེན་པའི་ཞབས་ལ་ཕྱག་འཚལ་ཏེ། དེ་ལྟར་གསོལ་
བ་འདེབས་ཤིང་འཁོད་དོ། །
ཉན་ཐོས་རྣམས་དང་སྨན་པའི་རྒྱལ་བོ་ཡིས། །ཐལ་མོ་སྦྱར་ནས་ཕྱོགས་འདིར་
ཞབས་བརྟན་པའི། །སྨན་གྱི་བདུད་རྩི་འདི་ནི་རབ་བཞེས་ཤིང་། །མཆོག་ཏུ་གུས་པའི་
གསོལ་བ་རྒྱ་ཆེན་བཏབ། །དེ་ཚེ་དེ་ཡིས་སྐུ་ཚེའི་མཐའ་གཟིགས་ནས། །སྨན་གྱི་འབྲས་བུ་
དག་ནི་མེད་པ་ཉིད། །ཁྱེད་རྣམས་བསོད་ནམས་ཡོངས་སུ་གང་བ་དང་། །བསམ་པ་བསྐང་
312



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཕྱིར་བདག་གིར་མཛད་དོ་གསུངས། །ཞེས་བྱ་བ་ནི། དེ་ནས་འཚོ་བྱེད་ཆེན་པོ་ཕྱག་སྨན་
དང་། འཁོར་གྱི་དཀྱིལ་འཁོར་ཆེན་པོས་ཐམས་ཅད་མཁྱེན་པ་ལ་གསོལ་བ་བཏབ་སྟེ།
བདག་ཅག་རྣམས་ལ་ཐུགས་བརྩེ་བར་དགོངས་ནས། ལེགས་པར་སྦྱར་བའི་སྨན་གྱི་བདུད་
རྩི་ཆེན་པོ་བཞེས་པར་ཞུས་སོ། །དེ་ནས་ཐམས་ཅད་མཁྱེན་པས་དུས་ཉེ་བར་གཟིགས་ནས།
ཁྱེད་རྣམས་དགའ་བར་གྱུར་ན་བསོད་ནམས་ཀྱི་སླད་དུ་ཅུང་ཟད་ཟ་ཡི། ཁོ་བོ་ཁྱད་མེད་
གསུངས་ནས་སྨན་བདག་གིར་མཛད་དོ། ། །
དེ་ནས་དཔལ་ལྡན་ཤཱཀྱའི་རིགས་འཁྲུངས་པ། །ཁྲི་རྒྱལ་འཁོར་གྱི་ཕྲེང་བ་རྗེས་འགྲོ་
བས། །བདག་ཉིད་ཆེན་པོའི་ཞབས་ལ་མགོས་བཏུད་ནས། །བླ་མེད་མཆོད་པའི་དགའ་
སྟོན་དམ་པ་སྤྲོས། །ཐུབ་པའི་བསྟན་པ་སྤྱི་བོས་མཆོད་པ་དང་། །དམན་རྣམས་སྐྱོང་ལ་
བདག་ཉིད་ཆེན་པོ་ཁྱོད། །གངས་རིའི་ར་བས་བསྐོར་བའི་བྱང་གི་ཞིང་། །བསྐལ་བར་
མཛད་ལ་ཡུན་དུ་བཞུགས་པར་གསོལ། །ཅེས་བྱ་བ་ནི་དེ་ནས་མངའ་རིས་གུང་ཐང་གི་
གདུགས་གཅིག་པུ་བཙན་པོ་ལྷ་སྲས་འཁོར་དང་བཅས་པ། ཐམས་ཅད་མཁྱེན་པའི་དྲུང་དུ་
ཕེབས། མཇལ་ཞུས་རྗེའི་གསུང་གིས། རྗེ་བཙུན་སྤྱན་རས་གཟིགས་ཀྱི་རྒྱུད་པ་ཆོས་ཀྱི་
རྒྱལ་བོ་ཡིན། གཞན་དང་མི་འདྲ་གསུང་མཇལ་བར་གནང་། དངུལ་དམ་གཅིག །གོས་
ཡུག་དཀར་བོ་གཅིག །ཆིབས་པ་གཅིག །གཞན་ཡང་འབུལ་བ་སྟོབས་ཆེ་བར་ཕུལ།
མདའ་བདག་རྒྱལ་བོས་གསོལ་བ་བཏབ་ནས། རྗེ་རིན་པོ་ཆེ་འགྲོ་བ་སེམས་ཅན་གྱི་དོན་ལ་
དགོངས་ནས་ཡུན་རིང་དུ་བཞུགས་སུ་གསོལ་ཞེས་གསོལ་བ་བཏབ་པ་ཡིན་ནོ། །
ཐམས་ཅད་མཁྱེན་པའི་སྤྱན་གྱི་ཨུཏྤལ་ཟུང་། །ལྷ་སྲས་རྗེ་བོའི་བཞིན་ལ་རབ་བཀོད་
ནས། །ཁོ་བོ་གཞན་དུ་ངེས་པར་འགྲོ་བ་སྟེ། །ཕྱོགས་འདིར་འཁོད་པའི་རྟེན་འབྲེལ་མེད་པ་
ཉིད། །མི་རྗེ་ཁྱོད་ཀྱིས་རྒྱལ་བའི་བསྟན་པ་མཆོད། །འཁོར་རྣམས་བྱམས་ལྡན་ཁྲིམས་ཀྱི་
སྤྱན་གྱིས་སྐྱོངས། །དགེ་བའི་ཆོས་ཀྱི་སྒྲོན་མ་ཁྱོད་ཉིད་ཀྱང་། །སྡེ་གཉིས་མཆིལ་མ་བཞིན་
313



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དུ་རབ་བཏང་ནས། །ད་ནི་སེམས་ཅན་ཡོངས་སུ་མི་གཏོང་བའི། །དཀར་བོའི་དཔལ་གྱིས་
ཀུན་ཏུ་གང་བར་མཛོད། །ཅེས་བྱ་བ་ནི། དེ་ནས་ཐམས་ཅད་མཁྱེན་པས། མིའི་རྗེ་བོའི་
མཆོད་པ་བཤམས་ཀྱི་ཐ་མ་དེ་བཞེས་ནས། ཐུགས་དགྱེས་པ་ཆེན་པོས་སྐད་ཅེས་བཀའ་
བསྩལ་ཏོ། །ཧེ་ཧེ་འུ་ཅག་སྡོད་པའི་རྟེན་འབྲེལ་འདྲ་བསྒྲིགས་ནའང་ཇི་ལྟ་བ་བཞིན་མ་བྱུང་།
ད་ལན་ཡང་གོས་ཡུག་འདི་དར་ལམ་གྱི་རྣམ་པ། དངོས་སྤྱད་གཞན་རྣམས་ཀྱང་དེ་དང་འདྲ་
བར་གདའ། རྒྱལ་བོ་ཁྱོད་ཀྱིས་བསྟན་པ་རིན་པོ་ཆེ་གུས་པས་མཆོད། འབངས་ཐམས་ཅད་
བྱམས་པས་སྐྱོངས། དེ་ལྟར་ན་རང་གཞན་ལ་ཕན་པ་བྱས་པ་ཡིན་གསུངས། ཨ་ཅེ་སྒྲོལ་མ་
ཆོས་ཀྱི་སྒྲོན་མེ་ཉིད་ཀྱང་། སྡེ་གཉིས་མཆིལ་མ་བཞིན་དུ་དོར་ནས། མཆོག་ལ་བློ་གཞོལ་
བ་ཡིན་པས། ད་ནི་སེམས་ཅན་ཡོངས་སུ་མི་གཏོང་བའི་དོན་ཆེན་པོ་མཛོད་གསུངས། དེ་
ནས་ལྷ་སྲས་མྱ་ངན་གྱིས་ནོན་པས་གསོལ་ཏེ། མགོན་ཁྱོད་བདག་ལ་ཐུགས་རྗེས་མི་
གཟིགས་ན། །ཁྱོད་ནི་འདི་ནས་གཤེགས་པའི་ཞིང་ཁམས་གཞན། །བདག་རྣམས་གང་དུ་
སྨོན་ལམ་བགྱིད་པར་ཞུས། །ཞེས་བྱ་བ་ནི། དེ་ནས་རྗེ་བོ་ལྷ་སྲས་བདག་ཉིད་ཆེན་པོ་
བཞུགས་སུ་རེ་བའི་བསམ་པ་བཏང་ནས་ཕྱག་གི་ཐ་མ་འབུལ་ཞིང༌། སྨྲེ་སྔགས་དང་ལྷན་
ཅིག་པར་ཐལ་མོ་སྦྱར་ཏེ། འདི་སྐད་པར་གསོལ་ཏོ། །བདག་ཉིད་ཆེན་པོ་ཅི་སྟེ་བདག་ཅག་
རྣམས་ལ་མི་གཟིགས་ན། ཉིད་ཞིང་ཁམས་གང་དུ་བཞུད། བདག་ཅག་རྣམས་སྨོན་ལམ་
གང་དུ་བགྱིད་ཅེས་ཞུས་སོ། །དེ་ནས་ཐམས་ཅད་མཁྱེན་པས་བདག་གི་ཞིང་། །ཉི་ཚེའི་ངལ་
བ་དག་ཏུ་མི་ལྟ་སྟེ། །མཁའ་ཁྱབ་ཞིང་གི་བཀོད་པ་དེ་ཙམ་མོ། །དེ་ཡང་དམན་པའི་བློ་ལ་
ཆུད་པར་དཀའ། །གང་ཞིག་དམ་པའི་ཆོས་ནི་ལྷུར་བྱེད་པ། །དེ་ནི་བདག་ཀྱང་རིང་སྙམ་
གྱུར་ཀྱང་ཉེ། །དེ་ལས་ཟློག་པ་རྣམས་ནི་རིང་བ་སྟེ། །དེས་ན་དམ་ཆོས་ཚུལ་བཞིན་སྒྲུབས་
ཤིག་གསུངས། །ཞེས་བྱ་བ་ནི། དེ་ནས་ཐམས་ཅད་མཁྱེན་པས་འདི་སྐད་དུ་གསུངས་ཏེ།
ཁྱེད་ཀྱི་གསུང་དེ་ལྟ་ན། བླ་མ་རྫོགས་པའི་སངས་རྒྱས་སུ་མཐོང་བ་འདྲ། དེའི་ཞིང་ནི་ལུང་
314



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བ་ཆུང་ངུ་ཞིག་གི་ཕུ་ན་ཡོད་པའི་དགོན་པ་འདི་ཞེས་ཟེར་བ་འདྲ་བའི་ཉེ་ཚེ་བ་དག་ནི་མ་
ཡིན་ཏེ། མཁའ་ཁྱབ་ཀྱི་ཞིང་དུ་སྨོན་པ་ལགས་ཤིང་། དེ་ཡང་ཐམས་ཅད་ཀྱི་བློ་ཡུལ་ཏུ་ཆུད་
པར་དཀའ་ན། བདག་ནི་མི་སྨྲ་བའི་རྟུལ་ཞུགས་ལ་འཁོད་པ་ཡིན་གསུངས། གཞན་ཡང་
འདི་སྐད་དུ། ང་འདས་པ་ལ་མྱ་ངན་གྱི་བར་མི་རིགས་ཏེ། ཆོས་ཚུལ་བཞིན་དུ་བྱེད་པ་དག་
དང་ཁོ་བོ་ཉེ་ཞིང་། དེ་ལས་ཟློག་པ་ལས་རིང་བར་འགྱུར་ལ། བདག་ཉིད་ལེགས་སུ་འདོད་
པས་དེ་ལྟར་དུ་གྱིས་ཤིག་གསུངས་སོ། ། །
ཀུན་ཏུ་མི་བཟད་གྱུར་པའི་ནད་ཀྱི་སྣོད། །སྙིགས་མའི་ལུས་ཁྱོད་བདག་ལ་གནོད་པ་
བྱེད། །ད་ནི་ཁྱོད་ཀྱིས་རྣམ་པར་མི་བརྫི་བའི། །བདེ་བ་དམ་པའི་གྲོང་ཁྱེར་སྙེག་གོ་
གསུངས། །ཞེས་བྱ་བ་ནི། དེ་ནས་ཐམས་ཅད་མཁྱེན་པའི་གསུང་གིས་ཤིན་ཏུ་མི་བཟད་
པའི་ནད་ཀྱི་སྣོད་དུ་གྱུར་བའི་ལུས་གོག་པོ་འདིས་བདག་ལ་སྡུག་བསྔལ་མང་བོ་བྱིན་པར་
གྱུར་མོད། ད་ནི་ནད་ཁྱོད་ཀྱིས་རྣམ་པར་རྫི་བར་མི་ནུས་པ་གཅིག་ཁོ་བོས་མྱུར་ཏུ་བྱེད་
དགོས་གསུངས་སོ། ། །
དེ་ནས་ཐམས་ཅད་མཁྱེན་པ་ཆོས་དབྱིངས་ཀྱི། །ཁྱིམ་དུ་ཞུགས་པར་རྩོམ་ཚེ་བློ་ལྡན་ནི།
བྲང་གིས་ལན་པ་བཞིན་དུ་རབ་བགྱིད་ཅིང་། །ཀྱེ་མ་བདག་ཅེས་གསོལ་བ་དྲག་པོ་བཏབ། །དེ་
ནས་རང་དབང་གྱུར་པའི་གྲུབ་རིགས་ངེས། །དེ་ནི་རྗེས་སུ་འཛིན་པ་ལ་ཆགས་པས། །ཞག་
གསུམ་བཞུགས་པར་ཞལ་གྱིས་རབ་བཞེས་ནས། །ལམ་གྱི་དབང་མཆོག་རབ་ཏུ་སྣང་བ་
བསྩལ། །ཞེས་བྱ་བ་ནི། དེ་ནས་བདག་ཉིད་ཆེན་པོ་ཡོངས་སུ་ཞི་བར་རྩོམ་པ་ན། གང་གི་
རིམ་གྲོ་ལ་ལྷག་པར་མཁས་པའི་ཉེ་ནས་བློ་དང་ལྡན་པ་ཞེས་བྱ་བས། ཐམས་ཅད་མཁྱེན་པ་
ཡོངས་སུ་མྱ་ངན་ལས་འདའ་བ་ལ་ལྟར་མ་བཟོད་ནས། མིག་ནས་མཆི་མ་བླགས་ཏེ། ལུས་
ཀྱི་སྤུ་ཐམས་ཅད་དཔྱིད་ཀྱི་སྤུ་ལོང་ལྟ་བུར་གཡོས་ནས་ཁུ་ཚུར་དང་བཅས་པའི་ལག་པ་
བསྒྲེངས་ནས། བྲང་གིས་ལན་པ་བཞིན་དུ་སྣུན་པ་ལ་ལེ་ལོར་མ་གྱུར་ཅིང་འདི་སྐད་དུ་བོས་
315



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
སོ༑ ༑བདག་ནི་མགོན་པོ་ཁྱོད་ཀྱི་ཞབས་འབྲིང་དུ་མཆིས་ནས། དེ་དང་དེའི་ལས་ཀྱིས་
འབྲེལ་ཏེ་ལམ་དུས་ཀྱང་ཆག་ན། ད་ནི་སུ་ལ་ལེན་ཞེས་ཤིན་ཏུ་གདུངས་ཤིང་སྨྲེ་སྔགས་
འདོན་པར་བྱེད་དོ། །དེ་ལ་བརྩེ་བའི་སླད་དུ་དགོངས་ཏེ། ཐམས་ཅད་མཁྱེན་པ་སླར་ཡང་
ཏིང་ངེ་འཛིན་དེ་ལས་བཞེངས་ནས་བློ་དང་ལྡན་པ་ལ། བླ་མ་སངས་རྒྱས་ཐམས་ཅད་ཀྱི་ངོ་
བོ་ཡིན་གསུངས་ནས། བླ་མའི་རྣལ་འབྱོར་ལམ་མདོར་བསྡུས་པས་བརྒྱན་པ་ཞིག་གནང་
ནས། ད་ཁྱོད་ཀྱིས་གསོལ་བ་བཏབ་པའི་ངོར་ཞག་གསུམ་སྡོད་དོ་གསུངས་སོ། །དེ་ལྟར་ན་
བདག་ཉིད་ཆེན་པོ་འདི་ནི་སྐྱེ་འཆི་ལ་དབང་ཐོབ་པས་འཇིག་རྟེན་ཕལ་བའི་གནས་ལས་
རིང་དུ་གྱུར་པ་ཉིད་དོ། །
ཐུབ་དབང་ཞི་བའི་གནས་སུ་དགྱེས་པ་ན། །ནག་པོའི་རྩ་ལག་གིས་ནི་གསོལ་བ་
བཏབ། །དེ་ཡི་བསམ་པ་སྐོང་བ་ལ་དགྱེས་པས། །གང་གི་འདོད་པའི་འབྲས་བུ་བསྩལ་བ་
བཞིན། །གྲུབ་པའི་རྗེ་དེ་ཐ་མའི་གཟིམས་མལ་ན། །བཞུགས་པས་སྤྲོ་ལྡན་སྨན་ཁབ་
བསྐྱབས་པ་ནི། །ཡིད་སྲུབས་རྟུལ་ཞུགས་བཟུང་ནས་རབ་འབད་པས། །གྲུབ་པའི་ཞབས་
ཀྱི་ར་བར་འཇུག་པར་རྩོམ། །དེ་ཚེ་ཐམས་ཅད་མཁྱེན་པའི་འཁོར་རྣམས་ཀྱིས། །ཉིད་ཀྱི་ཞི་
དང་བྱིན་རླབས་དུས་ལ་མེད། །ཐམས་ཅད་མཁྱེན་པ་ཞི་བར་རབ་དགྱེས་པས། །སྐུ་ནི་
ཡོངས་སུ་བསྙེལ་ཤིང་བཞུགས་པར་གྱུར། །ཅེས་བརྗོད་གནས་སྐབས་དག་ནི་མི་སེམས་པ། །
ཁྱོད་ནི་ཕན་པའི་སྤྱོད་པས་རབ་འཚོ་ཞིང་། །སྡིག་པའི་བདག་ཅེས་ཡིད་ཀྱི་བཟླས་བརྗོད་
དང༌། །མིག་ནི་མཆི་མའི་ཚོགས་ཀྱིས་གང་བ་ཐོབ། །དེ་ནས་རིམ་གྱིས་བརྒྱུད་ཅིང་བསྐྱབས་
པ་ནི། །གྲུབ་པའི་མདུན་སར་རྒྱུ་བའི་གསོལ་བ་བཏབ། །ཐམས་ཅད་མཁྱེན་པའི་གསུང་
གིས་མ་གནང་བར། །སྐུ་ནི་མིག་གི་སྣོད་དུ་མ་ཆགས་སོ། །དེ་ཡི་འདོད་པ་མཁྱེན་ནས་
བདག་ཉིད་ཆེ། །སྤྲོ་ལྡན་ཞལ་གྱི་འཛུམ་པ་རབ་གང་བའི། །ད་སྟེ་ཉི་མ་བདུན་དུ་གྱུར་པ་ན། །
ཉི་མའི་དཀྱིལ་འཁོར་གཞན་དུ་འཕོ་ཞེས་གསུངས། །ཞེས་བྱ་བ་ནི། རྒྱལ་བའི་དབང་བོ་མྱ་
316



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ངན་ལས་འདས་པར་གྱུར་པ་ན། བདུད་སྡིག་ཏོ་ཅན་གྱི་བསམ་པ་གང་བཞིན་དུ་གྱུར་ནས།
མྱ་ངན་ལས་འདས་པར་གསོལ་བ་བཏབ་པ་དེ་བཞིན་དུ། གྲུབ་པའི་རྡོ་རྗེ་ཡོངས་སུ་མྱ་ངན་
ལས་འདའ་བའི་རྣམ་པར་ཐར་པ་ལ་འཇུག་གོ་ཞེས་སྨན་ཁབ་བསྐྱབས་པས་ཐོས་ཏེ། ལུས་
མེད་ཀྱི་རྟུལ་ཞུགས་ཉེ་བར་བཟུང་ནས། ཉི་ཤུ་གསུམ་གྱི་ཉིན་ཐམས་ཅད་མཁྱེན་པའི་བསྟི་
གནས་སུ་སོང་ནས་ནང་དུ་འཇུག་པར་རྩོམ་མོ། །དེ་ལ་ཐམས་ཅད་མཁྱེན་པའི་འཁོར་གྱིས་
སྒྲ་ཆུང་དུས་སྨྲས་པ། ཀྱེ་མ་དེང་ནི་ཉིད་ཀྱི་ཞུ་བ་དང་ཉིད་ལ་བྱིན་གྱིས་རློབ་པའི་དུས་མི་སྣང་སྟེ།
ཐམས་ཅད་མཁྱེན་པ་ཡོངས་སུ་མྱ་ངན་ལས་འདའ་བ་ལ་ཐུགས་གཞོལ་ནས། ཀུན་ཏུ་སྙུང་
བའི་ཚུལ་གྱིས་གཟིམས་མལ་ན་གནས་སོ་ཞེས་ཟློག་གོ ། །
དེ་ནས་འཁོར་རྣམས་ནི་ཡིད་ཀྱི་བཟླས་པས་ཀྱེ་མ་གནས་འདི་ལྟ་བུར་གྱུར་པའི་དུས་
སུ་ཡང་ཀུན་ཏུ་མི་སེམས་པར་རང་གི་འདོད་པའི་འཚོ་བ་ཞེས་སོགས་སེམས་པར་བྱེད་དོ། །
དེ་ནས་རིམ་གྱིས་བརྒྱུད་དེ་ཐམས་ཅད་མཁྱེན་པའི་སྙན་དུ་ཞུས་ནས། སྐྱབ་པ་ཞབས་དྲུང་དུ་
འོང་བར་གསོལ་བ་བཏབ་པ་དེའི་དོན་འདོད་པ་རྫོགས་པར་མཁྱེན་ནས། ད་སྟེ་ཞག་བདུན་
ནས་ཉི་མའི་དཀྱིལ་འཁོར་ཆེན་པོ་གཞན་དུ་འཕོ་བ་ལགས་པས་དེ་དགོངས་གསུངས། གང་
གི་འདོད་པ་རྫོགས་པར་མཛད་ནས། དངོས་སུ་མཇལ་བ་མ་གནང་ངོ༌། །
དེ་ནས་སྒྲུབ་པའི་རིར་གནས་བསམ་གཏན་ལ། །མཉམ་པར་བཞག་པའི་སྐལ་ལྡན་
སྒྲུབ་པ་བོས། །གསོལ་བ་བཏབ་ནས་འདའ་ཁའི་གདམ་པ་ནི། །མདོ་རྒྱུད་ཀུན་གྱི་སྙིང་བོར་
གྱུར་པ་བསྩལ། །ཞེས་བྱ་བ་ནི། དེ་ནས་ཡར་ལུགས་སྒྲུབ་པ་བོས་ཐམས་ཅད་མཁྱེན་པ་
གཞན་གྱི་དོན་ལ་དགྱེས་པར་རིག་ནས་གདམས་པ་ཞུས་པས། མདོ་རྒྱུད་ཐམས་ཅད་ཀྱི་
སྙིང་བོར་གྱུར་པ་དེ་གནང་ངོ༌། །
བསམ་གཏན་ཆུ་མཚོའི་ནང་ནས་ལེགས་འོང་བའི། །སྒྲུབ་ཆེན་རྣམས་ཀྱིས་གུས་
པའི་བརྟན་བཞུགས་ཕུལ། །དེ་ཡི་འདོད་པ་རྫོགས་པར་མ་གནང་ནས། །ཟབ་མོའི་གསུང་
317



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
གིས་གདམས་པ་ཆེན་བོར་མཛད། །ཅེས་བྱ་བ་ནི། དེ་ནས་བསམ་གཏན་གླིང་གི་སྒྲུབ་པ་བོ་
རྣམས་ཀྱིས། བརྟན་བཞུགས་ཀྱི་གསོལ་འདེབས་ཕུལ་བས། འདོད་པ་རྫོགས་པར་མ་
གནང་ཡང་། ཚོགས་འཁོར་གྱི་གྲལ་དུ་གདམས་པ་རྫོགས་པར་གནང་། ཁྱེད་རྣམས་ཀྱི་
སྤྱོད་ལམ་ཐམས་ཅད་ངའི་རྗེས་སུ་སྙེགས་ལ། ཁོ་བོའི་ཆ་འདྲ་བ་རེ་གྱིས། སློབ་དཔོན་དེ་
ཉིད་འདུས་པ་ལ་ཆོལ། ལག་ལེན་སློབ་དཔོན་འཇམ་དཔལ་གྲགས་པ་སོགས་ལ་ཉོན། དེ་
ལྟ་མ་ཡིན་པའི་སློབ་དཔོན་གཞན་ལ་བདག་གི་ཆོས་དྲི་ཞིང་བཀྲོལ་ན་ཕོ་མ་བྱས་པ་ཡིན་
པས། གང་དུ་གནས་པ་དེར་རང་བཞིན་གྱི་དོན་ནམ་མཁའ་དང་མཉམ་པ་གྱིས་ཤིག །ད་ནི་
ང་དང་འཕྲད་པའི་ཕྱི་མ་ཡིན་ནོ་གསུངས། མ་རྣམས་དོན་དུ་ཚེ་རབས་དུ་མར་ཡང་། །བདག་
གིས་དགེ་བའི་ཆོས་ལ་གང་སྤྱད་པ། །བདེན་པ་དེ་ཡིས་བདག་དང་འབྲེལ་བའི་མི། །ཐར་
འདོད་རྣམས་ལ་ཕན་པ་སྟེར་ཞེས་གསུངས། །ཞེས་བྱ་བ་ནི། དེ་ནས་སྐལ་བ་དང་ལྡན་པའི་
འཁོར་གྱི་ནང་དུ་རང་ཉིད་ཀྱིས་ཡི་དམ་དུ་མཛད་པའི་གསུང་གིས་ལེགས་སུ་འདོད་པའི་
གདུལ་བྱ་རྣམས་ལ་དབུགས་དབྱུང་བ་ཆེན་པོ་འདི་སྐད་བཀའ་བསྩལ་ཏོ། ། །
དེ་ཡང་ཁོ་བོས་དཀོན་མཆོག་ལ་གསོལ་བ་བཏབ་པ་དང༌། སྒོམ་པ་དང་། བཟླས་པ་
དང༌
། བསྙེན་སྒྲུབ་སོགས་སྐྱེ་བ་དུ་མར་གྲངས་མེད་པ་ཞིག་བྱས་པ་ཡིན་པས། སྐྱེ་བ་འདིར་
ཁོ་བོ་མཐོང་བ་དང་། ཐོས་པ་དང་། དྲན་པ་དང་། རེག་པ་དང་འབྲེལ་པ་ཐོབ་པ་རྣམས་ངན་
སོང་དུ་མི་འགྲོ་བར་ཁོ་བོས་སྨོན་ལམ་བཏབ་པ་ཡིན་པས། སྨོན་ལམ་དེ་ལྟར་མི་བདེན་ན་
བདག་རང་ལ་སྡིག་གི་གཞན་ལ་ནི་མ་ཡིན་ནོ། །ཞེས་རབ་ཏུ་ཚིམ་པར་གྱུར་པའི་གསུང་
ཆེན་པོ་བསྒྲགས་པར་མཛད་པ་ཡིན་ནོ། །
དེ་ཚེ་དག་པའི་འཁོར་གྱི་རྨི་ལམ་དུ། །སྤྱན་འདྲེན་མཁའ་འགྲོའི་ཚོགས་རྣམས་སྤྲོ་
ལྡན་ཞིང་། །ཕྱོགས་འདིའི་དཔལ་མེའི་དབང་ཕྱུག་ཐམས་ཅད་ནི། །ངལ་ཞིང་རྒྱན་དང་བྲལ་
བ་བཞིན་དུ་མཐོང་། །ཞེས་བྱ་བ་ནི། དེ་ནས་བོ་དོང་སྒྲུབ་པ་བོའི་རྨི་ལམ་དུ་དར་གྱི་ཡོལ་བ་
318



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
ཆེན་པོ་ནུབ་ཀྱི་མཐའ་ལ་མི་མངོན་པ། ཤར་གྱི་མཐའ་གཟིམས་ཁང་ལ་ཟུག་པ་དེ་རླུང་གིས་
བསྐྱོད་པའི་གསེང་ལས་མཐོང་པ་དང་། མཆོད་པའི་ལྷ་མོ་དཔག་ཏུ་མེད་པའི་ཕྲེང་བ་
འཁྲིགས་པའི་བཀོད་པ་རྒྱ་ཆེ་བ་དང་། གཟིམས་ཁང་ཀ་དྲུག་མའི་སྟེང་ན་བུད་མེད་རྒྱན་
དང་བྲལ་བ་མང་བོ་ལ། རྒྱན་དང་ལྡན་པ་དག་གིས་ན་ནིང་ནས་ཁྱེད་རྣམས་ཀྱིས་སྐལ་བར་
བྱས་ཀྱི། ད་ནི་ངེད་རྣམས་ཀྱི་སྐལ་བར་བྱས་ཀྱི་ཨང་ཟེར་ཏེ། དེ་ནས་གྲལ་དེ་ལ་འཁོད་
ནས་གར་བྱེད་པ་རྨིས་སོ། །
དེ་ནས་ཉི་ཤུ་དགུའི་ནམ་གྱི་མཐར། སྔོན་མེད་མཁའ་འགྲོའི་དབང་བོ་སྐད་ཀྱང་སྒྲོག །
འོད་བཟང་ཁྱོད་ཀྱིས་སྒྲ་དེ་ཚོར་རམ་གསུངས། །ཐོས་ཞེས་གསོལ་ལ་ང་ནི་མྱུར་འགྲོ་
གསུངས། །དེ་ཡི་མིག་ནི་ཆུ་ཀླུང་རབ་གཟིགས་ནས། །འདི་ནི་ངུ་བར་བྱ་བའི་གནས་མིན་ཏེ། །སྤྲོ་
བ་དམ་པས་མཛད་པ་ཐམས་ཅད་ཀྱི། །རྩེ་མོར་སོན་པས་དགྱེས་པ་ལྷུར་མཛད་དོ། །ཞེས་
བྱ་བ་ནི།དེ་ནས་ཉི་ཤུ་དགུའི་ཐོ་རངས་སྔར་ཚོར་མ་མྱོང་བའི་བྱའི་སྐད་མང་བོ་སྒྲོག་པར་གྱུར།
ཐམས་ཅད་མཁྱེན་པའི་གསུང་གིས་དགེ་བཤེས་འོད་བཟང་ལ། འོད་བཟང་ཁྱེད་ཀྱིས་བྱའི་
སྐད་དེ་ཨེ་ཚོར་གསུངས། ཐོས་ལགས་ཞུས་པས། ང་མྱུར་དུ་འགྲོ་གསུངས། འོད་བཟང་
དབང་མེད་མིག་ནས་མཆི་མ་ལྷགས་པས། དེ་ནས་སྤྱན་གྱིས་གཟིགས་ཏེ། འདི་ནི་དུ་བར་
བྱ་བའི་གནས་མ་ཡིན་གྱི། སྤྲོ་བ་དམ་པས་མཛད་པ་ཐམས་ཅད་ཀྱི་རྩེ་མོར་སོན་པ་ཡིན་ནོ་
གསུངས། །
གཞན་དག་སྨྲ་བར་སྤོབས་པའི་འོད་གསལ་དག །རྣལ་མ་ཉིད་དུ་ཁོ་བོ་མི་སྨྲ་སྟེ། །
བདག་ཉིད་འགྲོ་ཚེ་སྐད་ཅིག་གཅིག་ཉིད་ལ། །ལམ་གྱི་རིམ་པ་མཐའ་དག་རྫོགས་པར་
བྱེད། །གྲུབ་པའི་རྡོ་རྗེ་དམ་པ་རྒྱ་གར་དང་། །སྐལ་བ་མཉམ་ཞེས་གསུང་གིས་ལེགས་
འདོམས་ཤིང་། །སྐུ་གདུང་རྣམ་པར་རྒྱས་པར་གྱིས་ཤིག་ཅེས། །གསུང་གི་ཐ་མ་ཙམ་ཞིག་
དེར་བརྗོད་དོ། །ཞེས་བྱ་བ་ནི། དེ་ནས་གནམ་གང་གི་ཉིན་ཐམས་ཅད་མཁྱེན་པའི་གསུང་
319



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
གིས། བླ་མ་གཞན་དག་འོད་གསལ་ཞེས་འདོད་པ་དེ་ནི། ཞི་གནས་ལ་བརྟན་པ་ཅུང་ཟད་
ཐོབ་པའི་གང་ཟག་གིས་རླུང་སེམས་དབུ་མར་བསྡུས་ནས། བདེ་སྣང་ཅུང་ཟད་ཅིག་ལ་
སེམས་ཆགས་པ་བྲག་ཕུག་འོད་གསལ་ཟེར་བས། འོད་གསལ་རྣལ་མར་མི་འདོད། ཁོ་བོ་
འགྲོ་དུས་ནི་སྐད་ཅིག་མ་གཅིག་ལ་ལམ་རིམ་མངོན་དུ་བྱེད་པ་ཡིན་གསུངས། གཞན་ཡང་
ཁོ་བོའི་ཤཱ་དང་དམ་པའི་གསུང་འདི་ནི་དཔལ་མི་ཕམ་དང་རྟོགས་པ་མཉམ་པ་ལ་དགོངས་
པ་འདྲ་དེ་ནས་ངའི་རུས་པ་ནི་ཙོག་པུར་འཇོག་པ་ནི་མི་རིགས། ཁོ་བོ་དེ་རིང་ཐེགས་པའི་
ནངས་པར་སྔ་དྲོ་རུས་པ་ལ་མེ་ཆུག་ཅིག ། མེར་སྦྱངས་པའི་དུད་པ་ཙམ་གྱིས་ཀྱང་སེམས་
ཅན་ལ་ཚད་མེད་པའི་ཕན་པ་ཡིན་གསུངས། ནམ་དུ་ཡང་སེམས་ཅན་གྱི་དོན་ལ་མ་གཡོས་
བཞིན་དུ་གསུང་གི་ཐ་མ་དེ་གནང་ངོ༌། ། ་ ་
ཡིད་སྲུབས་དགའ་བྱེད་དཔྱིད་ཀྱི་བུ་མོ་ནི། །གསར་བའི་ལང་ཚོ་ཐོབ་པས་རབ་མྱོས་
པའི། །རྒྱགས་པ་འཕྲོག་མཁས་མི་རྟག་ལ་བསྐུལ་བའི། །དམ་ཆོས་སྟོན་ལ་དཔལ་དེ་
རིངས་པར་ཆས། །རྒྱ་གར་སྐྱེ་བདག་རྒྱ་ནག་ལྕགས་མོ་ལུག །དུས་འཁོར་དཔྱིད་འབྲིང་
ཧོར་གྱི་དཔྱིད་ཐ་ཡི། །ཉིན་ཞག་ཉེར་དགུ་ཚེས་ཀྱི་གནམ་གང་གི །མཚན་མོའི་དབུས་སུ་
བྱང་ཆུབ་དམ་པར་གཤེགས། །དེ་ཚེ་ཕྱི་རོལ་སྐུ་ནི་གཡས་སུ་ཕབ། །ཨུཏྤལ་རྒྱས་པའི་སྤྱན་
ནི་ནམ་མཁའ་ལ། །རབ་བཀོད་འོད་ཀྱི་ཕུང་བོར་གྱུར་པའི་ཚེ། །གཙུག་གི་ནོར་བུར་ཡོངས་
སུ་གང་བ་ཐོབ། །རྒྱལ་ཡུམ་སྲས་དང་བཅས་པའི་འཁོར་ལོ་པ། །རང་རང་འོད་གསལ་ཁྱིམ་
དུ་རབ་ཞུགས་པའི། །སྐལ་བཟང་མཆོག་གི་ལམ་ལ་རབ་འཛེགས་ནས། །ཆོས་སྐུ་བདེ་བ་
ཆེན་པོ་མངོན་དུ་མཛད། །ཅེས་བྱ་བ་ནི། དེ་ནས་ཐམས་ཅད་མཁྱེན་པ་དགུང་ལོ་བདུན་བཅུ་
དོན་དྲུག་བཞེས་པ། འཕགས་པའི་ཡུལ་གྱི་སྐྱེ་བདག །ནག་པའི་ལྕགས་མོ་ལུག་གི་ལོ།
ཤམ་བྷ་ལའི་དཔྱིད་ཟླ་འབྲིང་བོ་ནག་པའི་ཟླ་བ། རི་བོ་རྩེ་ལྔ་བའི་དཔྱིད་ཟླ་ཐ་ཆུང་། ཉིན་
ཞག་གི་ཉི་ཤུ་དགུ། ཚེས་ཞག་གི་གནམ་གང༌། ནམ་གྱི་གུང་གི་ཚིགས། རེས་གཟའ་སྤེན་པ།
320



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
རྒྱུ་སྐར་སྣར་མ། འཕྲོད་དཔལ་གྱི་བེའུ། དངོས་གྲུབ་ཀྱི་སྦྱོར་བ། རྟེན་འབྲེལ་མ་རིག་པ།
ལུག་གི་ཉི་མ། གླང་གི་དུས་སྦྱོར་གྱི་ཚེ། གཟིམ་ཆུང་དཔལ་འཛིན་ན་བཞུགས་ཤིང་ཤར་
ཕྱོགས་སུ་ཞལ་གཟིགས། སྐུ་གཡས་ཅུང་ཟད་ཙམ་འོག་ཏུ་ཕབ། སྤྱན་ནམ་མཁའ་ལ་ཅེར་
ཏེ་གཟིགས། གསུང་གི་སྤྲོས་པ་ཐམས་ཅད་བཅད། ཐུགས་རྣམ་པར་མི་རྟོག་པའི་རླུང་གིས་
མི་འཕྲོག་པར་གཟུགས་ཀྱི་དཔལ་མོ་ལ་སོགས་པའི་རྡོ་རྗེའི་རྣམ་པར་སྒེག་མོ་རྣམས་ནི་
སྤྱན་སའི་སྙིང་བོ་ལ་སོགས་པའི་སངས་རྒྱས་ཀྱི་སྲས་པོ་ཆེན་པོ་རྣམས་ཀྱི་འོད་གསལ་དུ་
ཞུགས་སོ། །རྒྱལ་བའི་མྱུ་གུ་དེ་དག་ཀྱང་རིམ་གྱིས་སྐུ་སྒྲིབ་པ་རྣམ་སེལ་གྱི་འོད་གསལ་གྱི་
བར་དུ་ཐིམ་པར་གྱུར་ཏོ། །སྒྲིབ་པ་རྣམ་པར་སེལ་བ་ཡང་ཁམས་སངས་རྒྱས་སྤྱན་མ་ཤེས་
རབ་མ་དང་བཅས་པའི་འོད་གསལ་དུ་ཞུགས་སོ། །ཡུམ་དང་བཅས་པ་ཆུ་ཁམས་མཱ་མ་ཀཱི་
ཐབས་ཤེས་རབ་མ་དང་བཅས་པའི་འོད་གསལ་དུ་ཞུགས་སོ། །དེ་རིག་པ་དང་བཅས་པ་མེ་
གོས་དཀར་མོ་ཐབས་དང་ལྷན་ཅིག་པའི་འོད་གསལ་དུ་ཞུགས་སོ། །དེ་ཐབས་ཤེས་གཉིས་
མེད་རྗེ་བཙུན་མ་སྒྲོལ་མ་རང་གི་བདག་པོ་དང་བཅས་པའི་འོད་གསལ་དུ་ཞུགས་སོ། །དེ་
དག་དགའ་མ་དང་ལྷན་ཅིག་པ་ཡན་ལག་དང་བཅས་པ་ཡང་རྣམ་ཤེས་སྣང་བ་རྗེ་བཙུན་
འཇམ་པའི་རྡོ་རྗེའི་འོད་གསལ་དུ་ཞུགས་སོ། །གསུང་གི་དབང་ཕྱུག་ཀྱང་སྣང་བ་མཆེད་པ་
ཉོན་ཡིད་རྗེ་བཙུན་མ་ཕམ་པའི་འོད་གསལ་དུ་ཞུགས་སོ། །རྒྱལ་ཚབ་དམ་པ་ཡང་སྣང་བ་
ཉེར་ཐོབ་ཀུན་གཞི་ཀུན་ཏུ་བཟང་བོའི་འོད་གསལ་དུ་ཞུགས་སོ། །དེ་ཡང་ཡེ་ཤེས་རྡོ་རྗེ་སྤྲིན་
མེད་ནམ་མཁའི་དབྱིངས་རྡོ་རྗེ་འཆང་ཆེན་པོའི་འོད་གསལ་དུ་ཞུགས་ཏེ། དེ་ལྟར་ན་རྩ་དབུ་
མ་ཡེ་ཤེས་རྡོ་རྗེའི་ཕོ་བྲང་ཆེན་པོར་དབྱིངས་རིག་དབྱེར་མེད་ཆོས་ཀྱི་སྐུ་བདེ་བ་ཆེན་པོའི་གོ་
འཕང་མངོན་དུ་མཛད་པ་ཡིན་ནོ། །
དེ་ལྟར་ཆོས་ཀྱི་སྐུ་དམ་པ་ནམ་མཁའ་ལྟ་བུ་མངོན་དུ་གྱུར་པའི་སྟོབས་ཀྱིས།
གཟུགས་སྐུ་རྣམ་གཉིས་ཉི་ཟླ་དང་འདྲ་བ་ཕྱོགས་ཐམས་ཅད་དུ་ཤར་ནས་ནམ་མཁའ་དང་
321



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
མཉམ་པའི་སེམས་ཅན་ཐམས་ཅད་ཀྱི་དོན་ལྷུར་མཛད་པ་ཡིན་ནོ། །།
དེ་ལྟར་ལམ་རིམ་ཡུན་ཐུང་ངུར་ཡོངས་སུ་རྫོགས་པར་མཛད་ནས། དེ་ཚེ་སྐུ་རིལ་
བོར་འོད་ཀྱིས་གང་། དེ་ནས་མས་རིམ་གྱིས་གྱེད་དུ་བསྐྱོད། དེ་སྨིན་མཚམས་ཀྱི་མཛོད་
སྤུར་འོད་ཀྱི་གོང་བུར་འདུས། དེ་ནས་ཚངས་པའི་བུ་ག་འོད་ཟེར་གྱི་དྲ་བ་ཆེན་པོ་དང་
བཅས་པས་གྱེན་དུ་འཕགས་པར་གྱུར་ནས། སྐད་ཅིག་དེ་ཉིད་ལ་ཉི་ཟླའི་བྱང་ཆུབ་ཀྱི་ཆུ་
རྒྱུན་ཆེན་པོ་ལུད་པར་གྱུར་པ་མཁའ་སྤྱོད་དུ་གཤེགས་པའི་སྐྱེལ་མ་ལ་རེངས་པ་བཞིན་དུ་
གྱུར་པ་ཉིད་དོ། །
དེ་ནས་ནམ་མཁའ་སྤྲིན་ཆེན་མ་ལུས་པ། །རྨ་བྱའི་མགྲིན་པའི་མདོག་འདྲའི་འོད་
ཟེར་གྱིས། །རབ་བརྒྱན་དཔལ་མའི་ས་གཞི་གང་གྱུར་པ། །རིན་ཆེན་སྐུ་གདུང་དམ་པ་
མཆོད་པར་བྱེད། །འོད་གསལ་ཆོས་སྐུ་མངོན་དུ་མཛད་དེ་ཞེས། །ནམ་མཁའ་མ་ཕྱིས་དྲི་མ་
མེད་པར་དྭངས། །དཔའ་བོ་མཁའ་འགྲོ་ལ་སོགས་མཆོད་པ་ཡིས། །རྒྱ་ཆེན་ནམ་མཁའ་
ཐམས་ཅད་གང་བར་གྱུར། །ཆུ་དང་ཐང་སྐྱེས་མི་ཡི་མེ་ཏོག་གིས། །གཟི་བྱིན་འཕྲོག་བྱེད་ཁ་
དོག་དབྱིབས་ལ་སོགས། །ཕུལ་བྱུང་ཨུཏྤལ་མེ་ཏོག་སྤུངས་པའི་ཆར། །ཟླ་བ་བཞིར་ནི་བར་
མེད་བབས་པར་གྱུར། །ཙན་དན་གུར་ཀུམ་མཆོག་ལས་རྒྱལ་བའི་དྲི། །དབང་བོའི་སྒོ་
རྣམས་ཀུན་ཏུ་ཚིམ་བྱེད་ཅིང་། །རྣལ་འབྱོར་ཅན་ལ་ཏིང་འཛིན་འཕེལ་བྱེད་པ། །སྔོན་ཆད་
མ་བྱུང་གང་དེས་ཕྱོགས་ཀུན་ཁྱབ། །ཉི་ཟླ་རིན་ཆེན་ཤིང་གི་མར་མེའི་འོད། །རྣམ་པར་
གནོན་བྱེད་སྣ་ཚོགས་འོད་ཀྱི་ཕྲེང་། །འཁོར་ཀུན་ཁྱབ་པས་མུན་པའི་ཚོགས་འཇོམས་པ། །
ལྷ་ཡི་མིག་འབྱེད་སྒྲོན་མེ་ཆེན་པོ་སྣང་། །སྣ་ཚོགས་རྒྱུ་ལས་བྱུང་བའི་བཟའ་བཏུང་མཆོག །
གང་གི་ཆ་ཙམ་སྐྲུན་པར་མི་ནུས་པའི། །མྱངས་ན་དངར་བའི་རོ་མཆོག་བསམ་ཡས་པ། །བླ་
མེད་བདུད་རྩིའི་མཆོད་པ་དམ་པ་ཐོབ། །ཁྱད་པར་ཡིད་འཕྲོག་རྣ་བའི་བཅུད་ལེན་སྒྲ། །མི་
ཡི་རོལ་མོ་ཐམས་ཅད་ཉམས་བྱེད་མཁན། །སྙན་ཅིང་འཇེབས་པ་སྣ་ཚོགས་རབ་འཁྲོལ་
322



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བས། །ཐམས་ཅད་ཡིད་ནི་དེ་ཡི་ཕྱོགས་སུ་ལྷུང་། །ཟླ་བའི་འོད་དང་འཛམ་བུའི་ཆུ་བོའི་
གསེར། །པདྨ་རཱ་ག་མརྒད་བཻ་ཌཱུརྱའི། །འོད་ཀྱི་ཐག་པ་སྣ་ཚོགས་དབང་བོའི་གཞུ། །ནམ་
མཁའ་ས་གཞིར་བཅས་པ་ཐམས་ཅད་གང༌། །དེ་ནས་འཁོར་རྣམས་དྲན་པ་སྟོར་འགྱུར་
ཞིང་། །མ་ངུས་མིག་ནས་མཆི་མའི་ཆུ་ཀླུང་ལྷུང་། །ཀྱེ་ཀྱེ་རྗེ་བཙུན་བདག་ལ་གཟིགས་ཤིག་
ཅེས། །དད་པའི་བང་མཛོད་ཡོངས་སུ་གང་བ་ཐོབ། །ཅེས་བྱ་བ་ནི་། དེ་ནས་ནམ་མཁའི་
སྤྲིན་ཐམས་ཅད་དཔལ་མའི་ཐང་ཆེན་པོ་ལ་བབས་ནས། ནམ་མཁའ་དྲི་མ་མེད་པ་ཞག་
བདུན་གྱི་བར་དུ་བྱུང་ཞིང་། ཐམས་ཅད་མཁྱེན་པའི་ཞབས་ཀྱི་གཟིམས་སྤྱིལ་གསང་སྔགས་
བདེ་ཆེན་གླིང་གཅིག་པུ་མཐོང་གི་གཞན་སའི་ཁྱོན་ཐམས་ཅད་སྤྲིན་གཞོན་ནུ་མུ་ཏིག་ལྟ་
བུར་དཀར་བའི་ཁོངས་ན་འཇའ་ཁ་དོག་སྣ་ཚོགས་པའི་ཕང་ཕུང་གྱུར་པ་ནི། རྨ་བྱའི་མགྲིན་
པ་ལྟ་བུར་གྱུར་པ་དང་། དཔའ་བོ་དང་རྣལ་འབྱོར་མའི་ཚོགས་ཀྱིས་ཡན་ལག་དྲི་མ་མེད་
ཅིང་ཡིད་འཕྲོག་པ། དར་དང་རིན་པོ་ཆེ་ལ་སོགས་པའི་རྒྱན་གྱིས་བརྒྱན་པ།རྣམ་པར་སྒེག་
ཅིང་གཉེན་ལྕག་ཆགས་པའི་གར་གྱིས་རྣམ་པར་རོལ་པའི་ཡལ་འདབ་རྣམས་ཀྱིས་མཆོད་
པའི་མེ་ཏོག་གི་སྤྲིན་གྱི་ཕུང་བོ་མཐའ་ཡས་པ་འགྲེམས་ཤིང་། མི་རྣམས་ཀྱི་མིག་གི་ཡུལ་དུ་
གྱུར་པ་ལ་ཡང་གནམ་གང་ནས་བརྩམས་ནས། ཟླ་བ་བཞིའི་བར་དུ་མེ་ཏོག་གི་ཆར་ཆེན་པོ་
བབས་སོ། །
དེ་ཡང་མེ་ཏོག་རྣམས་ནི་ཁ་དོག་ཕལ་ཆེར་དཀར་བོ། གེ་སར་སྔོན་པོ། ཟེའུ་འབྲུ་ལ་
རལ་གྲིའི་རྣམ་པ་ཡོད་པ། ཆེ་ཆུང་སྣ་ཚོགས་པའི་རྡོ་རྗེའི་མེ་ཏོག་གིས་མཆོད་པ་དང་། ག་
བུར་དང་། གུར་ཀུམ་དང་། ཙན་དན་དང་། ཨ་ཀ་རུ་དང་། ལི་ཤི་དང་། སི་ཧ་ལའི་དྲི་
ཐམས་ཅད་ལས་ཀྱང་རྣམ་པར་རྒྱལ་བའི་སྤོས་སྣ་ཚོགས་པའི་དྲི་བསུང་གིས་རྣམ་པར་གང་
བས། བསམ་གཏན་ལ་ཆགས་པའི་རྣམ་པར་བཞག་པ་རྣམས་ཀྱང་ཏིང་ངེ་འཛིན་ངང་གིས་
འཕེལ་བར་སྐུལ་བའི་རྡོ་རྗེའི་བདུག་སྤོས་གློ་བུར་དུ་ཀུན་དགར་འཐུལ་བ། ལྷག་པར་ཚེས་
323



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བཅོ་ལྔ་ལ་ཆེས་ཆེ་བར་གྱུར་པ་དང་།ས་གའི་ཚེས་གཉིས་ཀྱི་ཉིན་མུན་མཚམས་ནས་སང་
ནམ་ལངས་བའི་བར་ལ། དཔལ་ཁུད་ཀྱི་ལྷོ་ཕྱོགས་གངས་རི་ཆེན་པོའི་རྩེ་ལས་ཅུང་ཟད་
འཕགས་པའི་ནམ་མཁའ་ལ་ཕྱོགས་ཐམས་ཅད་རབ་ཏུ་གསལ་བའི་སྒྲོན་མེ་ཆེན་པོའི་འོད་
དཀར་བོ་ཁང་བ་ཀ་བཞི་མ་ཙམ་གྱི་ཁྱོན་ལ་གཉའ་ཤིང་ཙམ་གྱི་ཐག་གུ་ནུབ་ཕྱོགས་ཀྱི་ཀེ་ལ་
ཤའི་རྩེ་མོ་ལ་འཁྱུད་པར་གྱུར་པ། འོད་ཆེན་པོ་དེའི་ཉེ་འཁོར་དུ་གློ་བུར་དུ་འོངས་པའི་
འཇའ་རིས་དཀར་བོ་དག་ལ་དེའི་ཟེར་གྱིས་རེག་པ་ཙམ་གྱིས། ཁ་དོག་སྣ་ཚོགས་པའི་འོད་
ཀྱི་སྒྲོན་མེ་ཚར་དུ་དངར་བའི་རྡོ་རྗེ་མར་མེའི་ཕྲེང་བ་བསྒྲིགས་པ་དང་། སླར་མེ་ཏོག་ཁ་ཅིག་
ནི་མྱངས་བར་གྱུར་པ་ན་ལྕེའི་དབང་བོ་སིམ་པར་ཐོབ་པའི་རོ་མཆོག་ཏུ་དངར་བའི་དྲི་བཅུད་
ཕུན་སུམ་ཚོགས་པར་ལྡན་པའི་རྡོ་རྗེའི་ཞལ་ཟས་དང་། སྣ་ཚོགས་པའི་རོལ་མོ་མཐའ་ཀླས་
པ་སྔོན་རྣ་བའི་ལམ་དུ་མ་གྱུར་པ་ཟབ་ཅིང་སྙན་ལ་འགྱུར་ཁུགས་ཀྱི་གདངས་ཀྱི་སྐད་མཐོན་
པོར་སྒྲོག་པས་སྐྱེ་བོའི་ཡིད་ལ་ལེ་ལོ་མ་ཡིན་པར་དེའི་ཕྱོགས་སུ་ལྷུང་བར་བགྱིད་པ་ལས།
དེ་དག་གི་དབུས་ན་རྒྱུད་མངས་ཀྱི་སྒྲ་ལྷག་པར་ངང་གིས་འཕེལ་བའི་རྡོ་རྗེའི་རོལ་མོ་དང་།
ལྷ་ཡིས་ལེགས་པར་བསྟར་བའི་འཇའ་ཚོན་གྱི་གོས་ཟུང་རྣམ་པར་རྐྱང་བ་ནི་ཀུ་མུ་ཏའི་
མདོག་ལྟ་བུ། ཁ་ཅིག་ཏུ་ནི་སྦུར་ལེན་གྱི་ཁ་དོག་འཛིན་ལ། གཞན་པ་དག་ནི་པ་ལ་ཤའི་
འདབ་མ་ལྟར་དམར་བ་དང་། ལ་ལ་ནི་མཐོན་ཀ་ཆེན་པོའི་མདོག་དང་མརྒད་གཞོན་ནུའི་
རྟུལ་ཞུགས་འཛིན་པས་ནམ་མཁའ་ཐམས་ཅད་འཇལ་བར་བྱེད་པ་ལྟ་བུ་དང་། དེ་རྣམས་
ལས་ཀྱང་ཆེད་དུ་གསལ་བའི་འོད་ཀྱི་ཐག་པ་རྣམ་པར་རྐྱང་བ་ཚར་དུ་དངར་བ་རྣམས་ནི་རྒྱ་
གར་འཕགས་པའི་ཡུལ་ཕྱོགས་ནས་བཅུ་བདུན་ནུབ་ཕྱོགས་ན་ལྔ་ཙམ། དམ་པ་རྒྱ་གར་གྱི་
བསྟི་གནས་ཆེན་པོའི་ཕྱོགས་ནས་བདུན་ཙམ། བྱང་ཕྱོགས་གནས་གསུམ་ཙམ་ཤར་ཕྱོགས་
ནས་གསལ་ལ་དྭངས་པ་བཞི་རྣམས་གཟིམས་ཁང་ལ་ཟུག ། སྟེང་གི་ཕྱོགས་ལོགས་ནས་
གྲངས་ཀྱིས་མི་ཆོད་པ། དེ་དག་རེ་རེ་བཞིན་དུ་འོད་ཀོར་ཅོ་གའི་སྒོང་ང་ཙམ་གྱིས་
324



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
གཏམས་པ། ཐམས་ཅད་ཀྱང་གསལ་ལ་མ་འདྲེས་པར་སྣང་བས། ཡིད་ཀྱིས་བྲིས་པས་
བཀོད་པ་ལས་རྣམ་པ་བརྒལ་ཏེ། ཀུན་ཏུ་བཟང་བོའི་རྣམ་བར་ཐར་པའི་མཆོད་པའི་སྤྲིན་
གྱི་ཕུང་བོ་ལྟ་བུར་གྱུར་ཏོ། །
འོད་ཀྱིས་འཁྱུད་པའི་སྐུ་གདུང་རིན་པོ་ཆེ། །སློབ་མའི་ཚོགས་ཀྱི་མིག་གི་བདུད་རྩིར་
བསླེབས། །དད་པའི་བང་མཛོད་གང་བར་གྱུར་པ་དང་། །ལྷན་ཅིག་མཆི་མའི་མཚོ་ལ་ནུབ་
པར་གྱུར། །དེ་ནས་དགེ་ལེགས་ཕུང་བོའི་སྐུ་གདུང་དེ། །གྲུབ་རིགས་དབང་བོ་གང་གི་
བཀའ་བཞིན་དུ། །དྲི་མེད་རྒྱུད་སྡེའི་ཆོ་ག་རབ་ལྡན་པས། །གསེར་གྱི་ཁུ་བས་ཀུན་ནས་
མཆོད་པར་གྱུར། །ཅེས་བྱ་བ་ནི།དེ་ནས་ས་གའི་ཟླ་བའི་ཚེས་གཅིག་ལ་སྐུ་གདུང་རིན་པོ་ཆེ་
དེར་འཁོད་པའི་གདུལ་བྱ་མཐའ་དག་གི་མིག་གིས་མཐོང་ཞིང་། མཐོང་རེག་གིས་བྱིན་
གྱིས་བརླབས་པར་ཞུས་ནས། ཚེས་གསུམ་གྱི་ཉིན་དཔལ་དེ་ཁོ་ན་ཉིད་འདུས་པ་ལས་ཡུལ་
མཆོག་ལ་སྦྱིན་སྲེག་གི་མཆོད་པ་འབུལ་བའི་ཕྱག་ལེན་ཡོངས་སུ་བཀའ་བསྩལ་ཏེ། དེ་དག་
ཇི་ལྟར་རྔོ་ཐོགས་པར་བགྱིས་ནས། དམ་པ་སངས་རྒྱས་ཀྱི་གདམས་པ་ཆེན་པོ་བླ་འཁོར་
རིན་པོ་ཆེ་ཀུན་དགའ་རྒྱལ་མཚན་པ་དང་། དེའི་ཚེ་ཉན་ཐོས་ཐམས་ཅད་ཀྱི་ཐོག་པ་ལ་
འདུག་པ་བྱང་ཆུབ་སེམས་དཔའ་རྒྱལ་མཚན་དཀོན་མཆོག་དང་། གངས་རིའི་ཁྲོད་ཀྱི་དགེ་
སློང་མ་ཐམས་ཅད་ཀྱི་དཔྱིད་དུ་གྱུར་ཅིང༌། སྔོན་དཔལ་ཕག་མོ་གྲུབ་པ་ཆེན་པོའི་འཕྲིན་
ལས་སྐོང་བ་ལ་ཕག་ཅེས་བྱ་བར་སྐྱེ་བ་བཞེས་ཤིང་། དེང་གི་ཚེ་ན་དཔལ་ཐམས་ཅད་མཁྱེན་
པའི་འཕྲིན་ལས་སྐོང་བ་ལ་དགྱེས་པས་བཙན་པོ་ལྷ་སྲས་ཀྱི་ཁབ་ཏུ་སྐུ་འཁྲུངས་པ་རྡོ་རྗེ་
རྣལ་འབྱོར་མ་ཆེན་མོ་ཨ་ཅེ་སྒྲོལ་མ་ཆོས་ཀྱི་སྒྲོན་མེ་རྣམ་པ་གསུམ་པོ་ཐོག་མ་ལ་བཞུགས་
པས་ཞུགས་ཀྱི་མཆོད་པ་ཕུལ་ལོ། །
དེ་ཚེ་མེ་ཡིས་གཞོམ་པར་མ་ནུས་པའི། །ཡན་ལག་མཆོག་གི་རྡོ་རྗེ་ལྟ་བུ་དང་། །
གྲངས་མེད་རྒྱལ་བའི་སྐུ་དང་རིང་བསྲེལ་གྱིས། །ས་འདིར་གང་བར་མཛད་པ་ལ་བརྩོན་
325



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཀྱང་། །ཕྱོགས་འདིས་སྐལ་བ་ཞན་པར་གྱུར་པ་དང་། །གདུལ་བྱའི་བསོད་ནམས་རྫོགས་
པར་མ་གྱུར་པས། །བསོད་ནམས་ཕུང་བོ་ལྟ་བུའི་དབུ་ཡི་གདུང་། །ལན་བརྒྱར་འབད་པས་
ཀུན་ཏུ་བཞུ་བར་བརྩོན། །དེ་ནས་བློ་དམན་བསམ་པ་དང་འཚམ་པར། །རེ་བ་སྐོང་མཁས་
གྲུབ་པའི་བདག་པོ་དེས། །ཡན་ལག་མཆོག་དེ་བཞུ་བར་བྱིན་རླབས་ནས། །བདུད་རྣམས་
སྤྲོ་བ་བཞིན་དུ་འབར་བར་མཛད། །དེ་ནས་འགྲོ་བའི་མཆོད་བྱ་ཆེན་པོ་རྣམས། །གཏེར་དུ་
བྱེད་པའི་གྱ་གྱུའི་ཟོལ་གྱིས་ནི། །ནག་པོའི་རྩ་ལག་དག་གིས་བྱས་པ་ལྟའི། །གདུང་ཁང་རྒྱ་
ཡིས་རྣམ་པར་བཅིང་བར་བྱས། །དེ་ཚེ་མི་ཡིས་གཟུང་བར་མི་ནུས་པའི། །ངོ་མཚར་ཕལ་
ཆེར་ལྷ་ཡིས་མཆོད་པ་ཐོབ། །དེ་ནས་དུས་ཕྱིས་རིན་ཆེན་སྒྲོམ་ཞལ་ཕྱེ། །སྣ་ཚོགས་ངོ་
མཚར་ས་གཞི་གང་གྱུར་ཀྱང་། །གདུལ་བྱ་དེ་ཡི་བསམ་པ་རྫོགས་མཛད་པས། །ཀུན་ཏུ་ལྟ་
བུའི་གདུང་ལས་གཞན་མ་མཐོང་། །གཞན་གྱིས་བརྗོད་མིན་དཔལ་ལྡན་ལྷན་ཅིག་སྐྱེས། །
དེ་ནི་བླ་མའི་དུས་ཐབས་ཉིད་ལས་རིག །སངས་རྒྱས་ཐམས་ཅད་ང་ཡི་ཆོ་འཕྲུལ་ཏེ། །ང་
ཡང་སངས་རྒྱས་ཀུན་གྱི་ངོ་བོ་ཉིད། །དེ་ཕྱིར་བདག་གི་ཞལ་ཆེམས་འདིའོ་ཞེས། །ངོ་མཚར་
མཆོག་གིས་བརྒྱན་པའི་རང་གི་སྐུ། །བསྐལ་བཟང་བསོད་ནམས་ཞིང་དུ་རབ་བྱིན་ནས། །
རང་གི་རྟོགས་པ་བརྗོད་པ་ཆེན་པོ་གང་། །དེ་ནི་ང་ཡིས་ཀུན་ཏུ་གསུང་བར་མཛད། །དེ་ནས་
རང་རང་དད་པས་སྤྱན་དྲངས་ཏེ། །གང་གིས་ཟུར་ཕུད་ཁྲི་ལ་རབ་བཀོད་ནས། །དད་པས་
རྣམ་པ་ཀུན་ཏུ་མཆོད་བྱེད་པ། །དེ་དག་ལ་འདིར་སྐུ་དང་རིང་བསྲེལ་བྱིན། །ཨེ་མ་རྗེ་བཙུན་
ཆོ་འཕྲུལ་ཆེན་པོ་བ། །བསམ་མི་ཁྱབ་པའི་གནས་ལ་བཞུགས་གྱུར་ཀྱང་། །ནོར་བུ་ཇི་
བཞིན་འགྲོ་བའི་རེ་བ་རྣམས། །སོ་སོར་རྫོགས་མཛད་ཁྱོད་ལ་ཕྱག་འཚལ་ལོ། །ཞེས་བྱ་བ་ནི།
དེ་ནས་མེའི་འོད་ཟེར་ཚ་ཞིང་བཟོད་པར་དཀའ་བའི་གདུང་བས་ཐམས་ཅད་མཁྱེན་པའི་
དབུ་གདུང་རྡོ་རྗེ་ལྟ་བུར་མི་ཕྱེད་པར་གྱུར་ནས་བཞུ་བར་མ་ནུས་སོ། ། །
དེའི་ཚེ་མྱ་ངན་གྱི་ ཕྱོགས་སླང་པའི་དབང་དུ་གྱུར་ཏམ། དེ་ལ་ངོ་མཚར་དུ་འཛིན་པ་
326



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
མེད་པར་འདིར་ནི་ཞུ་བ་ཁོ་ན་མཆོག་ཡིན་ནོ་ཞེས་སྙམ་དུ་བསམས་ནས། འབད་པ་ཆེན་
པོས་ལན་བརྒྱ་ཕྲག་ཏུ་བཞུ་བར་རྩོམ་མོ། །སླད་ཀྱིས་གདུལ་བྱའི་བསམ་པ་དང་སྦྱར་ནས་
ཞག་གཅིག་ཏུ་གྱུར་པ་ན་ནི་མེ་བཞེས་ནས། དེ་དང་དེའི་ལས་ལ་བརྩོན་པ་རྣམས་ཀྱི་ངོར་
ཡིད་རབ་ཏུ་ཚིམ་པར་མཛད་དེ། ཡན་ལག་མེད་པས་ཆེད་དུ་ཡིད་སྲུབས་པ་བཞིན་དུ་གྱུར་
མ
དེ་ནས་ཕྱོགས་ཕྱོགས་སུ་འགྲོ་བར་འདོད་པའི་སློབ་མའི་ཕྲེང་བ་རྣམས་ལ་སྐུ་གདུང་
ཅུང་ཟད་བཏོན་ནས། དེ་དག་ལ་ཚ་ཚ་ཆུང་ངུ་མ་མང་དུ་བཞེངས་ཏེ། འགྱེད་པ་བཀའ་སྒྲོས་
ལ་ཤར་ནས། དེའི་སླད་དུ་གདུང་ཞལ་ཕྱེ་པར་གྱུར་པ་ན། རྡོ་རྗེ་འཆང་གིས་ཐོག་དྲངས་པའི་
ལྷ་ཞལ་ཕྱག་གི་རྣམ་པ་ཅན་དང༌། རིང་བསྲེལ་ལ་སོགས་པས་ཏིལ་གྱི་གང་བུ་ལྟ་བུར་
ཡོངས་སུ་གང་ལ། གསོལ་འདེབས་ལ་ཐམས་ཅད་ཀྱི་མིག་གི་སྣོད་དུ་འཛིན་པ་ཡིན་ནོ། །
སླར་ཡང་གྱ་གྱུར་ལྡན་པའི་སེམས་ཀྱིས་ད་དུང་མཆོད་པ་འབུལ་ལོ་ཞེས་སྒྲོས་ནས།
གདུང་ཁང་རྒྱ་ཡིས་རྣམ་པར་བཅིངས་ཏེ་གསོལ་བ་འདེབས་པར་བྱེད་དོ། །
དེའི་དུས་ཤིག་ན། སྒྲུབ་ཆེན་བྱང་གཟུང་བ་ཞེས་པའི་མནལ་ལྟས་ཀྱིས་རིག་ནས།
ཁྱེད་རྣམས་ལ་སྐུ་གདུང་དགོས་ན་ནི་བླངས་པས་འཐད། མི་དགོས་ན་དེ་ཇི་ལྟར་བྱས་ཀྱང་
སླའོ་ཟེར། དེ་ནས་ཚེས་བཅུ་བཞི་ལ་གདུང་ཞལ་ཕྱེ་བས། གདུང་རགས་པ་ལྷ་དང་རིང་
བསྲེལ་དང་བཅས་པ་རྣམས་ནི། མི་མ་ལགས་པའི་གདུལ་བྱ་སྐལ་བ་ཅན་རྣམས་ཀྱིས་
མཆོད་པའི་ཞིང་དུ་སྤྱན་དྲངས་ནས། ཀུ་མུ་ཏ་ལྟ་བུར་དཀར་བའི་སྐུ་གདུང་ལྷག་མ་ཙམ་
ཞིག་ནི་རང་རང་གི་སྐལ་བ་དང་འཚམ་པར་གནང་བ་བསྩལ་ཏོ། །
དེ་ལྟར་གསོལ་བ་འདེབས་པའི་དུས་ཤིག་གི་ཚེ་ན་ཡང་། མེ་ཏོག་དཀར་བོ་མིའི་ལག་
པ་ཙམ་པ་ཤིན་ཏུ་དྭངས་པ་ཡུ་བ་དང་བཅས་པ་ཞིག་གཟིམ་ཆུང་དཔལ་འཛོམས་ཀྱི་རྒྱ་
མཐོངས་ལས་བབས་ཏེ། གདུང་ཁང་གི་རྩེ་མོར་ཆགས་ཤིང་། དབུས་སྔས་ན་དཔལ་བདེ་
327



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
མཆོག་མཁའ་འགྲོ་རྒྱ་མཚོའི་དཀྱིལ་འཁོར་གྱི་ཐད་སྐུ་བཞུགས་པའི་དྲུང་དུ་ཞག་བཞི་བཅུ་
ཙམ་གྱི་བར་དུ་འཇའ་འོད་ཀོར་ཀོར་འཁྱིལ་བའི་འོད་ནུབ་ཕྱོགས་སུ་སྐྱ་ཐལ་ལེ་ཟུག་པ་
སོགས་བསམ་གྱིས་མི་ཁྱབ་པའི་ཆོ་འཕྲུལ་ཆེན་པོ་སྟོན་པར་མཛད་དོ། །
མཛད་པ་ཐ་མའི་ཆོ་འཕྲུལ་ཆེན་པོ་སྣང་བར་མཛད་པའི་དུས་དེ་ཉིད་ན། བདག་ཡར་
འབྲོག་གི་གཡུ་མཚོའི་གླིང་ན་གནས་པ་ལས། ནུབ་ཕྱོགས་ཀྱི་ནམ་མཁའ་སྒྲ་ཆེན་པོ་བྱུང་སྟེ།
ཡིད་ཟ་བར་གྱུར་ཅིང་། ལྷག་པར་དོ་ནང་གི་རྒྱགས་ཞེས་པའི་སའི་ཆ་ན། ས་ག་ཆེན་པོའི་ཆེ་
བཅུ་བཞི་ལ་བྱེང་དུ་ཆེན་པོ་ཀུན་དགའ་རྒྱལ་མཚན་པའི་དྲུང་ན་བདག་ཀྱང་གནས། རོང་
བྱམས་ཆེན་གྱི་གཙུག་ལག་ཁང་ཆེན་པོ་ནས་བྱོན་པའི་དགེ་བའི་བཤེས་གཉེན་དཀའ་བཅུ་
བ་ནག་པོ་ཡང་བཞུགས་ཡོད་པ་ལས། ཚ་བ་ཐོན་པ་ཙམ་ནམ་མཁའི་མཐོངས་སུ་སྣ་ལྔ་བའི་
ཁ་དོག་ཅན་གྱི་འཇའ་རིས་འཁོར་ལོའི་ལྟེ་བ་ལྟ་བུའི་དབུས་སུ། ཉིན་མོའི་དབང་ཕྱུག་གཟི་
བྱིན་ཆེན་པོ་འབར་བ་དང་། དེའི་ཕྱོགས་བཞིར་མུ་ཏིག་གི་ཐག་པ་ལྟ་བུར་དཀར་བའི་རང་
བཞིན་ཅན་གྱི་ཁྱུད་མོས་དབུས་ཀྱི་ལྟེ་བ་ལ་རྣམ་པར་འཁྱུད་པའི་བཞིན། དེ་རྣམས་དང་
དབུས་ཀྱི་ལྟེ་བ་ལ་རྣམ་པར་བཅིངས་པའི་ཁ་དོག་གསུམ་པ་དང་། བཞི་བ་ཅན་གྱི་འོད་སྐོར་
གྱི་མཚམས་རྣམས་སུ་མཛེས་པར་བྱས་ཤིང་། སླར་ཡང་དེ་དག་གི་བར་བར་རྣམས་སུ། སྣ་
བདུན་པ་དང་། ལྔ་བ་དང་། བཞི་བ་དང་། གསུམ་པ་དང་། གཉིས་པ་དང་། གཅིག་ཏུ་གྱུར་
པ་རྣམ་པར་རྐྱང་བ་དང་། སུམ་ཁུགས་སུ་འཁྱོག་ཅིང་ལྡིང་བ་དང་། གཡུར་ཟ་ཞིང་ལྡེམ་པ་
དང༌། རྣམ་པར་དཔྱངས་པ་ལ་སོགས་པའི་ངོ་མཚར་བའི་བཀོད་པ་ཆེན་པོས་ནམ་མཁའ་
ཐམས་ཅད་ཁྱབ་པར་མཛད་དོ། ། །
དེའི་ཚེ་ན་བླ་མ་བཀའ་བཅུ་བ་ན་རེ། འདི་འདྲའི་ནམ་མཁའི་ངོ་མཚར་སྔར་དངོས་སུ་
ནི་མཐོང་མ་མྱོང་། ལོ་ཆེན་བྱང་ཆུབ་རྩེ་མོའི་རྣམ་ཐར་གྱི་བྲིས་སྐུ་གཅིག་འདུག་པའི་མྱ་ངན་
ལས་འདས་པའི་ཐད་ན་འཇའ་འོད་ཀྱི་བཀོད་པ་འདི་འདྲ་བ་ཞིག་འདུག །ངེད་རང་གི་རྗེ་
328



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བགྲེས་པོ་ཆེན་པོ་དེ་ཇི་འདྲ་མཛད་ཡོད་པ་ཡིན་ནམ་ཟེར། རྗེས་སུ་དུས་སྒྲིག་དུས་དེའི་ཉི་མ་ནི།
གྲུབ་པའི་བསྟི་གནས་ཆེན་པོར་གདུང་ཞལ་སྔ་མ་ཕྱེ་བ་ཡིན་པར་འདུག་གོ །ལེགས་སུ་
འདོད་པའི་སྐྱེས་བུ་རྣམས་ཀྱིས་བསྒྲུབ་པར་བྱ་བའི་སྙིང་བོ་ནི་ལྷན་ཅིག་སྐྱེས་པ་ཞེས་ཆེན་པོ་
རྣམས་ཀྱིས་ཡོངས་སུ་འབོད་པར་བྱ་བ་དེ་ཡིན་ལ། དེའི་རྒྱུ་གཙོ་བོ་ཕུལ་དུ་གྱུར་པ་ནི་
དཔལ་ལྡན་བླ་མ་དམ་པ་ཚུལ་བཞིན་དུ་བསྟེན་པ་ལས་གཞན་དུ་མ་ཡིན་ནོ་ཞེས་པ་དང་།
རྫོགས་པའི་སངས་རྒྱས་ཐམས་ཅད་སྤྲོ་བར་མཛད་པ་བོ་ཡང་བླ་མ་དམ་པ་ཉིད་དང་།
གཅིག་ཏུ་བསྡུས་པར་གྱུར་པའི་ངོ་བོ་ཉིད་ཀྱང་བླ་མ་རྡོ་རྗེ་འཛིན་པ་ཆེན་པོ་ཁོ་ནའོ། །ཞེས་
མཆོག་ཏུ་ཟབ་པའི་གདམས་པ་ཆེན་པོ་ཞིག་བརྡ་དོན་གྱིས་གསུང་བར་བཞེད་དོ། །
དེ་ཡང་བོ་དོང་སྒྲུབ་པ་བོ་དཔལ་འབྱོར་བཟང་བོས། ཐམས་ཅད་མཁྱེན་པའི་སྐུ་འདྲ་
མཛུབ་གང་བ་གཅིག་རྒྱུ་དར་དང་ཉིད་ཀྱི་ཤངས་འཚལ་ལས་གྲུབ་པ་གཅིག་བཞེངས། དེ་
ལ་རབ་གནས་ཞུ་བ་མ་གྲུབ་པས་ཡིད་ལ་ངལ་བཞིན་དུ་འཁོད་དོ། །ད་ནི་འདི་ལས་གཞན་
པའི་ཐབས་མེད་དོ་སྙམ་དུ་བསམས་ནས། སྐུ་གདུང་ཞུགས་ལ་མ་ཕུལ་གྱི་བར་དུ་ཐུགས་
ཀའི་ཐད་དུ་བཞུགས་སུ་གསོལ། ཞུགས་ལ་འབུལ་དུས་པུར་ཁང་གི་དུད་པ་འཕོག་པའི་
ལུགས་སུ་བྱས་ནས། འགྲོ་བ་གཞན་ལ་རྒྱུས་མེད་པར་དུད་ཁུང་གི་ཁར། ཕ་གུ་གསུམ་སྐྱེད་
པུའི་ཚུལ་དུ་བཞག །དེའི་སྟེང་དུ་དུད་ཁུང་གི་ཕྱེད་ལ་སྐུ་འདྲ་བཞག །ཕྱེད་ལ་དུད་པ་འགྲོ་
བ་བྱས། མིས་མི་མཐོང་བའི་ཕྱིར་དུ་དེའི་ཐོག་ནས་རྫ་མ་ཆེན་མོ་ཞིག་ཁ་ཕུབ་ནས་བཞག་གོ །
དེའི་ཞབས་ལ་བུག་པ་བྱས་ནས་དུད་པ་ནམ་མཁར་འགྲོ་བ་བྱས་སོ། །དེ་ནས་ཇ་སྦྱོར་
གཅིག་ཙམ་སོང་བའི་དུས་ན་སྐུ་འདྲ་ལེན་གྲབས་བྱས་པས། མེ་ལྕེའི་ཕྲེང་བ་རྣོན་པོས་ལག་
པ་འགྲོ་བའི་ཕྱོགས་མ་རྙེད་པར་བྱ་ཐབས་བྲལ་ཞིང་། ད་ནི་སྐུ་འདྲ་མེས་འཚིག་སྙམ་དུ་
རྟོགས་ཤིང་གནས་སོ། །དེ་ནས་ཁམས་དུབ་ནས་རང་གི་བསམ་གཏན་གྱི་ཁང་བུར་སོང་སྟེ་
གསོལ་བ་བཏབ་བོ། །དེ་ནས་ཞག་གཅིག་ལོན་ཏེ། སང་ཚ་བ་ཐོན་པའི་ཚེ་ཚལ་གུང་ཐང་གི་
329



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
སྒྲུབ་པ་བོ་གཅིག་ཡོད་པ་དེས་སྐུ་འདྲ་ཁྱེར་བྱུང་། དེ་ལ་བལྟས་དུས་སྐུ་འདྲ་དེའི་སྐུ་ལུས་
བྱིན་རློན་པར་འདུག །པཎ་ཞྭ་དེ་མེས་ཚིག །རློན་པ་དེ་གང་ཡིན་ནམ་སྙམ་པ་ཙམ་ལས་ངོ་
མཚར་བའི་གནས་སུ་མ་ཤེས། ནངས་པར་འདིའི་པཎ་ཞྭ་ཡང་མེད། རློན་པ་འདི་འདྲ་མིན་
པ་ཞིག་བྱེད་སྙམ་ནས། སྔར་གྱི་ལྷ་བཟོ་དེ་ལ་དེ་འཆོས་པའི་ཕྱིར་དུ་ཁྱེར་ཕྱིན་པ་ན། ཕར་
ལམ་ལག་པ་རེག་པའི་རྐྱེན་གྱིས་དུ་བ་རྣམས་ཕྱིར་བསྙིལ་ནས་སྐུ་རིང་བསྲེལ་གྱི་གོང་བུར་
གྱུར་པ་མཐོང་ངོ་། །དེ་ནས་དགའ་ཆེས་ཏེ་ཞིབ་ཏུ་དཔྱད་པ་ན། དཔུང་བ་གཉིས་ཀྱི་ཐད་ན་
རྒྱུ་རིང་བསྲེལ་ཡིན་པ་ལ་ཡུ་བ་དང་བཅས་པའི་རྡོ་རྗེ་དང་དྲིལ་བུའི་རྣམ་པའི་བཀོད་པ་ཅན།
ཐུགས་ཀ་ན་ཡུ་བ་དང་བཅས་པའི་རིང་བསྲེལ་ཚད་ལས་འོད་ཆེ་བ་ཆེད་དུ་བཀོད་པ་ལྟ་བུ་
དང༌། སྐུའི་ནང་གི་དབུས་ན་སྲོག་ཤིང་གི་རྣམ་པ་ལྟ་བུའི་དུ་བའི་གདུང་བུ་ཅིག་འདུག །དེའི་
རྩ་བ་ནས་དུ་བའི་སྐོགས་ཤིག་ཞུས་བྱུང་བ་དང་། རིང་བསྲེལ་ཡུངས་ཀར་གྱི་གང་བུ་ལྟ་བུས་
གཏམས་པར་གྱུར་ཅིང་། དེ་ལྟར་ངོ་མཚར་བའི་གནས་སུ་མཐོང་ནས། རིང་བསྲེལ་མིས་
ཁྱེར་གྱིས་དོགས་ནས། སླར་ཡང་སྔར་གྱི་རྒྱུ་རྣམས་ཀྱིས་ཕྱི་ནས་དྲིལ་ཏེ་སྐྱེ་མཆེད་མི་
གསལ་བར་བཅོས་སོ། །དེ་ནས་ཞག་བདུན་ཙམ་ལོན་པ་ན། གསར་དུ་གཡོགས་པའི་
འཇིམ་པ་རྣམས་ཀྱིས་མ་ཐུབ་པར་རང་བསྲེལ་རྣམས་ཕྱིར་ཐོན། སྐུ་དེ་ནི་རློན་དྲོད་དང་
བཅས་པ་བྱིན་རླབས་ཀྱི་གཟི་བྱིན་ཆེན་པོའི་ཁུལ་གྱིས་བལྟས་པ་ཙམ་གྱིས་བ་སྤུ་ལྡང་བ་
ཙམ་དུ་གྱུར་ཏོ། །
དེ་ལྟར་ན་བླ་མ་དམ་པ་ཉིད་ལམ་གྱི་དཔྱིད་དུ་ཟུངས་ཤིག་པའི་བརྡ་དོན་རྣམ་པར་
བཀོད་པ་མཛད་དོ། །སྐུ་ཚབ་རིན་པོ་ཆེ་འདིའི་ལོ་རྒྱུས་རྒྱས་པར་ནི་འོག་ཏུ་འཆད་པར་
འགྱུར་ཞིང་། གཞན་ཡང་ལ་སྟོད་བྱང་གི་ས་ཆའི་སྟག་རྩེ་བའི་སྲས་བཙུན་དད་པ་ཅན་ཞལ་
གྱི་བདུད་རྩི་ཐོབ་པ་ཞིག་ལ་གདུང་སྐལ་དུ་དབུ་ཐོད་ཀྱི་དུམ་བུ་ཞིག་བྱུང་། དེ་སྤྱི་བོར་བཀོད་
ནས་བླ་མ་སངས་རྒྱས་ཐམས་ཅད་པའི་ངོ་བོར་གསོལ་བ་བཏབ་པས། ཅི་ཞིག་ལྟར་ན་
330



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
གདུང་དེའི་ཕྱི་ལོགས་ལ་རི་མོའི་རྣམ་པ་ཅན་གྱི་དཔལ་རྡོ་རྗེ་འཇིགས་བྱེད་དཔའ་བོ་ཆེན་
པོའི་སྐུ་ཞལ་གཅིག་ཕྱག་གཉིས་པ། མ་ཧེའི་ཞལ་གྱི་རྭའི་རྩེ་མོའི་ཚད་ལས་རིང་བར་གྱུར་
སྙམ་པ་ཕྱག་གཉིས་ཀྱིས་ཐུགས་ཀར་གྲི་ཐོད་འཛིན་པའི་གཡས་ཀྱི་ཕྱག་དེ་ཅུང་ཟད་ཚད་
ལས་མཐོ་ཙམ་པ་འབུར་དུ་དོད་པ་མེད་ཅིང་དུ་བ་འཁྱིལ་བའི་རི་མོར་ཆགས་པ་ལྟ་བུ་ཞིག་
བྱོན་པར་གྱུར་པ། རྗེ་བཙུན་གྱི་གསུང་གི་བདུད་རྩི་ཐོབ་པའི་ཤངས་རྐུངས་ལུངས་ཀྱི་དུས་
འཁོར་བ་འབྱོར་ལྡན་གྲགས་གྱིས་དགོན་པ་གཅིག་ཏུ་མཇལ་དུ་ཕྱིན་པས། ཐོག་མར་གཡོ་
ཟོལ་བྱེད་དུ་བྱུང་། རྗེས་སུ་བདག་དད་པ་ཁོ་ནས་ལྟ་བའི་རྒྱུ་མཚན་བརྗོད་པས། ཟངས་ཀྱི་
ཟ་མ་ཏོག་གི་ནང་ནས་བཏོན་ནས་བསྟན་པས། ལུས་ཐམས་ཅད་བ་སྤུའི་བླ་གོས་འཛིན་
པར་གྱུར་ཏོ། །ཡང་བྱང་ངམ་རིང་ཀྱི་ཆོས་སྡེའི་དགེ་འདུན་སྐུ་གཞོན་པ་ཞིག་གི་གདུང་སྐལ་ལ།
བཅོམ་ལྡན་འདས་རྗེ་བཙུན་མི་གཡོ་བའི་སྐུ་ཤིན་ཏུ་དོད་པ་ཞིག་བྱིན། དེ་ཆོས་ཀྱི་འཁོར་
ལོས་སྒྱུར་བ་ཆེན་པོ་རྣམ་རྒྱལ་གྲགས་བཟང་པས་བརྒྱུད་ནས་གསན་ཏེ། དད་པས་རང་གི་
ཕོ་བྲང་དུ་སྤྱན་དྲངས་ནས་མཆོད་པ་ཆེན་པོ་ཕུལ། ཞག་གསུམ་མཆོད་པ་བཞེས་སུ་འདིར་
བཞུགས་སུ་ཆུགས་ལ། དེ་ནས་རང་གི་གནས་སུ་སྤྱན་དྲོངས་ཤིག་གསུངས། དེ་ལྟར་དུ་
བགྱིས་ནས་ཞག་གསུམ་ལོན་པ་ན་སྤྱན་འདྲེན་དུ་ཕྱིན་པས། སླར་ཡང་ཞགས་བདུན་
གསོལ་འདེབས་སུ་ཆུགས་ལ། དེ་ནས་སྤྱན་འདྲེན་དུ་ཤོག་ཅིག་ཅེས་བསྒོའོ། །དེ་ལྟར་ཞག་
བདུན་ལོན་ནས་སྤྱན་འདྲེན་པར་ཞུས་པ་ན། ཁྱོད་ལ་བདག་གིས་བྱ་དགའ་ཆེན་པོ་བྱ་ཡི།
ཁོ་བོའི་ཕོ་བྲང་འདི་ནི་གནས་བཟང་མཆོད་པ་ཕུལ་དུ་གྱུར་པ་ཡིན་པས། རང་བྱུང་མི་གཡོ་
མགོན་པོ་འདིར་ཞུགས་སུ་ཆུགས་ཤིག་གསུངས་པ་ན། བཤེས་གཉེན་དད་པས་གང་བ་
དེས་རྒྱལ་བོའི་བཀའ་བཅག་པར་ཡང་མི་བགྱི་ལ། བདག་ཡི་དམ་འདི་དང་ཚེ་འདིར་
འབྲལ་བར་ཡང་མི་བགྱིད་པས། ཅུང་ཟད་ཅིག་བདག་རང་ལ་གནང་བ་མཛོད་ཅིག ། དེའི་
འོག་ཏུ་བདག་གཡང་ལ་ལུས་བོར་ཏེ་ཤི་བ་དེའི་མཇུག་ཏུ་རང་བྱུང་མི་གཡོ་མགོན་པོ་ཕོ་བྲང་
331



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
དུ་སྤྱན་དྲོངས་ཤིག་ཅེས་ཞུས་པར་གྱུར་པ་ན། ཆོས་ཀྱི་རྒྱལ་བོ་དེ་ལུགས་ཀྱི་མཛད་པ་རྣམས་
ལ་ཕྱི་རོལ་ཏུ་མ་གྱུར་པས། ངུར་སྨྲིག་འཆང་བ་དེའི་གཏམ་གྱིས་ཐུགས་རབ་ཏུ་ཕུག་ནས།
ད་ནི་དེ་ཙམ་ལ་ཐུག་ན་ཁྱེད་རང་གི་གནས་སུ་སྤྱན་དྲོངས་ལ། ཁྱོད་ཀྱིས་སའི་དཀྱིལ་འཁོར་
གཞན་དུ་མི་བཞུགས་པའི་ཡི་དམ་གྱིས་ཤིག་ཅེས་ཐུགས་འཁྲེང་བཞིན་དུ་རང་གི་ལག་ཏུ་
བྱིན་པར་གྱུར་ཏོ། །
བདག་ལ་ཡང་བླ་འཁོར་ཆོས་རྗེ་ཀུན་དགའ་རྒྱལ་མཚན་པས་གདུང་ཅུང་ཟད་ཅིག་
གནང་བྱུང་བ་དེ་ལ། དུས་ཤིག་གི་ཚེ་ན་བཅོམ་ལྡན་འདས་མ་དབྱངས་ཅན་མ་དཀར་མོ་
རིན་པོ་ཆེའི་ཤིང་ལྗོན་པའི་ངོས་ལ་སྐུ་རྒྱབ་བརྟེན་པ་ཞིག་བྱུང་སྟེ། སྲིད་པ་ཀུན་གྱི་སྐྱབས་སུ་
གྱུར་ཅིང་། འདི་དག་ནི་རང་གིས་ངེས་པ་རྣམས་བྲིས་ཀྱི། གཞན་འདི་དང་འདིས་མཚོན་
ནས། སའི་དཀྱིལ་འཁོར་ཆེན་པོ་ལ་འཁོད་པའི་སྐལ་བ་ཅན་རྣམས་ཀྱི་དད་པའི་ཕོ་བྲང་
ཆེན་པོར་བགྲང་བ་ལས་འདས་པ་ཞིག་བྱོན་པར་སེམས་སོ། །
དེ་ཚེ་སྐལ་བར་བྱས་པའི་གདུལ་བྱ་ལ། །གང་སྐུ་མིག་གི་སྣོད་དུ་རབ་བྱིན་ནས། །
གསུང་གི་རོལ་མོ་ཆེན་པོས་ཚིམ་མཛད་ཅིང་། །རང་གི་ཞིང་ཁམས་དམ་པ་གསུངས་པ་ཉིད། །
ཅེས་བྱ་བ་ནི། རྗེ་དམ་པ་རྒྱ་གར་བ་མྱ་ངན་ལས་འདས་པའི་འོག་ཏུ་ལྡན་མ་ཨོ་དཀར་ལ་
སོགས་པའི་སྐལ་བ་ཅན་རྣམས་ལ་དངོས་སུ་མཇལ་བར་མཛད་ནས། གསུང་གནང་བ་དང་
ཚུལ་མཚུངས་པར། གདུང་ཞུགས་ལ་ཕུལ་པའི་དགོང་མོ་བོ་དོང་སྒྲུབ་པ་བོས་སྐུ་ཚབ་རིན་
པོ་ཆེ་སྲུང་བ་ལ་སྐར་ཁོངས་གཅིག་ཙམ་གདུང་ཁང་གི་དྲུང་དུ་བསྡད། དེ་ནས་དུབ་སྟེ་རང་
གིས་སར་ཕྱིན་ནས། བླ་མའི་རྣལ་འབྱོར་ལན་གསུམ་བསྒོམས་པའི་མཐར། སྒྲུབ་པ་བོ་དེ་
རང་གི་ལུས་གཉིས་སུ་ཕྱེ་བའི་མལ་ན་གནས་པའི་སྙིང་ག་ནས། ཐམས་ཅད་མཁྱེན་པ་དབུ་
ཞྭ་པཎ་ཞྭ་བཞེས་པ་ཞིག་སྐུ་སྟོང་ཉིད་མཛད་ནས། ཁྱོད་རང་བླ་མ་དྭངས་མའི་སྐུ་ལ་གསོལ་
བ་ཐོབ་གསུངས། ཡང་ཁོང་རང་གི་སྤྱིལ་བུ་ན་འདུག་སྟེ་མལ་ན་གནས་པའི་ཉི་མའི་གུང་
332



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཞིག་ལ། ཆོས་རྗེ་རིན་པོ་ཆེ་ན་བཟའ་བེར་ཐུལ་མཆོག་ཏུ་གྱུར་པ་ཞིག་བཞེས་ཏེ། དངོས་སུ་
སྔས་མགོར་བྱོན་ནས་ཁྱེད་ལ་བཞུགས་ཏེ། གསུང་བྱོན་པ་སྙམ་བྱེད་པ་ན། སྒོར་མི་མང་བོ་
བྱུང་བས་མི་བཞུགས་པར་གྱུར་ཟེར། གདུལ་བྱ་འགའ་ཞིག་ལ༼ཚད་ལྡན་མཁའ་འགྲོ་མ་རྣམ་པར་
སྣང་མཛད་ཀྱི་ཞིང་དུ་ང་ཉིད་མངོན་པར་རྫོགས་པར་སངས་རྒྱས་ཞེས་ལུང་བསྟན་གསུངས་
པ་དང་། འགའ་ཞིག་ང་ནི་བཞིན་གཤེགས་པ་འོད་དཔག་ཏུ་མེད་པའོ་ཞེས་པ་ལ་སོགས་
པའི་སྣང་བ་བྱུང་ངོ། ། །
གཞན་ཡང་རྨི་ལམ་དག་དང་མངོན་སུམ་དུ། །བསམ་མི་ཁྱབ་པའི་ཆོ་འཕྲུལ་ཆེན་པོ་
བསྟན། །དད་ལྡན་མི་ཡི་མཆོད་པ་རབ་བཞེས་ནས། །བདེ་གཤེགས་ཁྱོད་ལ་སྤྱི་བོས་ཕྱག་
འཚལ་ལོ། །ཞེས་བྱ་བ་ནི། མྱ་ངན་འདས་པའི་སང་དགོང་འཁོར་ཕལ་ཆེ་བས་ཐོས་ན་སྙིང་
འགས་པར་འགྱུར་དུ་དོགས་ནས་གསང་བར་བྱ་སྟེ། ཐམས་ཅད་ལ་དོ་ནུབ་གསོལ་བ་དྲག་
ཏུ་ཐོབ། ཞིང་འདིར་བཞུགས་པར་འགྱུར་རམ་འོན་ཏེ་གཞན་པའི་རྟག་པ་ཐ་དད་དུ་གྱིས་
ཞེས་རབ་ཏུ་སྒྲོག་གོ །དེའི་དགོང་མོ་སྒྲུབ་སྡེ་ན་བཞུགས་པའི་ཆེན་པོ་ཐར་པའི་རྨི་ལམ་དུ།
ཡེ་ཤེས་ཀྱི་མཆོད་རྟེན་ཆེན་པོ་ཤར་ཕྱོགས་སུ་འགྱེལ། བུད་མེད་མང་བོ་བྱུང་བས་ད་བྱ་
ཐབས་མེད། གྱོ་མོའི་དུམ་བུ་འདི་རྣམས་ལས་འགོམ་ཡུག་མི་ཡོང་བ་གྱིས་ཟེར་བསྡུས་ནས་
ནུབ་ཕྱོགས་སུ་སོང་བར་རྨིས་སོ། །དེ་ནི་མྱ་ངན་ལས་འདས་པ་མངོན་པར་རིག་པ་ཉིད་ཡིན་ལ།
བོ་དོང་སྒྲུབ་པ་བོའི་ཉམས་སྣང་ལ་གཟིམས་ཁང་བདེ་ལྡན་གྱི་ཐད་ཀྱི་ནམ་མཁའི་དབུས་ན་
གསེར་གྱི་རྡོ་རྗེ་གྱེན་དུ་བསླངས་པ་ཞིག་དང་། དེ་ལ་ཅུང་ཟད་འཛུར་བ་ན་གསེར་གྱི་དྲིལ་བུ་
ཁ་རྫ་མ་ཙམ་བྱས་པ་ཞིག་འདུག །དེ་ནས་ཉི་མ་ཤར་བ་ཡིན་ཟེར། དྲིལ་བུ་དེའི་རྫ་མ་འོད་
ཟེར་ཕོག་པས། འོད་ཟེར་གྱིས་སྒྲུབ་སྡེ་བསམ་གཏན་གླིང་ལ་ཉི་མ་ཤར་བ་བཞིན་འདུག །
ཕྱོགས་གཞན་རྣམས་ཀྱང་སྐྱ་རེངས་ཤར་བ་ཙམ་གྱི་སྣང་བ་ཆེན་པོས་ཁྱབ་པར་མཐོང་། །
གཞན་ཡང་ལ་ལ་ཞིག་གིས་ནི། སྐུ་གདུང་ལ་རྣམ་པར་བཀོད་པའི་གདགས་ཡིག་གི་ཤོག་བུ་
333



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
རྣམས་མེས་ཚིག །ཡི་གེ་ངོ་བོ་རྣམས་གདུང་གི་གཡས་ཕྱོགས་ནས་སྐོར་བ་བྱེད་པར་མཐོང་སྟེ།
འདི་དག་ནི་རྗེས་འཇུག་གདུལ་བྱ་རྣམས་ཚིམ་པར་མཛད་པ་དང་། གསུང་གི་འཕྲིན་ལས་
ཆེན་པོ་ཐེག་པའི་བསྟན་པ་རྒྱལ་པར་འགྱུར་པའི་ལུང་བསྟན་པ་ཆེན་པོ་གསུངས་པར་
སེམས་སོ།། །།
334



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
སྐུའི་དབོན་པོ་རྗེ་བཙུན་ཆོས་རྗེ༧རྗེ་རང་ཉིད་ཀྱིས་རྒྱལ་ཚབ་ཏུ་
དབང་སྐུར་ཚུལ་སོགས་བཤད་པ།
སྐུ་ཡི་དབོན་པོ་རྗེ་བཙུན་ཆོས་ཀྱི་རྗེ། །བླ་མ་དམ་པའི་དགོངས་པ་རྫོགས་པ་ལ། །
གཅིག་ཏུ་བརྩོན་པས་དགེ་འདུན་རྒྱ་མཚོའི་ཚོགས། །ཕུལ་བྱུང་ཀུན་ཏུ་དགེ་བའི་མཆོད་
པས་མཆོད། །ཅེས་བྱ་བ་ནི། ཐམས་ཅད་མཁྱེན་པའི་ཆོས་ཀྱི་ཁྲི་ལ་རང་ཉིད་ཅོད་པན་
བཅིངས་ཏེ། རྒྱལ་ཚབ་ཏུ་དབང་སྐུར་བ་མཁན་པོ་རྗེ་བཙུན་པས་བདག་རྐྱེན་མཛད་དེ།
གསོལ་འདེབས་ཀྱི་དགེ་འདུན་འདུས་པ་ཆེན་པོ་མཐའ་དག་མཆོད་ཅིང་། བསྙེན་བཀུར་
བས་ཚིམ་པར་མཛད་པ་ཡིན་ནོ། ། །
དེ་ཚེ་སེམས་མེད་རྣམས་ཀྱང་མྱ་ངན་གྱིས། །རབ་ཏུ་ནོན་ལ་རྒྱ་མཚོའི་གོས་ཅན་ནི། །
ཤིན་ཏུ་དྭངས་ལས་འདར་བར་གྱུར་པ་ནི། །རླུང་གིས་སྤྲུགས་པའི་སྙེ་མའི་ཕོན་པོ་བཞིན། །
དཔལ་ལྡན་ཨེ་ཡི་ཤེས་རབ་ཁྲོན་པའི་ཆུ། །བདག་པོས་བོར་བས་འདུག་པར་མ་ཕོད་ནས། །
དགེ་འདུན་རྒྱ་མཚོའི་རེ་བ་རྫོགས་པ་ལས། །བཟློགས་ཏེ་ས་ཡི་འོག་ཏུ་ཡིབ་པར་བརྩོན། །
གང་གི་ཞབས་ཀྱིས་བཏང་ཞིང་ཡིད་འཁྲུགས་པའི། །རླུང་རྣམས་སྨྱོན་པའི་རྟུལ་ཞུགས་རབ་
བཟུང་ནས། །ས་ཆེན་རྡུལ་རྣམས་སློང་བར་བྱེད་པ་ལ། །ལེ་ལོ་སྤངས་པའི་ཐུབ་མཆོད་ཅི་
ཡང་འཛིན། །ཀྱེ་མ་ཐམས་ཅད་མཁྱེན་པའི་ཉི་མ་ནུབ། །ཐར་འདོད་རྣམས་ནི་མུན་པའི་
གླིང་དུ་འཁྱམས། །སྨྲ་བའི་ཟླ་བ་ཆེན་པོ་ཡོལ་བར་གྱུར། །ཐུབ་བསྟན་ཀུ་མུ་ད་ཡི་འཛུམ་པ་
ཟུམ། །མ་ལ་རྗེ་བཙུན་མཐོང་བར་དཀའ་བའི་སྐུ། །སྐལ་བཟང་མིག་གི་བདུད་རྩི་ཆེན་པོ་པ། །ད་
ནི་བདག་གིས་མཐོང་བའི་སྐལ་བ་ཅི། །དེ་འདིར་མིག་གི་བསོད་ནམས་གང་དུ་སོང་། །ཕྱག་
335



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར། །
ཞབས་ཟུར་ཕུད་དག་དང་ལྷན་ཅིག་འགྲོགས། །ཟླ་མེད་ཆོས་ཀྱི་པཎྜི་ཆེན་པོ་པ། །རྣ་བའི་
བཅུད་ལེན་དམ་པར་གྱུར་པ་ཡི། །ལྷ་མིའི་བསོད་ནམས་ཞིང་དེ་ཉམས་པར་གྱུར། །ཐུབ་
དབང་ཞི་བར་བཞུད་ལ་དེ་ཡི་འོག །ཁྱོད་ཀྱང་ཚུལ་འདིར་དགྱེས་པ་ལྷུར་མཛད་ན། །བསྟན་
ལ་མངོན་པར་དགའ་བའི་འགྲོ་བའི་ཚོགས། །དེ་དག་ལ་འདིར་བསོད་ནམས་མེད་དུ་ཟད། །
ཐུབ་བསྟན་རྒྱལ་བའི་བསྟན་པ་རིན་པོ་ཆེ། །དཔལ་ཁྱོད་ཡོད་མེད་ཁོ་ནའི་རྗེས་འགྲོ་ན། །
ཡོངས་རྫོགས་བསྟན་པའི་ལས་མཛད་ཕྱིར་ཕྱོགས་པའི། །ད་ནི་ཁྱོད་ཀྱི་མཛད་པ་གཞན་དུ་
གྱུར། །མདོ་རྒྱུད་བསྟན་བཅོས་ཕྱོགས་འདིར་གང་བྱོན་པ། །དེ་དག་གཅིག་ཏུ་བཀོད་པའི་
གླེགས་བམ་མཆོག །དེ་རིང་འཕགས་པའི་ཡུལ་ལ་ལོག་པ་བཞིན། །མི་སྣང་གྱུར་པའི་
གཏམ་འདི་ཕོད་ཐུབ་བམ་ནམ། །ཕྲ་མོའི་ཚིག་ལ་ཆགས་པ་ལྷུར་ལེན་ཞིང་། །ཐུབ་པའི་
དགོངས་པ་ལྕིགས་པར་མ་གྱུར་པའི། །ལོག་པའི་གཞུང་ལུགས་འཛུགས་པའི་ཤིང་རྟ་
མཁན། །འདི་དག་སྤྲོ་དགའི་ཁྱིམ་དུ་དེ་རིང་ཞུགས། །འདི་ན་རྡོ་རྗེ་འཛིན་པར་མངོན་རློམ་
པར། །དྲེགས་ལྡན་ཆེན་པོ་རྣམས་ཀྱི་སྤྱི་བོའི་རྡོ། །སེལ་མཁས་མཛད་པའི་ཚུལ་འདི་འདི་
དག་ལ། །བརྩེ་བའི་སྤྱན་གྱིས་ཉེ་བར་གཟིགས་པ་བཞིན། །གང་གི་ཞལ་ལས་འཐོབ་བྱ་ཇི་
སྙེད་པ། །ཉན་ལས་སེམས་ཡོད་འཆད་པོ་གཞན་གྱི་མདུན། །གཅིག་ཏུ་སྤོང་བའི་དམ་
བཅའ་ལ་བརྩོན་པའི། །ཐུབ་ཚུལ་འཆད་པའི་དཔལ་རྣམས་གཞན་དུ་སོང་། །རྒོལ་བ་
སེངྒེའི་ཁྲི་ལ་ཞབས་བཞག་ནས། །ཟླ་མེད་རིགས་པའི་རལ་གྲི་ཆེན་པོ་ཡིས། །སྨྲ་མཁས་
ཁེངས་པའི་རལ་བ་གཅོད་བྱེད་པའི། །རྩོད་རྒྱལ་དཔའ་བོ་ཆེན་པོ་དེ་རིང་བཞུད། །གསུང་
རབ་ཐམས་ཅད་ལེགས་བཤད་ཕུང་བོར་ནི། །སྙུག་གུའི་ཁ་ལོ་ཆེན་པོའི་སྒྱུ་རྩལ་གྱིས། །
ཉིན་བཞིན་དགེ་ལེགས་འཕེལ་བའི་ཡིད་ཀྱི་ནོར། །ད་ནི་འཇིག་རྟེན་འདི་ན་སྟོངས་པ་
འཛིན། །འདོད་ཡོན་ཚོགས་ཀྱིས་རྣམ་པར་མི་བརྫི་བའི། །སྡིག་པའི་འཆིང་བ་མཐའ་དག་
རིང་དུ་གཏད། །དྲང་སྲོང་ཆེན་པོའི་རྣམ་ཐར་ལ་ཆགས་པའི། །གནས་བརྟན་འདུལ་བ་
336



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
འཛིན་པ་གང་དུ་བྱོན། །ཁྱོད་ཀྱིས་སེམས་ཅན་རེ་རེའི་སྡུག་བསྔལ་ལའང་། །སྤྱན་ཆབ་ཕུང་
བོ་གྲངས་མེད་རབ་བཏང་ནས། །མཛད་པས་འགྲོ་བ་ནམ་ཡང་མི་གཏོང་བའི། །བྱང་ཆུབ་
སེམས་དཔའ་ཆེན་པོ་གང་དུ་བཞུད། །སྣོད་བཅུད་དག་པའི་འཁོར་ལོ་རབ་སྣང་བ། །ལྷ་
དང་ལྷ་མོ་བཅས་པའི་རོལ་བ་ཅན། །སྟོང་ཉིད་སྒྱུ་མའི་གར་ལ་ལོངས་སྤྱོད་པའི། །ཁྱབ་
བདག་རྡོ་རྗེ་འཆང་དབང་གང་དུ་གཤེགས། །རྒྱལ་ཡུམ་སྲས་དང་བཅས་པའི་གསུང་གི་
བཅུད། །དངོས་སུ་གསན་པའི་སྙིམ་པས་གསོལ་གྱུར་པ། །མང་བོས་སྨྲ་བའི་ཁྱུ་མཆོག་ཁྱོད་
མེད་པས། །ད་ནི་ལྷ་མིའི་ལོ་ཙཱ་སྨྲ་བ་སུ། །གསུང་རབ་རྒྱ་མཚོའི་ཉིན་མཚན་བར་མེད་པར། །
དྲང་སྲོང་གསུང་བཞིན་བསམ་པ་བརྒྱ་ཕྲག་གིས། །དྲང་ངེས་རྣམ་པར་ངེས་པའི་ཤིང་རྟ་ཆེ། །
མི་སྣང་གླེགས་བམ་ཚོགས་ཀྱང་སྐྱོ་བ་འཕེལ། །བསྟན་པའི་སྙིང་བོ་མཆོག་གི་སྒྲུབ་པ་སྟེ། །
ཟབ་མོའི་གནས་ལ་མཉམ་པར་གཞག་གྱུར་ཅིང་། །སྐུ་ཚེ་ཧྲིལ་བོར་བསམ་གཏན་ལ་
ཆགས་པའི། །རྣལ་འབྱོར་སྒོམ་པ་ཆེན་པོ་དེ་རིང་གཤེགས། །པཎ་གྲུབ་དུ་མས་གང་བའི་
འཕགས་ཡུལ་དུ། །གཞུང་ལུགས་རྒྱུ་སྐར་འཆར་ནུབ་མང་ན་ཡང་། །གསུང་རབ་རྒྱ་མཚོའི་
ཉི་མ་དུས་གཅིག་ཏུ། །ནུབ་འདི་བོད་ཀྱི་མྱ་ངན་ཁོ་ནར་ཟད། །ཁྱོད་ཀྱི་ཞབས་པད་རྣམ་པར་
བཀོད་གྱུར་པས། །སྔོན་ཆད་ཕྱོགས་འདི་འཕགས་ཡུལ་རྡོ་རྗེ་གདན། །ད་ནི་མགོན་པོ་ཁྱོད་
ཀྱིས་རབ་བཏང་ནས། །བོང་བུའི་ར་བ་དཀར་བོ་བཞིན་དུ་དོགས། །ཁྱོད་ཀྱིས་སྡིག་པ་རིང་
དུ་སྤངས་སོ་ཞེས། །ཉིད་ཀྱི་རྣམ་ཐར་ཆེན་པོ་དེ་སྐད་གླེང་། །ད་ནི་བདག་སྙིང་འགས་པར་
རབ་སྒྲུབ་པའི། །གློ་བུར་ཐུབ་ཆོད་འདི་ནི་ཅི་ལགས་གྲང་
། །མ་རྣམས་བསྒྲལ་བར་ཉིད་
ཀྱིས་དམ་བཅས་ནས། །བདག་ལས་གཞན་གཅེས་ཁུར་འདི་ལྷག་པར་བཞེས། །ད་དུང་
འགྲོ་བ་ཆ་ཙམ་མ་ཁྲི་བར། །རང་ཉིད་ཞི་བར་དགྱེས་པ་འདི་ནི་ཅི། །སྣང་བ་ལྷ་ཡི་རོལ་པ་
ཁོ་ན་ཞེས། །མགོན་པོ་ཁྱོད་ཀྱིས་བདག་ལ་རྟག་པར་གསུངས། །ད་ནི་ཁྱོད་སྐུ་སྲེག་ཟས་
འབར་བར་བརྩོན། །དེ་སླད་རྫུན་གྱི་ཕྲེང་བ་འདི་གང་ལགས། །བླ་མེད་གོ་འཕང་ཆེན་པོ་
337



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ལྷུར་མཛད་པའི། །ཆེན་པོ་རྣམས་ཀྱང་ལྔ་བར་ཞུགས་གྱུར་པ། །འདི་མཐོང་བྱང་ཆུབ་ཆེན་
པོར་སྒྲོག་དེ་ཡང་། །ཚིག་ཏུ་བརྗོད་པ་ཙམ་དུ་བདག་རྟོགས་སོ། ། །
སེམས་ཅན་ཀུན་ལ་ལྷག་པར་བརྩེ་བ་ཅན། །རང་གི་བྱང་ཆུབ་རྗེས་སུ་དམ་བཅས་
ནས། །སེམས་ཅན་ཕུང་བོ་དྲི་བར་མ་གྱུར་ཀྱང་། །བདེ་བར་བཞུད་པ་འདི་ནི་ཇི་ལྟར་ལགས། །
ད་ནི་ཟླ་བ་ལས་ནི་མེ་ཆར་སྤྲོ། །ཙན་དན་ལས་ནི་དུག་གི་མེ་ཏོག་བཀོད། །ཁྱོད་ཀྱི་གསུང་
ཡང་འཁྱོག་པོར་ཆགས་གྱུར་ན། །ད་ནི་བདག་ལ་བདེན་པར་བརྗོད་པ་གང་། །ཀྱི་ཧུད་
འཇིག་རྟེན་ལུགས་བཟང་སྨྲ་བ་སུ། །བཟོ་རིག་བི་ཤྭ་ཀརྨ་ནམ་མཁར་ཡལ། །དྲང་སྲོང་སྨན་
པ་ཆེན་པོ་མྱ་ངན་འདས། །ཚད་མའི་རལ་གྲི་ཆེན་པོ་ཤུབས་སུ་ཞུགས། །ཕུར་བུའི་ངག་
འཕྲོག་སྨྲ་མཁན་ཞི་བར་བཞུད། །ནང་རིག་ཀུན་མཁྱེན་ཆོས་ཀྱི་རྒྱལ་བོས་བོར། །འདུལ་
བའི་བང་མཛོད་ཆེན་པོ་དེ་རིང་སྟོངས། །ཆོས་མངོན་རྒྱ་མཚོ་ཆེན་པོ་རྣམ་པར་སྐམ། །མདོ་
སྡེའི་རི་དབང་ལྷུན་པོ་ཕྱོགས་སུ་འགྱེལ། །བྱ་རྒྱུད་རྒྱ་མཚོར་འཇུག་པའི་གྲུ་ཆེན་ཞིག །སྤྱོད་
རྒྱུད་ཁ་ལོ་སྒྱུར་བའི་དེད་དཔོན་བྲལ། །རྣལ་འབྱོར་དར་ཆེན་འཕུར་ལྡིང་རླུང་གིས་སྙལ། །
བླ་མེད་ནོར་བུའི་གླང་ཆེན་བོར་བར་གྱུར། །ཀྱེ་མ་ཀྱི་ཧུད་དོན་ཆེན་འདི་ཙམ་ཞིག །ཡལ་
བར་དོར་ནས་ཞི་བ་ལ་དགྱེས་པའི། །ཁྱེད་ཀྱི་ཐུགས་ནི་རྡོ་རྗེ་ལྟ་བུ་སྟེ། །དེ་ལས་བརླིང་བ་
བདག་གིས་མ་རྙེད་དོ། །སེམས་ཅན་ཀུན་གྱི་བརྩེ་ཆེན་ཡབ་རྗེ་གཤེགས། །རྣམ་དཔྱོད་སློབ་
མཁས་ཡུམ་གྱིས་རིང་དུ་སྤངས། །རབ་བླུན་ཕྲུ་གུ་གཏོལ་མེད་འདི་ཙམ་ཞིག །དོར་ནས་
མགོན་པོ་གཞན་དུ་གཤེགས་ཕོད་དམ། །མཐོང་བས་ཡིད་རབ་དང་བར་བྱེད་པའི་སྐུ། །
མཚན་དང་དཔེ་བྱད་བཟང་བོར་རྗེས་མཐུན་པ། །ད་ནི་ཀུ་མུ་ད་ཡི་མདངས་འཕྲོག་པའི། །
སྐུ་གདུང་རིན་ཆེན་དུམ་བུ་ཞིག་ཏུ་ཟད། །ཨེ་མ་ཆོས་ཀྱི་རོལ་མོ་ཆེན་པོ་བ། །བརྒྱད་ཁྲི་བཞི་
སྟོང་སྤྲོ་བར་བྱེད་པའི་གསུང་། །ད་ནི་རྣ་བས་ཐོས་པ་གཞན་དུ་སོང་། །ཞི་བར་གཤེགས་
ཞེས་སྒྲོག་པ་ཙམ་དུ་གྱུར། །དེས་ན་ངལ་བ་ཕྲག་བརྒྱས་ནོན་གྱུར་པའི། །ཤཱཀྱའི་དགེ་བསྙེན་
338



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
དཔལ་ལྡན་འཇིགས་མེད་འབངས། །རང་གི་མགོན་པོ་བྲལ་བས་དུབ་གྱུར་པ། །ཡིད་ལ་
ཟུག་རྔུ་འབུམ་ཕྲག་ལྷུར་ལེན་ནོ། །དེས་ན་དྲན་པའི་རི་མོ་གྱ་གྱུ་ཡིས། །ཡབ་རྗེ་དམ་པའི་
བཀའ་འདི་རབ་ཏུ་དྲན། །ཚུ་རོལ་མཐོང་བའི་མིག་ལ་རབ་ཆགས་པའི། །སྤྲུལ་སྐུའི་བླ་མ་
འཆར་ནུབ་ཕྲེང་བ་ཅན། །དེ་ནི་རིང་དུ་སོང་ཡང་མ་འཇིགས་པར། །སྙིང་བོའི་བླ་མ་དགེ་
རྩོལ་གྱིས་ཤིག་གསུངས། །དེ་ལ་དང་བས་རབ་ཏུ་དཔྱད་པ་ན། །འཁོར་བའི་ཆོས་རྣམས་
ཐག་པའི་སྦྲུལ་ལྟ་བུ། །མེད་ཅེས་རྒྱ་ཆེར་གསུངས་པ་ཡིད་ལ་གཅགས། །དེ་ལས་ཚད་མར་
གྱུར་པའི་བཀའ་ནི་གང་། །མོ་གཤམ་བུ་མོ་སྒེག་པ་སུ་ཡིས་འཕྲོགས། །ནམ་མཁའི་ཨུཏྤལ་
བཀྲ་བས་གང་ཞིག་བརྒྱན། །རི་བོང་རྭ་ཡིས་ཕུག་པ་ཇི་ལྟ་བུ། །དེ་ཕྱིར་ངལ་བའི་ཕྲེང་བ་
ཐམས་ཅད་མཐོང༌། །ཁྱོད་ཀྱི་སྐུ་ནི་རྣམ་པ་ཐམས་ཅད་པ། །གསུང་ཡང་དེ་ཡི་རྗེས་སུ་
འཇུག་པ་ཉིད། །མི་ཕྱེད་གྱུར་པའི་ཐུགས་ཀྱང་དེ་བཞིན་ཉིད། །གང་གི་མཐའ་ནི་ནམ་
མཁའི་ཕ་རོལ་བརྒལ། །དཔལ་ལྡན་མཆོག་ཏུ་ལྷན་ཅིག་སྐྱེས་གྱུར་པ། །རང་རིག་དེ་ནི་བདེ་
བའི་རྒྱལ་བོ་ཆེ། །འགྲོ་བ་ཀུན་ལ་རིས་བྲལ་ཁྱབ་གྱུར་པ། །མ་འདྲིས་གསལ་བའི་ལྷ་ཡི་
འཁོར་ལོ་འོ། །དེས་ན་ཁྱོད་སྐུ་རྡུལ་ཕྲན་ཕུང་བོ་ལས། །དགྱེས་པའི་བེམ་པོ་དག་ཏུ་སེམས་
དཔའ་དང་། །ཤ་ཁྲག་ལས་བྱས་ངུར་སྨིག་གྱིས་བགོས་པ། །དེ་ནི་བདག་གི་རྟོག་པས་སྦྱར་
བར་ཟད། །དེ་ཡི་སླད་དུ་མྱ་ངན་འདས་པ་དང་། །གདུང་ཡང་སྲེག་ཟ་ཆེན་པོའི་རོལ་བ་
བརྟེན། །འཁོར་རྣམས་མྱ་ངན་རྒྱ་མཚོས་ཡིད་གང་བའི། །མིག་ཆུའི་ཀླུང་དུ་འགྲིམས་པ་
ཙམ་དུ་ཟད། །ཁྱེད་སྐུ་འཇམ་པའི་རྡོ་རྗེ་དྲག་པོ་ཆེ། །གསུང་ཡང་མཁའ་འགྲོ་སྒྱུ་མ་བདེ་བའི་
དཔལ། །གང་ཐུགས་དགྱེས་པའི་རྡོ་རྗེ་ཆེན་པོ་ལ། །སྤྱི་བོའི་འཁོར་ལོ་དཔལ་ལྡན་འདུས་པ་
ཆེ༑ ༑སྤྲུལ་བར་སྡོམ་པ་ཆེན་པོའི་ཕོ་བྲང་མཆོག ། གསང་བའི་གནས་ནི་བུད་དྷ་ཀ་པ་ལ། །
དེ་ཕྱིར་རྒྱལ་བའི་ཕུང་བོ་ཇི་སྙེད་པ། །ཁྱོད་ལས་གཞན་དུ་གྱུར་པ་མ་ཡིན་ནོ། །གང་ཞིག་
ཡོད་པ་མི་མཐོང་མེད་མཐོང་བ། །བྱིས་པ་རྣམས་ནི་མེད་པའི་ཆོས་ལ་སྤྱོད། །དེ་ཕྱིར་རང་
339



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
གི་མིག་གི་ཉེས་པ་སྟེ། །ཁྱོད་ལ་རྣམ་པ་གཞན་དུ་འགྱུར་མ་ལགས། །མིག་ཀྱང་མཐོང་བ་
ལོག་པ་ལ་ཆགས་པས། །ཆུ་བུར་ཙམ་ཞིག་ཡིན་པའི་དོགས་པར་འཁྱམས། །ངེས་པར་འདི་
ནི་གཟུགས་ཀྱི་རྡོ་རྗེ་མ། །དེ་ཉིད་དགའ་བྱེད་ས་ཡི་སྙིང་བོ་འོ། །དེ་ཡང་དཔལ་ལྡན་བླ་མ་
དམ་པ་སྟེ། །དེས་ན་བདག་དང་མགོན་ཁྱོད་གཉིས་སུ་མེད། །འོན་ཀྱང་ཐ་དད་འཛིན་པའི་
རྟོག་པ་ཡི། །ཡོལ་བ་ཙམ་ཞིག་བར་དུ་ལུས་པར་གྱུར། །ཐ་དད་འདི་ཡང་སེམས་ཀྱི་ཆོ་
འཕྲུལ་ཆེ། །འདི་ཉིད་དཔྱད་ཅིང་ཡུལ་རྣམས་མ་འཁྱམས་པར། །རང་གི་གནས་སུ་ངལ་
གསོ་ཐོབ་པ་ཡི། །རང་རིག་འདིས་ནི་དཔལ་ལྡན་བླ་མ་མཇལ། །དེ་ཚུལ་ཇི་ལྟ་སྨྲ་བ་བྱེད་པ་ན། །
ཐམས་ཅད་མཁྱེན་པ་ཡང་ནི་ཚིག་གིས་དབུལ། །དེས་ན་སྤྲོས་པའི་ངལ་བ་རིང་ཐོང་བ། །
སྙིང་བོའི་བླ་མ་རྟག་ཏུ་མཉེས་པར་བྱོས། །ཞེས་བྱ་བ་ནི། ཐམས་ཅད་མཁྱེན་པ་རང་ཉིད་
གང་ནས་མངོན་པར་གཤེགས་པའི་གནས་སུ་ཞི་བར་དགྱེས་པ་ན། རང་གི་བློ་ལ་ཤར་བའི་
གདུང་བའི་དབྱངས་ཀྱིས་ཚིགས་སུ་བཅད་པ་བྲིས་པ་ཡིན་ནོ། །
དེ་ནས་རང་བྱུང་སྐུ་ཚབ་རིན་པོ་ཆེ་དེ་ནི་མཆོག་ཏུ་ངོ་མཚར་བའི་ཕུང་བོ་ཆེན་པོར་
མཐོང་ཞིང་ཐོས་པས། སའི་ཁྱོན་ཕལ་ཆེ་བར་དེའི་ལོ་རྒྱུས་རབ་ཏུ་གྲགས་ནས། སྒྲུབ་པ་
པོས་ནི་རྟེན་དང་རང་གི་སྲོག་སྲུང་བ་ལ་བརྩོན་པར་བྱེད་དོ། །དེ་ནས་བོ་དོང་ཕྱོགས་སུ་སྤྱན་
འདྲེན་པར་བརྩམས་ཏེ། ལམ་ལ་སྟོད་ལྷོ་ལ་བྱས་གདན་དྲངས། ཏའི་སི་ཏུ་ལྷ་བཙན་སྐྱབས་
ཀྱི་གནས་སུ་སྤྱན་དྲངས་མཆོད་པ་ཕུལ། ངེད་ཀྱི་གནས་སུ་མཆོད་པ་བཟང་བས་འདིར་
བཞུགས་སུ་གསོལ་ན་གསུངས་པ་ལ་མ་ཉན་པར། ལ་སྟོད་བྱང་དུ་སྤྱན་དྲངས། ཆོས་ཀྱི་
རྒྱལ་བོ་དུས་འཁོར་ཞབས་པ་ཆེན་པོ་རྣམ་རྒྱལ་གྲགས་པ་བཟང་བོའི་ཕོ་བྲང་དུ་ཕེབས་
མཆོད་པ་བཟང་བོ་ཕུལ། ལྕགས་བཏང་དུ་ཕེབས། སྒྲུབ་པ་བོའི་མཆེད་ཟླ་མི་སྐྱ་ཞིག་ཡོད་
པ་གཞན་གྱིས་གྲི་བསྣུན་ནས་སྲོག་གི་མཐར་ཉེ་བར་གྱུར་པའི་སྔས་མགོར་སྤྱན་དྲངས།
བྱིན་གྱིས་བརླབས་པས། མྱུར་དུ་ནད་ལས་གྲོལ། དེ་ནས་གསའ་ལུང་བས་སྐུ་ཚབ་རིན་པོ་
34O



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
ཆེ་གདན་དྲོངས་ལ་ཤོག་ཟེར་བ་བྱུང་། དེ་ནུབ་བརྟག་པ་བྱས་པས། སྐུ་ཚབ་རིན་པོ་ཆེའི་སྐུ་
མདུན་དུ་རྒྱ་གར་གྱི་པཎྜི་ཏ་གསུམ་མཇལ་དུ་བྱོན་པ་རྨིས། དེ་ནས་གསའ་ལུང་དུ་གདན་
དྲངས་མཆོད་པ་བཞེས། གསའ་ལུང་མཁན་ཆེན་པས་བོ་དོང་ཨེར་གདན་ཞུས་པ་དྲག་ཟེར་
མང་དུ་བསྐུལ་ཀྱང་། རྗེ་ཉིད་ལ་གསོལ་བ་བཏབ་ནས་བྱེད་ཟེར། ཁས་མ་བླངས། སྐེད་
ལྷས་སུ་གདན་དྲངས་ནས་སྒྲུབ་པ་བོ་དེས་ལོ་མཚམས་བྱས་གསོལ་བ་བཏབ་པས། བོ་དོང་
ཨེར་ཕེབས་པའི་སྣང་བ་ཙམ་བྱུང༌། དེ་ནས་ཨེར་ཕེབས་ཏེ། གདུལ་བྱ་མཐའ་ཡས་པ་
རྣམས་རྗེས་སུ་བཟུང་སྟེ། བྲང་མོ་ཆེར་ཆེན་པོ་རྒྱ་མཚོས་སྤྱན་དྲངས། དེའི་མཚན་མོ་སྐུ་ལ་
བ་སྤུ་འཁྲུངས། གཞན་ཡང་རང་རང་གི་སྐལ་བ་དང་འཚམ་པར་མཐོང་སྣང་མི་གཅིག་པར་
ཁ་ཅིག་གིས་མཛོད་སྤུར་འོད་དཀར་བོ་མཐོང་བ་དང་། སོར་མོས་རེག་པ་ན་འགུལ་བ་སྙམ་
བྱེད་པ་ལ་སོགས་ཆོ་འཕྲུལ་སྣ་ཚོགས་བྱུང་། ཁྱིམ་གང་དུ་བཞུགས་པ་དེ་དྲོད་ཀྱིས་ཁྱབ་པར་
མཛད་ནས། ཁང་བ་གྲང་སར་བཞུགས་དུས་ཀྱང་ཆེར་མི་འཁྱག་པ་དང་། མཐོང་བ་ཙམ་
གྱིས་ཡིད་དང་བར་མཛད་ནས་དད་པས་མཆི་མ་བླགས་པས་ནད་ཞི་བ་དང་། ཆར་བས་
གདུངས་པ་ན་ཆར་སྦྱིན་པ་དང་། ཉམས་འབར་བ་སོགས་སྦྱིན་པ་མཛད་ཅིང་། གཞན་ཡང་
མཆོད་པ་ངན་པ་དང་། སྐལ་བ་ཞན་པའི་སར་སྐུ་མདངས་ཆུང་ཞིང་སྐུ་ཤ་སྐྱེམས་པའི་སྣང་
བ་སྟོན་པར་བྱེད། མཆོད་པ་བཟང་བ་དང་དམ་ཚིག་གཙང་བའི་སར་གཟི་བརྗིད་དང་ལྡན་
པ་དང་། ཁ་དོག་སྣ་ཚོགས་པའི་འོད་དང་ལྡན་པར་འགྱུར་རོ། །གཞན་ཡང་གང་དུ་
བཞུགས་པའི་ས་དེ་དང་དེར་རྗེ་བཙུན་པ་བཞུགས་པ་ལྟ་བུའི་བྱིན་རླབས་ཀྱི་ཟིལ་ཆེན་པོ་
འོང་། འགྲོ་བ་སུས་ཀྱང་ངང་ངམ་ཤུགས་ཀྱིས་ལག་པ་རེག་པར་མི་ནུས། མར་མེ་ཕལ་ཆེར་
འཛིན་པ་ལ་སོགས་པ་བསམ་གྱིས་མི་ཁྱབ་པའི་ཆོ་འཕྲུལ་ཆེན་པོ་དང་བཅས་ནས་སྐུ་ཚབ་
རིན་པོ་ཆེ་འདི་ནི། དཔལ་ཨེ་ཆོས་འབྱུང་བའི་རྒྱ་མཚོ་ཆེན་པོའི་གཙུག་ལག་ཁང་གི་དགེ་
འདུན་གྱི་དབུས་ན་བཞུགས་སོ། །ལོ་རྒྱུས་འདི་ནི། སྒྲུབ་པ་བོ་རང་གི་ངག་ལས་དངོས་སུ་
341



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
ཐོས་པ་ཚད་མར་བྱས་པ་ཡིན་ནོ། །ཐམས་ཅད་མཁྱེན་པ་ཡོངས་སུ་མྱ་ངན་ལས་འདས་ནས་
ཡུན་དུ་མི་རིང་བ་ཉིད་དུ་ཡེ་ཤེས་མཆོད་རྟེན་ཆེན་པོའི་དབུས་སུ་རྟེན་གྱི་གཙོ་བོ་ལ་བཞུགས་
རྒྱུའི་རྗེ་བཙུན་འཇམ་པའི་རྡོ་རྗེ་བདག་ཉིད་ཆེན་པོ་ཞལ་བཞུགས་དུས་ཉིད་ནས་རྒྱུ་ཕུན་
སུམ་ཚོགས་པ་འཛོམས་པ་ཡོད་པ་རྣམས་དགེ་བཤེས་འོད་བཟང་གིས་ནེ་པཱ་ལེའི་གྲོང་ཁྱེར་
བཞེངས་སུ་ཕྱིན། ཀོ་ཀ་སིའུ་ལ་སོགས་པའི་གནས་པོ་གསེར་ལས་ལྷག་པར་དགའ་བ་
རྣམས་དང་། མུ་སྟེགས་བྱེད་ཀྱི་རྐང་སྟེགས་སུ་གྱུར་པའི་ཁྲི་དཔོན་རྒྱལ་བོ་ལ་སོགས་པ་སྐྱེ་
བོ་མ་རུངས་པར་གྱུར་པ་རྣམས་ལ་བློ་ལྟོས་འཆའ་དགོས་པའི་གནས་སུ་སོང་བས། གྲུབ་
ཤིན་ཏུ་དཀའ་བར་གྱུར་པ་ཡིན་འདུག་ནའང་། རྗེ་བཙུན་གྱིས་བྱིན་གྱིས་བརླབས་ཀྱི་མཐུ་
ལས་བར་ཆད་མེད་པར་གྲུབ་སྟེ། བོད་དུ་སྤྱན་དྲངས་པའི་ལམ་དུ་ཤི་སྐྱིད་ཀྱི་ཇག་པས་
གླགས་ལྟས་ཀྱང་། མེ་འབར་བ་ལ་སོགས་པའི་ཆོ་འཕྲུལ་ཆེན་པོ་བསྟན་ནས། མིག་ལྟ་བ་
ཙམ་དུ་ཡང་མ་ནུས་ནས། གྲུབ་པའི་བསྟི་གནས་ཆེན་པོ་གསང་སྔགས་བདེ་ཆེན་གླིང་གི་ཡེ་
ཤེས་ཀྱི་མཆོད་རྟེན་ཆེན་པོའི་དབུས་སུ་ཕེབས་ཏེ། ལྷ་དང་བཅས་པའི་འགྲོ་བ་ཐམས་ཅད་
ཀྱི་མཆོད་གནས་ཆེན་པོར་གྱུར་ཏོ། ། །
འཇམ་པའི་རྗེ་བཙུན་དུས་ཀྱི་ཐ་མ་ལ། །ངུར་སྨྲིག་འཛིན་པའི་གར་གྱིས་ཀུན་ཏུ་
དགྱེས། །དེ་ནི་བདག་གི་མགོན་པོ་དེ་ཡི་སྤྱོད། །རྟག་ཏུ་རྒྱལ་བའི་སྲས་ཀྱི་ཚུལ་ལ་ཆགས། །
ལུས་ཅན་ཀུན་ལ་བརྩེ་ལྡན་འགྲོ་བའི་མ། །དེ་ཡིས་སྐལ་བཟང་རྒྱལ་བར་འཛེག་པ་ལས། །
སྤྱོད་པའི་མེ་ལོང་གསལ་བ་འདི་ལྟོས་ཞེས། །རྣམ་ཐར་ལམ་རིམ་མིག་གི་བདུད་རྩིར་
བཀོད། །སངས་རྒྱས་ཁོ་ནའི་དྲིན་གྱི་གཟིགས་བཟང་སྟེ། །ཟབ་དབྱངས་གསུང་རབ་རྒྱ་
མཚོའི་འཇུག་ངོགས་སུ། །ཐར་འདོད་འཁྲིད་པའི་ཐབས་མཁས་བརྒྱ་ཕྲག་གིས། །དེད་
དཔོན་ཆེ་དེས་ངལ་བ་རྒྱང་དུ་བསྲིངས། །བསྟན་པའི་ཉིན་མོར་བྱེད་དེའང་མཛད་པའི་
མཐར། །འདུས་བྱས་མི་རྟག་དཔེ་ལ་རིངས་པ་བཞིན། །ངོ་མཚར་ཐུན་མཚམས་གསར་བ་
342



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན། །
རབ་བྱིན་ནས། །མཁའ་སྤྱོད་ནུབ་རིའི་སྟེགས་བུ་དག་ལ་འཛེགས། །དེ་ནས་རྨད་བྱུང་
མཆོག་དེའི་སྤྱོད་པའི་གཏམ། །སྙིང་ལ་དྲན་པས་གདུལ་བྱའི་སྐྱེ་བོ་རྣམས། །ཡོངས་རྫོགས་
རྟོག་དཔྱོད་མཆོག་ལ་མངོན་དགའ་བས། །ཡིད་ལ་སྨོན་པའི་རི་མོ་ཅི་ཡང་བྲིས། །ཁྱད་པར་
བདག་ཉིད་ཆེ་དེའི་གསུང་གི་སྲས། །དཔལ་ལྡན་ངག་དབང་གྲགས་པ་བདུད་རྩིའི་གཏེར། །དེ་
ཡི་བཀའ་ཡིས་ཐམས་ཅད་མཁྱེན་པའི་གཏམ། །མ་ལུས་གཅིག་ཏུ་གྱིས་ཞེས་བཀའ་ཡིས་
གནང་
། །ལྷག་པར་བཀའ་དྲིན་མཉམ་མེད་མ་ཏི་ཡི། །གསུང་གི་དགོངས་པ་སྐོང་ལ་རབ་
དགའ་བས། །གཏམ་མཆོག་འདི་ནི་བྱེད་ལ་རབ་ཞུགས་ཚེ། །བླ་མ་མཆོག་གིས་རྨི་ལམ་
སྣང་བ་བསྩལ། །དེ་ནས་བདག་ཉིད་ཆེ་དེའི་སྤྱོད་པའི་ཕྲེང་། །རི་མོར་བྲིས་པ་གང་ཞེས་
འཚོལ་བ་ལ། །ཀུན་ཏུ་ཞུགས་ནས་ར་བ་དཀར་བོའི་ནང་། །བཞུགས་པའི་ཡི་གེ་དེ་དག་
བསྡུ་བ་བྱས། །དེ་ནས་དད་པའི་སྣང་བ་ཅན། །སློབ་དཔོན་གང་གི་དབང་བོ་ཡིས། །བྱས་
པའི་རྣམ་ཐར་འོད་དཀར་ཕྲེང་། །མཆོག་ཏུ་དགེ་བ་དག་ཀྱང་མཐོང་། །གང་གི་ཞབས་སོར་
ནོར་བུའི་ཕྲེང་། །ཟུར་ཕུད་དག་དང་ལྷན་ཅིག་འགྲོགས། །རིན་ཆེན་སྐུ་གུའི་ཁ་ལོ་བ། །
དཀོན་མཆོག་གིས་བྲིས་གླེགས་བམ་རིག །གཞན་ཡང་གྲུབ་པའི་རྡོ་རྗེ་ཆེ། །ཉིད་དང་དེ་ཡི་
སྲས་གྱུར་པའི། །དམ་པ་རྣམས་ཀྱི་ཞབས་དྲུང་ལས། །བྲི་བར་འོས་པ་རབ་ཏུ་ཐོབ། །དེ་
ལྟར་དཔལ་ལྡན་བླ་མའི་ཡོན་ཏན་ཀླུ་དབང་མཐུ་ཡིས་རབ་སྤྲུལ་རྣམ་ཐར་སྤྲིན་ཕུང་ཀུན་ཏུ་
རོལ་པའི་ཕྲེང་བ་ཅན། །མཆོག་ཏུ་ངོ་མཚར་ཆུ་ཡི་ལྗིད་ཀྱིས་རྒྱ་ཆེར་ནོན་གྱུར་བཅུ་གཉིས་
གཏམ་གྱིས་འཇུག་པའི་འབྲུག་གི་གད་མོ་ཆེན་པོ་བ། །མཐུ་སྟོབས་སྤྱོད་པའི་རྡོ་རྗེའི་སེར་
བས་གང་ལ་ཀུན་ཏུ་མཉམ་པར་འདྲེན་པའི་རི་བོའི་རྩེ་རྣམས་ཀུན་ཏུ་འཇོམས་ལ་རབ་ཏུ་
དཔའ། །ཁྱབ་བདག་དམ་པའི་སྤྱོད་ལ་དགའ་བའི་རྨ་བྱའི་ཚོགས་ཀྱི་གར་ནི་སློང་མཁས་
དད་ལྡན་བྱིངས་པའི་རེ་བ་སྐོང་བྱེད་ངས་འདི་བྱས། །མི་མཉམ་གྲུབ་རིག་འཛིན་པ་དེ་ཡི་
སྤྱོད། །ཡོངས་སུ་བརྗོད་ལ་འདི་ན་ངལ་གྱུར་པས། །རྒྱ་མཚོ་ལ་ནི་སྦྲང་བུའི་སྙིམ་པ་གང་། །
343



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
བཅུས་ཏེ་དེ་ནི་བདག་གི་སྐལ་བར་བྱས། །བླ་མ་དམ་པའི་བཀའ་ལུང་སྤྲིན་གྱི་སྒྲ། །རྣ་བའི་
བདུད་རྩིར་འཐུངས་པའི་སྙན་དངགས་མཁན། །རྨ་བྱའི་དབང་བོས་དམ་པའི་ཆུ་འཛིན་ལ། །
རབ་དགའ་རྒྱས་པའི་ཚིག་འགའ་ཅ་ཅོར་བགྱིས། །མ་དྲོས་རྒྱ་མཚོའི་དཔལ་ལས་ཆུ་བོ་བཞི། །
ཀུན་ཏུ་འབབ་པར་མཁས་ཀྱང་བྲི་བ་མེད། །དེ་བཞིན་རྣམ་ཐར་མཁན་པོས་བསྐལ་བ་
བརྒྱར། །ཁྱོད་ཀྱི་བསྔགས་པ་བརྗོད་ཀྱང་ཟད་པ་མིན། །ཡོན་ཏན་དཔག་བསམ་ལྗོན་པ་
རྒྱས་པ་ཡི། །ཡལ་གའི་བྱིན་རླབས་ལྗིད་ཀྱིས་དུད་གྱུར་པ། །ཅུང་ཟད་འཇུག་པས་ཚིམ་པ་
སྟེར་མིན་ཡང་། །སྙེ་མ་ཅུང་ཟད་ཐོབ་པ་བདག་དགའ་འོ། །མི་མཉམ་ཕན་མཛད་དེ་ཡི་
བཀའ་དྲིན་ལས། །རབ་གུས་སྲི་ཞུའི་ཚུལ་དུ་བདག་གིས་ནི། །འཇིགས་མེད་རྣམ་ཐར་བླ་ན་
མེད་པའི་གཏམ། །ཆ་ཤས་ཡི་གེར་བཀོད་ལ་ངལ་བ་བགྱིས། །དེ་ལྟར་བླ་མའི་མཛད་པ་
རབ་བསམ་ནས། །ཡི་གེ་ཅུང་ཟད་བྲི་བར་གང་བྱས་པ། །དེས་ནི་འགྲོ་ཀུན་སེམས་ཀྱི་དད་
པའི་མཛོད། །ཀུན་ཏུ་དང་བའི་ནོར་བུས་གང་བར་ཤོག །བདག་ཀྱང་རྗེ་བཙུན་བླ་མའི་
གསུང་གི་དཔྱིད། །དཔལ་ལྡན་འདུས་པ་འཛིན་ལ་མི་ཞུམ་ཞིང་། །གཅིག་ཏུ་སྒྲུབ་པའི་རྟུལ་
ཞུགས་ལ་ཆགས་པས། །འཇིག་རྟེན་དར་བར་བགྱིད་པ་ཉིད་གྱུར་ཅིག །ལྷག་པར་དུ་ཡང་
བདག་ཉིད་ཆེན་པོའི་ཞབས། །ཀུན་ཏུ་བརྟེན་ལས་སྲོག་ཆགས་ཕུང་བོ་རྣམས། །རྣམ་པར་
འདྲེན་ལ་ངལ་བ་མེད་གྱུར་པས། །བཅོམ་ལྡན་འཆི་མེད་སྡེ་འདྲར་བདག་མཛོད་ཅིག །ཅེས་
རྒྱལ་བའི་གཞུང་ལུགས་པ་ཐམས་ཅད་ཀྱི་གཙུག་གི་ནོར་བུ་མཁས་ཤིང་གྲུབ་པའི་རྣལ་
འབྱོར་གྱི་དབང་ཕྱུག་དཔལ་ཕྱོགས་ཐམས་ཅད་ལས་རྣམ་པར་རྒྱལ་བའི་ཞབས་ཀྱི་རྟོགས་
པ་བརྗོད་པ་ཆ་ཤས་ཙམ་རབ་ཏུ་གསལ་བ་འདི་ནི། རྗེ་བཙུན་ཐམས་ཅད་མཁྱེན་པའི་
གསུང་ལས་སྐྱེས་པ། སྡོམ་བརྩོན་ཐེག་པ་མཆོག་གི་རྣལ་འབྱོར་པ་བློ་གྲོས་རྣམ་པར་རྒྱལ་
བའི་ཞལ་སྔ་ནས། རྣམ་ཐར་ངག་དབང་མ་གཞིར་བྱས་ཏེ། དེར་མ་ཆུད་པའི་ཕུལ་ཏུ་བྱུང་
བའི་གཏམ་རྣམས་ཕྱོགས་གཅིག་ཏུ་བཀོད་པའི་ཚིག་གི་ཕྲེང་བར་རྒྱུས་ཤིག་ཅེས་པའི་
344



དཔལ་ལྡན་བླ་མ་དམ་པ་ཐམས་ཅད་མཁྱེན་པ་ཕྱོགས་ལས་རྣམ་རྒྱལ་གྱི་རྣམ་ཐར་ངོ་མཚར་གྱི་དགའ་སྟོན།
བཀའ་གནང་བ་དང་། ཕྱིས་བདག་ཉིད་ཆེན་པོའི་སྲས་ཀྱི་ཐུ་བོ་པ་རིག་སྔགས་འཆང་གི་
གཞུང་ལུགས་བརྒྱ་ཕྲག་མང་བོས་མགྲིན་པ་རྣམ་པར་གང་ཞིང་། གཅིག་ཏུ་ཟབ་མོའི་རྣལ་
འབྱོར་ལ་མཆོག་ཏུ་སྤོབས་པ་ཐོབ་པ་དཔལ་སྟག་ལུང་ཐང་བ་ཆེན་པོ། ངག་དབང་གྲགས་
པའི་ཞལ་སྔ་ནས། རྗེ་བཙུན་གྱི་རྣམ་པར་ཐར་པ་ཇི་སྙེད་པ་ཁུངས་ཐུབ་པ་རྣམས་གླེགས་
བམ་དུ་གྱིས་ཤིག །ཅེས་བཀའ་གནང་བ་སྤྱི་བོར་བླངས་ཤིང་། དཔལ་གྲུབ་རིག་འཛིན་པ་
ཆེན་པོ་སྒོ་གསུམ་གྱིས་དགྱེས་པ་སྐྱེད་པའི་སྒྲུབ་པ་མཆོག་ལ་བརྩོན་པ་གསོལ་དཔོན་བློ་
དང་ལྡན་པས་ཀྱང་འདི་ལྟར་དུ་གྱིས་ཤིག་ཅེས་བསྐུལ་པ་དང་། མཆོག་ཏུ་རང་ཉིད་བྲི་བར་
ཀུན་ཏུ་འདུན་པའི་མོད་ལ་བདག་ཉིད་ཆེན་པོ་འཇམ་དཔལ་གྲགས་པའི་ཞལ་སྔ་ནས་རྨི་
ལམ་དུ། བཀས་གནང་བ་ཐོབ་ནས། རྣམ་ཐར་ངག་དབང་མ་གཞིར་བྱས་ཏེ། དེར་མ་
འདུས་པ་རྣམས་བདག་ཉིད་ཆེན་པོའི་སྐུ་ཚེའི་སྟོད་སྨད་ལ་ཞབས་དྲུང་དུ་རྟག་པར་བཞུགས་
པའི་དཔལ་ལྡན་བླ་མ་དམ་པ་རྣམས་ཀྱི་ཞལ་ལས་ཐོབ་པ་དང་། རིན་པོ་ཆེ་ཉིད་ཀྱི་གསུང་
རབ་རྒྱ་མཚོར་ཡོངས་སུ་གསུངས་པ་དང་། ལྷག་པར་བདག་ཉིད་ཆེན་པོའི་རྩོམ་ཡིག་པ་
མོས་དགེའི་སྐལ་བ་དམ་པས་བླ་མ་མཆོད་པ་ལ་དཔའ་བ་དབོན་ཡིག་དཀོན་མཆོག་རྒྱལ་
མཚན་གྱིས་ཟིན་བྲིས་བྱས་པ་རྣམས་ཀྱིས་དོན་གྱི་ཁོག་ཕུབ་ཅིང་། ཚིག་རི་མོར་བགྱིད་པ་
ལ་སྙུ་གུའི་རྟུལ་ཞུགས་གཟུང་ནས་བྲི་བར་སྤོབས་པ། དཔལ་ཐམས་ཅད་མཁྱེན་པའི་
ཞབས་རྡུལ་ལ་སྤྱི་བོས་རེག་པ། ཤཱཀྱའི་དགེ་བསྙེན་འཇིགས་མེད་འབངས་ཀྱི་རྗེ་གྲུབ་པའི་
དབང་ཕྱུག་ཆེན་པོ་ཡོངས་སུ་མྱ་ངན་ལས་འདས་པའི་ལོ་གསུམ་པ། རྒྱ་ནག་པོའི་ཆུ་མོ་བྱ།
འཕགས་ཡུལ་བའི་དཔལ་གདོང་གི་ལོ། རྒྱ་ནག་གི་སྟོན་ཟླ་ར་བ། དུས་འཁོར་བའི་དབྱར་
ཟླ་ཐ་ཆུང་། ཡར་ངོའི་རྒྱལ་བ་དང་བོ་ལ། སྐར་མ་རྒྱལ་དང་གཟའ་ཕུར་བུ་འཛོམས་པའི་
འགྲུབ་སྦྱོར་གྱི་ཉིན། གནོད་སྦྱིན་གང་བ་བཟང་བོའི་ཕོ་བྲང་ཀེ་ལ་ཤའི་རི་བོ་ཆེན་པོའི་ཤར་
ཕྱོགས། སློབ་དཔོན་ཆེན་པོ་པདྨ་ཨ་ཀ་རའི་བསྟན་སྲུང་ཆེན་མོ་མཚོ་སྨན་རྒྱལ་མོའི་བསྟི་
345



རིས་མེད་ཆོས་རིག་གཏེར་མཛོད་ལས། བོ་དོང་པཎ་ཆེན་ཕྱོགས་ལས་རྣམ་རྒྱལ་གྱི་རྣམ་ཐར།
གནས། གཡུ་མཚོ་ཕྱུག་མོའི་འགྲམ། ཕྱོགས་ལས་རྣམ་པར་རྒྱལ་བའི་དགེ་གནས། སྣ་
དཀར་རྩེའི་ཁང་བཟང་དུ་གྲུབ་པར་བགྱིས་པའི་ཡི་གེ་བ་ནི་བུད་དྷ་དྷུ་ཚའོ། །འདིས་ཀྱང་
རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་པ་དང་། སེམས་ཅན་ཐམས་ཅད་མྱུར་དུ་
སངས་རྒྱས་ཐོབ་པར་གྱུར་ཅིག ། །
ངོ་མཚར་བའི་རྣམ་ཐར་འདི་མཛད་པའི་མིང་གཞན། དཔལ་ལྡན་ས་སྐྱ་བའི་དཔོན་
ཆེན་ཨག་ལེན་གྱི་གདུང་རྒྱུད་དྲི་མ་མེད་པ་དང་། ཡར་འབྲོག་པ་ནམ་མཁའ་བཟང་བོ་ཞེས་
བྱ་བ། རྗེ་བཙུན་རིན་པོ་ཆེ་དེ་ཉིད་ལ་སངས་རྒྱས་སུ་མཐོང་བའི་མོས་གུས་ཀྱི་སྤྱན་དང་ལྡན་
ཞིང་བློ་གྲོས་རྣམ་དཔྱོད་ནམ་མཁའ་ལྟར་ཡངས་པ་དེ་ཉིད་དོ།། །།
346
